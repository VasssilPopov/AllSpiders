{"url": "https://www.dnes.bg/eu/2018/05/22/italiia-moje-da-vzrivi-evropeiskiia-syiuz-otvytre.377205", "text": "Популисткото правителство в Италия не е паднало от небето, то беше избрано. Програмата му носи взривопасен заряд за ЕС. Паниката обаче е погрешна реакция. Прибързаните атаки имат обратен ефект, коментира Бернд Ригерт в материал, публикуван в .\n\r\nПо принцип италианците нямат доверие на своите политици, които презрително наричат \"каста\". Италианските политици много рядко правят това, което са обещали в изборната борба. Веднъж докопали се до властта, те мислят само за собствената си изгода. Горе-долу така изглеждат железните правила на политическия живот в Италия. \n\r\nСега на власт дойдоха националистическите популисти от ляво и от дясно. Те обещават историческа промяна, революция и истинска грижа за гражданите. Дали пък вече железните правила не важат? Или пък новата неопитна, но много самоуверена коалиция бързо ще забрави своите амбициозни и отчасти опасни цели от коалиционния договор и ще се съсредоточи единствено върху запазването на властта си. Колкото и странно да звучи, по-добре би било ако старите механизми отново влязат в сила и националистическата революция се провали. Това би било в интерес на Италия и на Европа.\n\n\n\r\r\n                    \r\n                    Неизвестният адвокат по административно право вероятно ще се погрижи да притъпи най-радикалните представи на популистите. Ако обаче професор Джузепе Конте не успее да овладее тънката граница на компромиса между двете екстремни политически сили, той ще бъде сменен доста скоро. \n\r\nДвамата лидери на движението \"Пет звезди\" и националистите от \"Лига\" /бившата „Северна лига“/ обещаха на своите привърженици невероятни неща: ниски данъци, социални услуги, по-ранно пенсиониране, по-изгодни европейски правила, стопански ръст, по-малко бюрокрация. И всичко това наведнъж. Двамата партийни лидери - Луиджи Ди Майо и Матео Салвини ще се опитат да превърнат премиера в своя марионетка и да го използват като смокинов лист за популистиките си властови игрички.\n\r\n\n\r\nНовият боен вик на господарите в Рим гласи \"Италия на първо място!\". И този боен вик кара умерените европейци да потръпнат. Ако всеки настоява за това, от солидарността между народите няма да остане и помен. \"Никой не бива да се страхува от нас\", подчертава дясноекстремисткият партиен председател Матео Салвини. Обаче трябва! \n\r\nЕС би трябвало да се страхува, защото с безотговорната си фискална политика популистите могат бързо да разклатят еврозоната. \"Италия не е Гърция\", гръмогласно тръбят коалиционните партньори в Рим. И това е вярно. Съоснователката на ЕС Италия е значително по-голяма от Гърция, но също има огромни дългове. Би било почти невъзможно италианците да бъдат спасени чрез европейски спасителен чадър, както гърците. В изборната си борба популистите обявиха еврото и германските \"комисари по икономиите\" за източник на всички злини.\r\nНе е изключено те съзнателно да залагат на финансова криза, за да се освободят от еврото. Италия може бързо да въведе паралелна валута и да излезе от еврозоната. \n\r\nФинансовите пазари искаха просто да игнорират популистите. ЕЦБ все още подкрепя Италия и другите закъсали страни с капиталови потоци. Въпросът е - докога? Най-късно когато ЕЦБ повиши лихвите, за Италия бързо ще настъпят неприятни времена.\n\r\nНационалистическата \"Лига\" може да торпилира всички решения на ЕС със своята миграционна политика и политика за предоставяне на убежище. Лигата иска да затвори външните граници и да прогони всички чужденци.\n\r\n\n\r\nЕ, как да не се страхува човек? Обещанието на Матео Салвини звучи като куха фраза. Италия ще се промени и ще се опита да промени и ЕС. Възможни ли са компромиси с новите радикали? Във всеки случай ЕС не трябва да реагира панически. \n\r\nПревъзбудените атаки като тази на френското министерство на финансите от уикенда предизвикват обратен ефект. Италианците реагират извънредно раздразнително на критики отвън. И то всички италианци, а не само популистите. Това също е железен закон в италианската политика.\r\n \r\n", "date": "2018.05.22", "title": "Италия може да взриви Европейския съюз отвътре"}
{"url": "https://www.dnes.bg/akoshtete-vqrvaite/2018/05/22/zodiite-koito-nikak-ne-obichat-promianata.377223", "text": "Има хора, които никак не обичат промяната. Една от причините за това може да се крие в зодиакалния знак.\r\nЖеланието и нуждата от промяна също са част от характеристиките, които се определят от зодията ви. \n\r\nНевъзможността да приемете промените има много общо със страха от неочакваното или от неуспеха. Когато се чувствате комфортно, не е нужно да предизвиквате себе си или да мислите как бихте направили дадено нещо. \n\r\nКои са зодиите, които не обичат да се променят?\n\r\n\n\r\nПредставителите на тази зодия знаят, че те не могат да контролират всичко, но това не означава, че обичат промяната. Те са упорити и ако трябва да се случи някаква промяна, предпочитат да бъде на части. \r\n                    \r\n                    \r\nОбичат да имат контрол над ситуацията и когато се случи нещо неочаквано, те се чувстват загубени. Телците може да не показват, че не харесват промените и отстрани да изглежда, че ги приемат добре, но истината е, че това ги стресира.\r\nВижте кои са останалите зодии в", "date": "2018.05.22", "title": "Зодиите, които никак не обичат промяната"}
{"url": "https://www.dnes.bg/obshtestvo/2018/05/22/bls-skochi-sreshtu-zdravnata-karta-bila-nedomislena.377219", "text": "Българският лекарски съюз излезе с остра реакция срещу новата Национална здравна карта, чието обсъждане върви в момента.\n\r\nОт съсловната организация обявиха, че има голям дисбаланс между становищата, дадени от областните комисии, на базата на които трябва да се изработи картата, и реалното предложение, публикувано от Министерството на здравеопазването.\n\n\r\nСпоред организацията този вариант на здравна карта ще затрудни крайно болничното лечение и ще наруши правата на здравноосигурените лица.\n\r\nВъзраженията им са свързани и с броя на леглата в болниците, които ще останат, след като здравната карта стане факт. \n\r\nСпоред нас е некоректно да се използват данни за съществуващи лечебни заведения с разкрити брой легла по видове и нива на компетентност към 31.12. 2016 г. при определяне на потребностите от 2018 г. В този период, голяма част от лечебните заведения са променили своята дейност – и като разрешение за дейност, и като ниво на компетентност, мотивират се БЛС.\r\n                    \r\n                    \r\nВ проекта на НЗК са определени конкретни потребности от легла за активно лечение (включват медицински дейности: интензивни грижи, хирургия, педиатрия, терапевтични, акушерство и гинекология), които са с около 6000 по-малко  от съществуващите в момента. Намалени са около 2500 хирургични легла, 2000 терапевтични, 760 акушеро-гинекологични, 375 педиатрични и 285 легла за интензивни грижи, допълват лекарите. \n\r\nПри определянето на потребностите на населението и наличието на съответни медицински структури за тяхното покриване не са взети предвид алгоритмите на клиничните пътеки, което според тях води до механично затваряне на работещи клиники и отделения.\n\r\nВ проекта за НЗК са  допуснати и явни недоразумения, пише още в позицията. Като пример е посочено, че в \r\nобластите Стара Загора, като в града има медицински факултет, Ямбол, Пазарджик са предвидени 0 броя легла за дейности по урология. За област Сливен – 1 легло за съдова хирургия. За област Силистра – 0 легла за дейност по ортопедия и травматология.", "date": "2018.05.22", "title": "БЛС скочи срещу Здравната карта, била недомислена "}
{"url": "https://www.dnes.bg/notifikacii/2018/05/22/godina-sled-ada-mei-i-princ-uiliam-pochetaha-jertvite.377244", "text": "Стотици хора се стекоха в катедралата на английския град Манчестър, за да участват в отбелязването на първата годишнина от самоубийствения атентат в залата Манчестър Арина след концерт на американската поп звезда Ариана Гранде, предаде БТА като цитира Би Би Си.\n\n\n\n На церемонията, която не е свързана с определена религия, присъстват британската министър-председателка Тереза Мей и внукът на кралицата принц Уилям, предаде Франс прес.\n\r\nВ катедралата са близки на 22-ата загинали, десетки хора, които са били ранени и парамедици, отзовали се след атентата преди една година. Церемонията в храма се излъчва на огромен екран пред сградата.\r\nНа церемонията пръв говори най-високопоставеният свещеник в Манчестър - преподобният Роджърс Говъндър, който каза, че са се събрали хора с различна вяра и атеисти, за да почетат \"онези, чиито живот беше погубен и онези, чиито живот беше променен завинаги\".\n\r\nКратки изказвания направиха религиозни лидери, сред които хиндуист, равин, имам и сикх.\r\nНа церемонията пеят хорът на катедралата и младежки хор от Хале, който изпълни \"Somewhere Over the Rainbow\".\n\r\nЦеремонията ще бъде съпроводена от минута мълчание в цялата страна, най-вече в държавните учреждения.\n\r\nДвадесет и двама зрители загинаха, а сто бяха ранени, когато Салман Абеди - 22-годишен британец от либийски произход, извърши самоубийствен атентат в края на концерта на американската поп певица Ариана Гранде. Точно преди година Абеди се самовзриви във фоайето на залата Манчестър Арина. Най-младата жертва - Сафи Русос, беше на 8 години.\n\r\n\"Нападението срещу невинни младежи, които се радваха докато безгрижно напускаха Манчестър Арина на 22 май 2017 г., беше проява на страхливо малодушие\", заяви ръководителката на местната власт във в. \"Манчестър ивнинг нюз\".\n\r\nНападението \"искаше да удари право в сърцето нашите ценности и нашия начин на живот в един от най-динамичните ни градове, за да сломи нашата решимост и да ни раздели. Това се провали\".\n\r\n\"Видяхме голям облак от дим и светкавица, което ни накара да се разтреперим. Мислехме, че сградата ще се срине\", разказа 50-годишният Дарън Бъкли, който е бил на концерта със сина си, но и двамата са останали невредими.\n\r\n\"Не мога да опиша сцените във фоайето. Беше като кошмар\", разказа той пред Би Би Си. \"Някои хора се движеха, други - не\". Оттогава Дарън е умирал \"200 пъти\" в кошмарите си.\n\r\nВ края на отбелязването на годишнината днес, което може да се наблюдава на голям екран пред сградата, както и в Йорк, Ливърпул и Глазгоу в Шотландия, принц Уилям ще се срещне с почернените семейства.\n\r\n\"Това беше скандален акт, който докосна много млади хора тук\", каза кметът лейбърист Анди Бърнам пред Би Би Си.\r\n\"По-силни сме отпреди, по-единни и има по-осезаемо чувство на общност, но зад това белезите са истински и са много дълбоки\", уточни Бърнам. \"Ние сме град, който се възстановява, но ни чака още дълъг път\".\n\r\nТази вечер повече от 300 певци от местни хорове, сред които има и оцелели при атентата, ще бъдат на площад \"Албърт\", недалеч от концертната зала.\n\r\nТе ще изпълнят песните One Last Time (Aриана Гранде), One Day Like This (Eлбоу), Never Forget (Tейк дат) и Don't Look Back in Anger (Oейзис) - наименованието на песен на легендарната група от Манчестър, превърнала се за местните хора в химн на съпротивата след атентата преди година.\n\r\nТочно в 22.31 ч. местно време, когато Абеди активира бомбата, ще започнат да бият всички камбани в Манчестър.", "date": "2018.05.22", "title": "Година след ада: Мей и принц Уилям почетаха жертвите "}
{"url": "https://www.dnes.bg/temida/2018/05/22/germaniia-ne-ni-vryshta-bandit-v-bg-zatvora-koshmar.377243", "text": "Германските власти бавят изпълнението на издадена от Добричкия окръжен съд Европейска заповед за арест заради съмнения за лоши условия в българските затвори, съобщиха от пресцентъра на институцията след поредно заседание по дело срещу подсъдим за държане и разпространение на наркотици.\n\r\nСрещу 32-годишния Велин е повдигнато обвинение, че през октомври 2013 година в добричкото село Карапелит при условията на продължавано престъпление е продал марихуана на стойност 452 лева.\n\r\nТой обаче се укрил от съдебно преследване и е била издадена Европейска заповед за арест, като впоследствие той е задържан в Германия по разследване за трафик на хора.\n\r\nОкръжният съд поиска от компетентните власти след приключване на разследването в Германия българинът да бъде върнат у нас, за да продължи воденото срещу него наказателно производство, посочват от пресцентъра.\r\n                    \r\n                    \r\nВ отговор на искането е постъпило писмо от Главна областна прокуратура в Кьолн, в което се настоява за допълнителна информация: в кой затвор ще бъде настанен българският гражданин в случай на екстрадиция и дали мястото за лишаване от свобода отговаря на минималните стандарти на Европейския съюз.\n\r\nОкръжният съд е изпратил уточнение, че мъжът ще бъде приведен в затвора във Варна, където преди година е извършен основен ремонт на жилищни помещения, като е спазено и изискването за минимална площ от 4 квадратни метра за всеки лишен от свобода.\n\r\nВ Добричкия окръжен съд все още няма отговор от Федералната република докога ще им бъде необходим българският гражданин, образувано ли е производство по екстрадиция,ще бъде ли предаден той и кога. Съдебният състав обяви, че ще поиска официален отговор по тези въпроси и отложи делото за 27 юни, информират от съда.", "date": "2018.05.22", "title": "Германия не ни връща бандит, в BG затвора – кошмар!"}
{"url": "https://www.dnes.bg/obrazovanie/2018/05/22/kriza-v-cheteneto-66-ot-bylgarite-sa-cheli-kniga-prez-2017-a.377167", "text": "Въпреки че често се говори за \"криза в четенето\", книгата остава най-популярният и достъпен досег на българина с изкуството. За последната година 66% са прочели книга, което е ръст от 6 на сто спрямо  2014 г., а почти всеки втори (46%) е купил книга - покачване с 9%  спрямо 2014-та. Това показва национално представително за пълнолетното население проучване  на Алфа Рисърч, реализирано в периода 14 - 20 май.\r\nПроучването е проведено в  навечерието на 24-ти май, Денят на българската просвета и култура и на  славянската писменост. То показва засилен интерес към различните форми на  изкуство и културен живот в страната.\n\r\r\n                    \r\n                    От сценичните изкуства най-висок е бил интересът към концертите – с фолклорна, рок, естрадна, популярна и пр. музика – 47%, което е с около 7 на сто повече от преди четири години.\r\nВсеки трети българин се е насладил на театрална постановка, а всеки четвърти заявява, че е гледал български филм в кината. Относително най-нисък (17%) е делът на хората, които са се докоснали до оперното, балетното изкуство, или класическата музика.\r\nУвеличаващата се мобилност на българите, ръстът на вътрешния туризъм и засиленото внимание към културното наследство водят до сериозен интерес и в тази посока. 32% са посетили през изминалата година изложба, музей или археологически разкопки.\r\n13% са хората, които не просто са наблюдавали, а сами са се включили в културния живот, участвайки в самодейни танцови, театрални или други състави.\r\nЧетири фактора влияят в най-голяма степен върху този разбуден интерес към културния живот – увеличаване и разнообразяване на предлагането; жанровото обединение на събитията във фестивали, увеличаване на различните рубрики, форуми и информационни гайдове за културни събития; и не на последно място, засилващото се желание на съвременния човек да излезе отвъд ежедневието и да търси по-дълбочинни устои и ценности в своя живот.\n\r\nВ териториален план обаче съществува ясно изразена асиметрия на възможностите за културен живот. 29% от анкетираните заявяват, че са много доволни от културните дейности в тяхното населено място, 30% – в известна степен, а 18% са недоволните.\r\nНай-високи оценки дават софиянци, следвани от пловдивчани и русенци. Но ако в големите градове между 45% и 55% изразяват силна удовлетвореност от възможностите за досег с културата, то според близо 40% от живеещите в малките населени места, такива дейности изобщо липсват.\n\r\nПроучването сочи, че българинът запазва в голяма степен възрожденската си вяра в науката като източник на по-доброто бъдеще на човечеството.\n\r\nЗа 52% от българите днешната им представа за науката най-добре се описва от думата \"прогрес“. Подобно е отношението и на още 21%, които избират романтичното определение \"слънце\" от химна на Стоян Михайловски \"Върви, народе възродени\".\r\nЗа едва 9% научните открития са преди всичко \"риск\". Непредвидимите последствия от изследователската дейност обаче помрачават в по-малка степен образа на науката в България, отколкото заплахата от \"безпаричие\".\r\n18% свързват науката с липсата на достатъчно средства за хората, които й се посвещават. Макар и този щрих в образа на науката да не е доминиращ, най-голямата опасност от неговото налагане би била емиграцията на млади хора към чужди изследователски центрове, или изобщо отказът им да се занимават с научна дейност.\r\n------------------------------------------------------------------------------\r\n", "date": "2018.05.22", "title": "Криза в четенето? 66% от българите са чели книга през 2017-а"}
{"url": "https://www.dnes.bg/stranata/2018/05/22/nai-setne-zapochna-remontyt-na-mosta-v-basarbovo.377225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Започна дългоочакваният ремонт на опасен мост в русенското село Басарбово. Преди година и половина рухна пешеходната му част, съоръжението е част от обходния маршрут по пътя Русе - Бяла.\r\nМостът над река Русенски Лом е жизненоважен за жителите на село Басарбово. Той свързва двете части на селото, по него минава и основният автомобилен трафик. Хората са притеснени, когато трябва да го пресекат.\r\nОт кметството настояват за цялостна рехабилитация. Мостът е строен преди около век и досега не е ремонтиран основно. Сумата, която е отпуснала Пътната агенция за частичния ремонт е 15 000 лв.\r\nЗаради аварийната ситуация движението на автомобили е еднопосочно.Частичният ремонт на моста ще продължи до средата на юни, а хората се надяват, че ще намерят пари и за останалото, съобщи Bulgaria On Air.\r\n ", "date": "2018.05.22", "title": "Най-сетне! Започна ремонтът на моста в Басарбово"}
{"url": "https://www.dnes.bg/rusia/2018/05/22/bylgariia-se-opitva-da-zasluji-gazova-proshka-ot-rusiia-dali.377158", "text": "\"България се опитва да заслужи \"газова прошка\" от Русия\", гласи заглавие във \"Взгляд\". Според онлайн изданието \"София ще трябва силно да се постарае, за да се забърка Русия пак в тази история\".\n\r\nПрезидентът Румен Радев, който е на посещение в Русия, каза в интервю за  \"Комерсант\", че България се нуждае от преки доставки на руски газ през Черно море и че такъв проект може да бъде наречен \"Български поток\". \n\r\n\"Българите трябва политически да направят пас към Русия. Например, ако вземат, та гласуват срещу удължаването на (антируските) санкции от страна на ЕС, това би гарантирало на България газовата тръба. Те обаче няма да се осмелят. България нищо не иска да прави сама\", обяснява Игор Юшков, водещ експерт от руския аналитичен център \"Фонд за национална енергийна сигурност\".\n\n\n\n\r\r\n                    \r\n                    Според него София изчаква окончателно да се реши въпросът за \"Северен поток-2\", за да получи газопровода си с усилията на германците, посочва \"Взгляд\", цитиран от БТА.\n\r\n\"Щом стане ясно, че \"Северен поток-2\" е осъществен, българите ще започнат преговори с Брюксел. Със следните аргументи: германците построиха пряк газопровод, значи това не е политическо оръжие на Русия, а икономически проект. Следователно тръба може да се гради в коя да е страна в рамките на общото законодателство на ЕС, включително в България. Ако Брюксел се съгласи с тези доводи, ако одобри официално българската тръба, това ще е сигнал за Русия, че може да поднови преговорите с България\", заявява експертът на \"Взгляд\".\n\r\nДиверсификацията на маршрутите за доставка на руски газ в Европа е изгодна главно за Русия. Защото над \"Турски поток\" тегнат не по-малко заплахи, отколкото над украинския транзит. На Турция ще се наложи да издържа натиск от САЩ и е трудно да се предскаже какъв запас от якост ще има Ердоган, коментира за в. \"Свободная преса\" политологът Игор Шатров.\n\r\nСпоред него българският президент действа \"според новата конюнктура, формираща се в Европа, в стремеж да гради с Русия двустранни отношения, независими от Брюксел и Вашингтон. Затова напомня историята на руско-българската дружба. С което един вид претендира страната му да играе специална роля, ако Европа направи завой към Русия\", разсъждава наблюдателят.\n\r\n\"Конюнктурата се мени и невъзможното става възможно. Да не забравяме обаче, че България, както сочи официален доклад на Евростат, е най-бедната страна в ЕС по данни за 2017 година. Икономическата й зависимост от евроструктурите е грандиозна. Политическата й тежест в Евросъюза - ниска. Без подкрепа от Германия и Франция такъв проект (предложеният от Румен Радев, б. р.) няма да мине\", твърди Шатров. Но ако има тази подкрепа, България може да пренебрегне дори мнението на САЩ, изтъква той.", "date": "2018.05.22", "title": "България се опитва да заслужи \"газова прошка\" от Русия. Дали?"}
{"url": "https://www.dnes.bg/health/2018/05/22/zashto-se-poiaviava-kosopada-prichinite-sa.377229", "text": "Коя жена не иска дълга, блестяща и гъста коса? Но колко могат да се похвалят с такава? Ако от известно време косата ви е тънка и чуплива, по-суха и капе често, трябва да откриете първопричината, за да се справите с проблема. \n\r\nИма няколко фактора, които пречат на растежа на косъма – лекарства, хормонални проблеми, генетични мутации, липса на витамини, използване на некачествена боя и козметика, инфекции на скалпа, нездравословно хранене и други. \n\r\nДоказано е, че човек губи около 100 косъма на ден. Пълният растеж на космените фоликули продължава от 8 до 24 месеца. Има три основни фази - анаген (на активен растеж), телоген (на регресия на косъма) и катаген – (на покой). Около 85–90% от косата по главата човек идва от фазите на активен растеж и на регресия на косъма. Най-интересно е, че космите растат асинхронно или казано по-просто - всеки един от тях е в различна фаза на растеж. Трите фази се повтарят на определен период от време, но когато някой от вредните фактори се намеси, въпросният кръговрат се нарушава. \r\n                    \r\n                    \r\nВижте кои са основните причини за забавяне растежа на косата и нейното изтъняване: \n\r\n\r\nДължината, цветът на косата и дебелината на косъма зависят от гените на всеки човек. Много родители предават на децата си хубавата и гъста коса. Но при други има различни генетични фактори, които причиняват различни здравословни проблеми като псориазис, сухота, зачервяване и дразнене на скалпа, косопад и други. Не на последно място, те може да са носители и на автоимунни заболявания, които се характеризират с падане на косата през различните сезони.\r\nВижте още по темата в", "date": "2018.05.22", "title": "Защо се появява косопада? Причините са..."}
{"url": "https://www.dnes.bg/stranata/2018/05/22/mestnata-vlast-v-ruse-oshte-edin-most-nad-dunav.377245", "text": "Областният управител на Русе Галин Григоров настоя държавата да се грижи за инфраструктурата в цялата страната, защото дупките по пътищата са навсякъде. \r\n\"Основният проблем е, че в момента в тези участъци се случват страшно много произшествия. Има нужда от сериозна магистрала, която да изведе тежкотоварните автомобили от градовете“, коментира Галин Григоров в изнесеното студио на предаването \"Директно“ по .\r\nСпоред него задължително трябва да се изгради нов мост, който да се свързва с магистралата Русе-Варна. \r\n\"Това е единственото решение на проблема към настоящия момент“, коментира в предаването областният управител на Русе.", "date": "2018.05.22", "title": "Местната власт в Русе: Още един мост над Дунав!"}
{"url": "https://www.dnes.bg/usa/2018/05/22/stypva-li-mejdunarodnoto-pravo-nakrivo-zaradi-trymp.377180", "text": "Ерозията на международните отношения, на международните институции, на международното право. Това е един от най-важните резултати, които се случват вследствие на управлението на Доналд Тръмп. Това каза Любомир Кючуков, бивш заместник-министър на външните работи, директор на Институт за икономика и международни отношения (ИИМО), в ефира на  \"Същевременно Съединените щати все повече и по-успешно се самоизолират от останалия свят\".\r\n\"Логично е да се твърди, че САЩ вече не диктуват световния ред, тъй като светът вече е по-различен. След двуполюсния свят, в който живяхме, след кратката илюзия за еднополюсен свят, която продължи по-малко от две десетилетия, очевидно светът става все по-полицентричен и това само по себе си е отрицание на самата доктрина на американската доминация. Това е цяло течение в американската политология - твърди се, че от тук нататък сигурността на света ще зависи от това как САЩ ще менажират собствения си преход от единствена, водеща, доминираща нация в една от многото, може би една от многото, но не единствена в световен мащаб\".\r\r\n                    \r\n                    Напускането на търговски споразумения, на Парижкото споразумение за климата, на Иранското ядрено споразумение, преместването на посолството в Йерусалим - всичко това са елементи, които изолират САЩ и освен всичко друго дълбаят сериозна пукнатина с Европа, вътре в т.нар. евроатлантически свят, подчерта събеседникът. \"Това, което наблюдаваме, е, че въпреки че по много други теми в Европа процесите са центробежни, по темата за Иранското споразумение цари пълно единодушни. То се отчита като най-крупния дипломатически успех на ЕС през последните десетилетия.\r\n\"ЕС започва да търси своето самостоятелно място като играч в глобалния свят. Това не значи антиамерикански, но значи самостоятелен играч\".\r\nИмат ли почва твърденията, че излизането на Тръмп от общи международни търговски и други споразумения, е \"акт на вандализъм на САЩ спрямо многостранната дипломация\"? Може ли изолацията, която Тръмп постига да настрои Китай, Русия и ЕС срещу САЩ? Обедини ли ислямския свят срещу себе си Доналд Тръмп?\r\n", "date": "2018.05.22", "title": "Стъпва ли международното право накриво заради Тръмп?"}
{"url": "https://www.dnes.bg/sport/2018/05/22/uefa-otseche-zasega-bez-var-v-shampionskata-liga.377238", "text": "Президентът на Европейската футболна асоциация (УЕФА) Александър Чеферин отхвърли за пореден път възможността видеоповторенията да бъдат въведени през следващия сезон в Шампионската лига и Лига Европа.\r\nТой обясни, че в най-силния турнир в света всичко трябва да бъде изпипано докрай, а VAR все още не е.\r\n\"Хората не разбират всичко, защото не всичко им се обяснява достатъчно добре. Шампионската лига е най-големият турнир и в него не може да се провеждат експерименти. Там всички правила трябва да бъдат ясни и точни. Не мисля, че и световното първенство е турнир за тестове, защото може да възникнат спорни ситуации\", каза той за \"Кикер\".\r\n\"Що се отнася до видеоповторенията във футбола, връщане назад няма. УЕФА също ще ги използва някой ден\", добави президентът на УЕФА.\r\n ", "date": "2018.05.22", "title": "УЕФА отсече: Засега без VAR в Шампионската лига"}
{"url": "https://www.dnes.bg/obshtestvo/2018/05/22/vizitata-na-radev-v-rusiia-protegnata-ryka.377247", "text": "Визита на президента Румен Радев в Русия и срещата му с Владимир Путин няма реален ефект. Тя е от типа на протегната ръка и отворена възможност. На това мнение е политологът доц. Румяна Коларова. Пред  тя подчерта, че очаква да се възстанови достойната позиция на България спрямо Русия.\n\n Президентът Румен Радев и руският му колега Владимир Путин се обявиха за по-сериозно икономическо сътрудничество между двете страни, особено в сферата на енергетиката. \n\r\nСпоред доц. Коларова обаче, българският пазар бил толкова малък, че е смешно да се прави газопровод за него.\r\n                    \r\n                    \r\n\"Всеки път, когато се говори за \"Белене\", става дума за нереалистичен проект, зад който се търси възможност за източване на средства. Това е един проект, в който има огромен риск\", посочи тя.\n\r\nЖурналистът Росен Петров е на мнение, че срещата Радев - Путин е знакова и е нормално контактите между двете държави да се възобновят след 10-годишна пауза.\n\r\n\"България би могла да стане разпределителен център за газ, но се опасявам след \"Южен поток\" да не стане \"късно е, либе, за китка\". Съгласен съм, че руснаците демонстрират имперско високомерие към нас, но не мога да разбера как не може да има \"Южен поток\", каза той в \"Денят ON AIR\".\n\r\nВодещият на предаването \"Операция: История\" по Bulgaria ON AIR подчерта, че са похарчени много пари за проекта \"Белене\" и попита какво да правим с вече закупените реактори. Росен Петров не се съгласи с доц. Коларова, че Китай, който проявява интерес към \"АЕЦ Белене\", е рисков инвеститор.\n\r\n\"В Китай има корупцонни схеми от много голям мащаб\", отбеляза доц. Коларова в студиото на Ганиела Ангелова.\n\r\nПо време на визитата на Радев в Русия стана ясно, че след няколко дни на Путин ще гостува и премиерът Бойко Борисов. Румяна Коларова подчерта, че той трябва да се срещне с Путин от позицията на представител на ЕС.\n\r\n\"Не може България да няма контакт с Русия, тя е много близо до нас\", каза още Росен Петров и добави, че очаква нормален диалог между премиера Борисов и руския президент Путин.", "date": "2018.05.22", "title": "Визитата на Радев в Русия - протегната ръка"}
{"url": "https://www.dnes.bg/zvezdi/2018/05/22/nikoleta-pokaza-gryd-i-v-punta-kana.377239", "text": "Николай Михайлов заведе любовницата си Николета на поредно екзотично пътешествие, като този път двойката акостира в баровския курорт Пунта Кана в Доминиканската република.\r\nДвамата тънат в истински лукс във вила на брега на Карибско море. Влюбените се наслаждават на кристалната вода и чистия пясък, а плеймейтката не пропусна да си направи и редовната фотосесия, в която отново на преден план са силиконовите ѝ дадености.\r\nВъпреки че на няколко крачки е морският бряг, на тяхно разположение е и малко басейнче, в което двойката се забавлява по тъмно. На огромна стена е поставен телевизор, от който Лозанова си пуска музика, докато се кисне в басейна.\r\nОще новини за звезди четете на ", "date": "2018.05.22", "title": "Николета показа гръд и в Пунта Кана"}
{"url": "https://www.dnes.bg/obshtestvo/2018/05/22/izchezvashtite-profesii-kaligrafyt-na-su-samotniiat-begach.377192", "text": "Калиграфът - самотният бегач на дълги разстояния. Заглавието на английския писател Алън Силитоу много подхожда на една изчезваща професия. \r\nСофийският университет \"Св. Климент Охридски\" е дипломирал над 247 хил. студенти за 130-годишната си история. Едно от общите неща между тях е, че дипломите им са написани на ръка. А в последните около 15 години - от един и същи човек - калиграфа Ася Коларова.\r\nПреди това била инспектор в СУ \"Св. Кл. Охридски\" и когато се пенсионира предишният калиграф на университета, Коларова се явява на конкурс за длъжността.\r\n\"Започна като интерес, тъй като аз съм филолог по образование, но по душа и призвание съм художник и съчетанието между двете ражда калиграфията. Когато кандидатствах за тази длъжност, се ръководех от това да има художествено изпълнение, но и да се подчинява на правилата за писане. Използвам руски скоропис, който не е точно калиграфия, а бързопис с елементи на украса, за да се създаде впечатлението за ръкопис, който е украсен\", разказва тя.\r\n                    \r\n                    \r\nАся Коларова пише между 7000 и 8000 дипломи на година. Няма начин да ги пише бавно.\n\r\n\"Не помня всички имена и снимки, които минават през ръцете ми. Но има моменти, в които чувствам умора. И при първия такъв сигнал или грешка спирам и се разсейвам, защото си казвам: “Той не ми е виновен, че съм уморена, че бързам или ме вълнуват някакви неща, или че съм болна. Той трябва да получи документа на живота си като хората\", казва тя и допълва, че не търпи компромиси в работата си.\r\nПри грешка или пропуск избягва да поправя, защото си личи, а и дипломата трябва да бъде неподправен документ.\r\nВажно правило при работата й - \"нито бавно, нито препускане\". Коларова трябва да напише около 1000 дипломи този месец и трябва да ги свърша в срок. А професията трябва да се предаде на някого, за да се съхрани традицията. Университетският архив разполага с копия на всички дипломи, издадени от Софийския университет.\n\r\nВ България освен църковно-славянската калиграфия, другата спира да се развива. В университета се съхранява традицията благодарение на 4-ма писари. Накрая е останал само един-единствен.\r\n\"Когато аз бях студентка, имаше един калиграф, след нея са започнали още двама. А когато се пенсионира калиграфката преди мен, обявиха конкурс. Аз се явих с артистично писане, не с технически шрифт. В конкурса се явиха още две жени - с технически шрифт. Целта на калиграфското изписване на дипломите вече е повече от традиция - още една степен на защита. Всяка корица си има собствен номер - един-единствен и неповторим”, разказва пред \"\" калиграфката на най-стария университет в България.\r\nИ допълва: “Понякога се замислям на кого ще предам професията. Вероятно трябва да намеря млад човек от Художествената академия, когото да обучавам. Там има дисциплина “Калиграфия”. Дали покрай графитите или понеже компютрите предлагат различни шрифтове, които може да се изтеглят, се възроди интересът към калиграфията. Но не зная дали ще намеря човек, който да ме замести, много бих искала да е човек, който да има моята философия. Не защото това е моята философия, а защото мисля, че така е редно. Това е много мълчалива и самотна професия. А най-важното в тази работа е дисциплината, човек не може да се отнася безотговорно към тези документи\".", "date": "2018.05.22", "title": "Изчезващите професии: Калиграфът на СУ – самотният бегач"}
{"url": "https://www.dnes.bg/temida/2018/05/22/nadziratelite-bez-kontrol-slabo-obucheni.377248", "text": "След изготвения от Министерство на правосъдието анализ за състоянието на затворите в България се установиха множество неща, които не могат да ни радват, но са предизвикателство за работа занапред. Липсва контрол над служителите, обучението също е недостатъчно.\n\nТака зам.-правосъдният министър проф. Николай Проданов коментира в студиото на \"Денят ON AIR\" тежкото състояние на затворите в България и какво трябва да се промени, че нещата в сферата да се подобрят.\n\r\n\"Обществена тайна е, че голяма част от надзирателите в затворите работят и на други места, въпреки че законът го забранява. Проблемът в сферата не са само заплатите. Отношението на обществото към системата е много лошо\", подчерта зам.-министърът пред .\r\n                    \r\n                    \r\nПо думите му на системата липсват 700 души, но никой не може да гарантира, че ако хората бъдат набавени, \"всичко ще върже и цъфне в затворите\".\n\r\nПроданов коментира и темата с избягалия от Софийския затвор Владимир Пелoв, който изпрати писмо до президента, омбудсмана и медиите. В него той обяснява мотивите си за бягството и твърди , че е бил осъден без вина.\n\r\n\"Рано е да се правят прибързани изводи. В писмото има тежки обвинения - както по отношение на разследващите, прокуратурата и съда. Той може да цели различни неща - да отвлече вниманието на обществото в различна посока. Може да иска да извърши друго престъпление\", допълни още той.", "date": "2018.05.22", "title": "Надзирателите - без контрол, слабо обучени..."}
{"url": "https://www.dnes.bg/stranata/2018/05/22/otnovo-bageri-v-stolipinovo-butat-2-kyshti-i-25-magazina.377215", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПри засилено полицейско присъствие багери влязоха в пловдивския квартал \"Столипиново\". Те вече бутат незаконните постройки в междублоковите пространства, които според местната власт растат непрекъснато, съобщи . \r\nДнес трябва да бъдат съборени 2 къщи и 25 търговски обекта, построени без небходимите разрешителни и документи. Засега напрежение няма.\r\nДо края на годината в ромския кваратал трябва да бъдат премахнати 100 незаконни обекта.", "date": "2018.05.22", "title": "Отново багери в \"Столипиново\", бутат 2 къщи и 25 магазина"}
{"url": "https://www.dnes.bg/politika/2018/05/22/30-na-edin-adres-veche-moje-samo-za-novi-bylgari.377228", "text": "Парламентът облекчи ограничението за брой на хората, регистрирани на един адрес.\n\r\nДепутатите решиха забраната да не важи за онези, които са придобили българско гражданство и правят първата си адресна регистрация у нас.  \n\r\nВносители на промяната в закона за гражданската регистрация са ВМРО. В мотивите си за изменението те са записали, че хората, които придобиват българско гражданство по произход най-често са с починали близки у нас и нямат адрес. Те търсят имоти по границата с Македония, а по закон, ако не могат да посочат постоянен адрес у нас, те се регистрират служебно в община \"Средец\" в София.   \n\r\nТова създава притеснения на тези нови български граждани, които трябва да пътуват и да отделят допълнителни разходи за това, се казва в мотивите.   \r\n                    \r\n                    \r\nОт опозицията обвиниха ВМРО, че създава промените, за да улесни само гражданите от определена страна, но воеводите отрекоха това.   \n\r\nОграничението за брой жители на един адрес бе въведено преди години като мярка срещу изборния туризъм. \n\r\nПричината бе, че в малки къщи и бараки се регистрираха, че живеят по 50 души и повече, които се намесваха в изборния процес.   \n\r\nСега от ВМРО отричат, че промените са свързани с изборния туризъм, защото на местните избори има 6-месечна уседналост. До кметския вот обаче остава повече от година, а за парламентарните избори уседналост изобщо няма.   \n\r\nДепутатите не приеха предложението на ДПС да се прави служебна регистрация на един адрес на представителите на малцинствата. Мотивите на вносителя Рамадан Аталай бяха, че това ще даде възможност на властите да знаят къде са и да ги търсят при нужда. Освен това ще улесни интеграцията им, образованието и здравеопазването им.   \n\r\nМнозинството от депутатите обаче гласуваха против.", "date": "2018.05.22", "title": "30 на един адрес? Вече може – само за \"нови\" българи    "}
{"url": "https://www.dnes.bg/zvezdi/2018/05/22/mihaela-marinova-ukroti-bek-na-cska-sofiia.377224", "text": "Младата изпълнителка Михаела Маринова замени на нежния фронт колегата си по микрофон Иво с футболист. \r\nМишето, която нашумя след участието си в X Factor, вече топли постелята на защитника на ЦСКА-София Александър Дюлгеров.\r\nДвамата са заедно от няколко месеца, но досега са успявали да скрият връзката си. Общи снимки в социалните мрежи обаче разкриха, че между двамата прехвърчат любовни искри.\r\nФутболистът и певицата се запознават в дискотека по време на участие на Мишето. Дюлгеров бързо скъсява дистанцията между двамата и заварката се получава с лекота. \r\n\"Червеният\" футболист започва да ходи на всяко участие на Маринова, докато тя още не се е престрашила да се появи на стадиона, за да го наблюдава на живо, пише \"България днес\". \r\r\n                    \r\n                    С приключването на футболното първенство, в което отбора на Дюлгеров зае второ място, двамата ще имат повече време, което да прекарват заедно.\r\nНаскоро Дюлгеров публикува в профила си в Instagram видео с Маринова и веднага го засипаха с коментари, че са хубава двойка и нищо чудно да стигнат до сватба.\r\nДвамата са решили още известно време да се крият, за да не привличат любопитно погледи към себе си. Те се притесняват, че ще ги одумват, че са поредната двойка, която е от футболист и певица.Вижте още за звездите в ", "date": "2018.05.22", "title": "Михаела Маринова укроти бек на ЦСКА-София "}
{"url": "https://www.dnes.bg/index/2018/05/22/kogato-dami-kaniat-djentylmenstvoto-otiva-na-kino.377199", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСилният пол е изместен настрана, защото жената казва: \"Мога и сама!\". Криворазбрана еманципация ли е стремежът на жените към независимост и дали с това те убиват кавалерите, коментират в предаването \"Околосветско\" Патриция Кирилова, Искрен Пецов и Виолина Анчева.\r\nВ световен мащаб виждаме множество примери на успели и влиятелни жени. Жената започна сама да си отваря вратата, да печели пари, да си плаща сметката и... да успява. Сякаш нежният пол не се нуждае от никого, освен от себе си.\r\nСъществува огромен сблъсък между патриархалните разбирания на голяма част от населението и съвременния матриархат, в който независимата жена-кариерист завоюва все повече върхове.\rМястото на жената отдавна не е \"само в кухнята\", затворена между Бермудския триъгълник на печката-мивката-пералнята.\r\n\"Дразни ме, когато един мъж мисли, че жената трябва да сготви вечерята. Не сядаме ли заедно на масата?\", каза Виолина Анчева, което препраща към въпроса за мястото на мъжа.\r\nВъзниква и питането дали нежните създания сами превърнаха половинките си в по-мекушави и \"женствени\" от себе си, както и какво значи \"истински мъжкар\"?\r\n\"Възпитанието идва от вкъщи. Не знам защо се възприема, че е мъжкарско само да плащаш вечерите. Не е мъжкарско да изхарчиш 200 лева в ресторанта, а след това да ме караш да си нося тежката чанта сама\" - категорична е българската участничка в \"Мис Вселена\" по .", "date": "2018.05.22", "title": "Когато дами канят... джентълменството отива на кино!"}
{"url": "https://www.dnes.bg/stranata/2018/05/22/jiveem-no-s-kolko-izdryjkata-na-semeistvo-2340-leva-a-za-sofiia.377210", "text": "За нормален живот на четиричленно домакинство- двама възрастни и две деца, са необходими 2340 лева месечно. Това показват последните данни за издръжката на живота на Института за синдикални и социални изследвания на КНСБ. \n\r\nДанните за първото тримесечие на 2018 година представиха днес директорът на института Любен Томев и експертът Виолета Иванова.\r\nНа човек от домакинство необходимите средства за нормален живот са 585, 09 лева.\r\nПарите са нужни за покриване на разходите за храна, поддържане на жилището, здравеопазване, транспорт и почивка.\r\nИздръжката нараства с 0,7 на сто спрямо предходното тримесечие и с 2,6 на сто на годишна база. В пари едногодишното нарастване е с около 60 лева.\r\r\n                    \r\n                    Необходимите средства за нормален живот на четиричленно домакинство, но в София са 3055 лева, средно на човек - 763.80 лева.\r\nИздръжката в столицата надхвърля средните нива на издръжката на живота в страната с 30,5 на сто.\r\n73,3 на сто от домакинствата в страната живеят с общ доход под необходимите средства за издръжка на живот, отчитат синдикалистите.\r\nОт КНСБ обаче допълват, че намаляват домакинствата, които са под издръжката - през 2008 година те са били 88 на сто от всички.\r\nДомакинствата, които имат доход над издръжката на живота са 26,7 на сто от всички в България, което представлява около 1 млн. 926 хиляди души. Има нарастване на тази група с около 245 хиляди души на годишна база /за същия период на 2017 година те са 23,3%/.\r\nПочти толкова са и домакинствата, които са с общ доход на човек до линията на бедност / 321 лева/ - 26,2 на сто или близо 1 млн. 890 хиляди души.\r\nСпрямо същия период на миналата година броят им намалява с около 180 хиляди души, когато тази група домакинства са представлявали 28,7 на сто при линия на бедност от 314 лева.\r\nДомакинствата, които имат общ доход на човек от линията на бедност до необходимите средства за живот са 47,1 на сто - около 3 млн. 398 хиляди души/. За едногодишен период се отчита намаление с около 65 хиляди души - при 48 на сто през същия период на 2017 година.\r\nПрез 2017 година реалният общ доход на човек нараства спрямо 2008 година с 39,8 на сто, като важен фактор, който обяснява темповете на растеж, е затвърдилата се положителна тенденция през последните години на устойчив и сравнително висок икономически растеж, коментира Любен Томев.\r\nДанните на Евростат сочат, че най-богатите 20 процента от населението получават средно 8,2 пъти повече от най-бедните 20 на сто. Само година преди това разликата в доходите им е била 7,7 пъти, а през 2012 - 6,6 пъти.\r\nБългария е държавата с най-ниски доходи в ЕС, факт е също, че средните нива на заплащане са по-скоро близки до шестте страни от Западните Балкани, кандидатки за членство, констатират от КНСБ.\r\nЗа да се осъществи по-чувствителен напредък в процеса на конвергенция на заплатите, ще е необходим последователен средногодишен номинален ръст от 11-12 на сто, с оглед да достигнем съотношение поне 60 на сто до 2022 година от равнището на ЕС, коментира Томев.\r\nЗа справка: Средната работна заплата за страната през първото тримесечие на 2018 г. вече е 1077 лв., което е със 71 лв. повече спрямо същия период на миналата година.\r\nВ София средната заплата е 1456 лв., като тя е два пъти по-висока от тази във Видин, където е 710 лева.", "date": "2018.05.22", "title": "Живеем, но с колко? Издръжката на семейство = 2340 лева, а за София..."}
{"url": "https://www.dnes.bg/notifikacii/2018/05/22/shofior-se-udari-v-dva-avtobusa-postrada-tejko.377241", "text": "Шофьор е в болница  в тежко състояние, след като се удари в два автобуса на подбалканския път близо до Карлово. \r\n  \r\nВ двата рейса са пътували деца, но сред тях няма пострадали, съобщиха от МВР.\r\nИнцидентът е станал около 15.40 часа в района на с. Антон.\r\nНа място има полицейски екипи, а движението се пренасочва двупосочно през Антон.  ", "date": "2018.05.22", "title": "Шофьор се удари в два автобуса, пострада тежко"}
{"url": "https://www.dnes.bg/stranata/2018/05/22/rozoproizvoditeli-na-protest-iskat-cena-za-truda-si.377226", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нов протест на розопроизводителите в Казанлъшко, където се намират най-големите розови масиви в България. За кратко недоволните затвориха и главния път към Стара Загора.\r\nПричината за протестите са изключително ниските цени за розов цвят, които ежедневно падат и вече са около 1,20 лв. за килограм, съобщава \n\n\r\nПовечето от недоволните граждани, които са и регистрирани земеделски производители, са теглили кредити, за да платят на берачите.\r\nРозопроизводителите настояват за спешни законови помени, с които да бъде въведена минимална изкупна цена.", "date": "2018.05.22", "title": "Розопроизводители на протест, искат цена за труда си"}
{"url": "https://www.dnes.bg/notifikacii/2018/05/22/nezakonen-pistolet-i-hiliadarki-v-shefa-na-kat-blagoevgrad.377246", "text": "Незаконен боен пистолет, боеприпаси и няколко хиляди лева са открити в кабинета на началника на сектор \"Пътна полиция” в Благоевград – Данаил Стоицов. Това съобщи директорът на Националната следствена служба Борислав Сарафов. Шефът на КАТ в Благоевград бе арестуван по-рано във вторник след сигнали за корупционни практики и злоупотреба със служебно положение.\n\n\r\n\"Има задържани по Закона за МВР още няколко души, но разследването е в начален етап и няма как да кажа повече подробности. Разпитани са 15 свидетели, които подкрепят нашата обвинителна теза – за извършени престъпления по служба и корупционни престъпления”, каза Сарафов, цитиран от Дарик.\r\nОбискирани са 13 помещения – офиси във фирми, служебни помещения в КАТ и домове, както и 6 автомобила. Иззети са още мобилни телефони, компютри и документация. От няколко месеца се работи по този случай. Сигналът е на дирекция \"Вътрешна сигурност” към МВР. Използвани са най-различни оперативно-технически средства за разплитането на престъпната схема по регистрацията на автомобили и по раздаването на специални номера за колите.\n\r\nВ акцията участваха още представители на Окръжна прокуратура-Благоевград и НСС”, уточни Борислав Сарафов. \n\r\nНа по-късен етап може да се повдигне обвинение и за вземане на подкуп. Но всичко предстои да се прецизира по отношение на обвиненията. Затова все още не е ясно на колко души и какви обвинения ще им бъдат повдигнати, допълни още шефът на Националната следствена служба.\n\r\n\n\r\n\n\r\n\r\n ", "date": "2018.05.22", "title": "Незаконен пистолет и хилядарки в шефа на КАТ - Благоевград"}
{"url": "https://www.dnes.bg/stranata/2018/05/22/1-3-ot-bylgarite-s-vodoprovod-no-bez-kanalizaciia.377222", "text": "30 процента от населението у нас в 21 век все още няма канализация, а малко под 1% са лишени от достъп до централно водоснабдяване. За сметка на това активите в сектора са огромни - близо 90 000 км мрежа под земята, което създава допълнителни трудности за поддръжката ѝ.\n\r\nНа дискусия за новите инвестиции във ВиК инфраструктурата вицепремиерът Томислав Дончев отбеляза, че промените в климата, нарастването на населението в световен мащаб и ограничения достъп до вода трябва да ни накарат да мислим в други категории, успоредно с традиционните мерки за осигуряване на вода.\n\r\n\"Водата е стратегически ресурс, тя не е абстрактен ангажимент. За проблемите във ВиК сектора се сещаме, когато няма вода“, коментира той, цитиран от БНР. \r\n                    \r\n                    \r\nСпоред регионалния министър Николай Нанков, за да бъде предоставена по-качествена услуга на населението, се налага да се правят непрекъснати инвестиции, а част от тях могат да бъдат финансирани с европейски средства, каза той. \n\r\n\"Новият етап, който ще стартира в рамките на тази година като изпълнение на проекти, е в размер на 1,6 млрд. лв. по новия модел, по новия механизъм с финансиране от ОП \"Околна среда“ и бенефициенти ВиК операторите“, посочи той. \n\r\nНовият закон за ВиК-а трябваше да бъде пуснат за обществено обсъждане през март, но  има забавяне, каза още Нанков и призна, че за изцяло нов закон трябва да бъде взето политическо решение.\n\r\n ", "date": "2018.05.22", "title": "1/3 от българите – с водопровод, но без канализация "}
{"url": "https://www.dnes.bg/obshtestvo/2018/05/22/merki-sreshtu-brakonierite-test-za-ribolovci.377230", "text": "Нови правила за любителския риболов и мерки срещу бракониерството. Такива промени записаха депутатите в Закона за рибарството и аквакултурите.\n\r\nСпоред управляващите с поправките се цели опазване и поддържане на устойчиво развитие на рибните популации, които в последните 25 години значително са намалели.\n\r\nС промените се забранява риболова с мрежени уреди във вътрешните водоеми на страната. Забранява се и тяхната продажба, пренасяне и превозване без валидно разрешително за стопански риболов.\n\r\nДруга група промени пък е свързана с любителския риболов. Създава се задължение любителите да полагат еднократно тестови изпит за правоспособност.\n\r\nРазпространителите на риболовни билети пък ще трябва да отделят част от приходите си от продажбата им за зарибяване на обектите за любителски риболов.\r\n                    \r\n                    \r\nС поправките се увеличават и санкциите срещу бракониерите. Завишава се размерът на глобата за риболов с взривни, отровни и зашеметяващи вещества. Криминализира се и уловът с технически средства за електроулов без валидно разрешително.\n\r\nЗавишава се и размерът на санкциите при улов в запазени места, при маловодие, в непромишлени води през размножителния период на рибата и на застрашени от изчезване видове.\n\r\nСлужителите на Изпълнителната агенция по рибарство и аквакултури /ИАРА/ пък ще имат повече правомощия и при установяване на правонарушители ще могат да ги задържат, да използват записващи и заснемащи технически средства.\n\r\nПо време на дебата от БСП изразиха принципна подкрепа за законопроекта, но се обявиха против някои от мерките. Червеният Филип Попов изрази критики относно провеждането на изпит за любителите риболовци и попита как ще се провежда на практика той и колко ще струва.\n\r\nТой възрази и срещу криминализирането на пренасянето и продажбата на рибарски мрежи. От левицата не са съгласни и с увеличаващите се правомощия на служителите на ИАРА, тъй като по този начин МВР \"абдикира от още един сектор\".\n\r\nВносителите се съгласиха, че в частта за полагането на изпит могат да се направят отстъпки и обещаха прецизиране на текстовете между първо и второ четене.", "date": "2018.05.22", "title": "Мерки срещу бракониерите – тест за риболовци..."}
{"url": "https://www.dnes.bg/obshtestvo/2018/05/22/nagla-krajba-jena-obra-hrama-v-priiuta-v-novi-han.377213", "text": "Жена е откраднала дарения от храма в приюта в Нови хан. Позорното действие е запечатано от охранителните камери. Случката се е разиграла на 19 май по обяд.\r\nПри идването си в храма жената обяснила, че дъщеря ѝ е починала и сега трябвало да гледа внучето си заедно със своя зет. Започнала да плаче и помолила да влезе, за да си запали свещ и да се помоли.\r\nОткраднатата сума все още не е ясна, тъй като парите са били от дарения, но камерата в църквата е заснела случилото се. Органите на реда издирват наглата обирджийка.\r\n\"Кражбата от храма е голямо престъпление. Тази жена не съм я виждал преди, но други от храма я разпознаха, изглежда е идвала и преди, разучавала е ситуацията\", каза пред  отец Иван от приюта в Нови хан.\r\r\n                    \r\n                    По думите му и друг път се е случвало пари да бъдат откраднати от храма. А заради това мерките за сигурност вече са драконовски, всеки, който влиза в него е с придружител.\n\r\n\r\n ", "date": "2018.05.22", "title": "Нагла кражба: Жена обра храма в приюта в Нови хан"}
{"url": "https://www.dnes.bg/akoshtete-vqrvaite/2018/05/22/nova-planeta-v-slynchevata-sistema-deveta-pored.377242", "text": "Международна група астрономи намери доказателство за съществуването на девета планета в Слънчевата система, съобщи \"Лента\", цитирана от БНР. \r\nТе открили обекта на разстояние 55 астрономически единици от Слънцето (една астрономически единица е равна на разстоянието от Земята до Слънцето).\r\nНаблюденята върху обекта, продължили 1110 дни, са позволили да се определят характеристиките на неговата орбита. \r\nСпоред изчисленията, ако откритият обект се е образувал в Слънчевата система, орбитата му не може да се обясни с влиянието на известните големи планети.\r\nРезултатите от компютърна симулация са показали, че наблюдаваното накланяне и голямата полуос са могли да се формират и запазят за дълго време само под въздействието на все още неоткрита девета планета.", "date": "2018.05.22", "title": "Нова планета в Слънчевата система, девета поред"}
{"url": "https://www.dnes.bg/obshtestvo/2018/05/22/protest-i-kontraprotest-za-aec-belene-v-sofiia.377249", "text": "\n\r\nДва протеста - за и срещу АЕЦ \"Белене\" се проведоха едновременно на площада пред Министерския съвет в София. \r\nСимпатизанти на АБВ настояват проекта за втора атомна централа да бъде възстановен, защото е икономически изгоден. Те бяха поведени от основателят на партията Георги Първанов.\n Според тях АЕЦ \"Белене“ е икономически обоснован проект, който е необходим на България, след като се затвори АЕЦ \"Козлодуй“.\r\nКонтрапротестът  беше организиран от  \"Демократична България“, откъдето настояват, че няма финансова обосновка на АЕЦ \"Белене“ и че досега е довел до източването на милиарди. \r\nЗадават въпрос защо е необходимо неговото обновяване. \r\n ", "date": "2018.05.22", "title": "Протест и контрапротест за АЕЦ \"Белене\" в София "}
{"url": "https://www.dnes.bg/obshtestvo/2018/05/22/liatoto-idva-a-s-nego-i-grymotevicite-kak-da-se-pazim.377191", "text": "С наближаването на лятото все по-често ставаме свидетели на случаи на гръмотевични бури. В тази връзка EVN България публикува ценни съвети за безопасност към своите клиенти в подобни случаи.\r\n \r\nАко се намирате в дома или на работното място, когато започне гръмотевична буря, изключете от контакта електрическите уреди, които най-много се влияят от външно пренапрежение - телевизор, компютър, климатик, CD и DVD, електрически уреди.\n\r\nС цел защита на сградата от пряко попадане на мълнии може да изградите мълниеприемници и мълниеотводи. Мълниезащитната инсталация на всяка сграда трябва да бъде заземена съгласно изискванията и периодично проверявана.\n\r\nЗа по-добра защита на домакинските уреди и вътрешната електрическа инсталация пък е препоръчително да има монтирана катодна защита в ел. табло на сградата или устройства като UPS, протектори и разклонители с предпазител и/или катоден отвод.\r\n                    \r\n                    \r\nАко пък бурята ги завари на открито, сред природата, по възможност се отдалечете от електропроводи и самотни дървета, не хващайте и не докосвайте метални конструкции, огради, парапети и други метални заграждения.\n\r\nАко сте отседнали на каравана или палатка за вашата почивка, и тя влезе в контакт със скъсан или повреден електрически проводник или се намира в близост до повредения електропровод, незабавно се отдалечете и останете на безопасно място до пристигане на аварийна група. Ако проводникът е паднал на земята - не го докосвайте! Имайте предвид, че по него е възможно да има напрежение. Затова е най-добре да стоите далеч – на минимум на 8 метра разстояние от проводника.\r\n ", "date": "2018.05.22", "title": "Лятото идва, а с него и гръмотевиците! Как да се пазим?"}
{"url": "https://www.dnes.bg/notifikacii/2018/05/22/starite-zanaiati-nova-trypka-za-bylgarskiia-biznes.377187", "text": "Стъкларският бизнес наистина е много специфичен, трябва да имаш тръпката и усещането към стъклото. Това каза Данко Калчев, собственик на \"Инхом\" в ефира на \r\n\"За съжаление от 1989 досега не се запазиха традициите. Не стана това предаване от поколение на поколение. При мен работят хора, чиито бащи или дядовци са били стъклари. Но вече тези хора са много малко. Непазейки традициите, както в Нови пазар, Сливен, Елин Пелин, ние загубихме няколко поколения\".\r\n\"Трудно е да се запазват традициите, но за сметка на това смятаме, че с новите иновативни неща, които ние ще предлагаме, ще можем да запазим хората, които имат тръпката и усещането, че стъклото е изкуство\", добави още Калчев.\rПо думите му няма място, където може да се научи този занаят, освен в Художествената академия в София, Нов български университет във София и една малка дизайнерска паралелка в Техническия университет във Варна.\r\n\"Стъкларството позволява хората да създават свои малки ателиета, свой малък бизнес и да запазят стъклото като изкуство – така, както е във Франция, в Чехия, в северните страни\".\r\nТой посочи, че ако човек има талант и е упорит, са му нужни между 7 и 10 години, за да научи този занаят.\r\n\"Индустриалният туризъм е много важен. Особено за децата, които трябва да влязат именно в индустрията, за да видят производството, да видят вътре роботи, автоматизирани линии и че не е срамно да бъдеш работник в едно такова предприятие\".\r\nСпоред Калчев образованието с иновации е бъдещето и на малкия бизнес.\r\n\"Смисълът на нас, хората, които вече имаме някакъв опит, е да даваме кураж на младите да опитват\".\r\n", "date": "2018.05.22", "title": "Старите занаяти – нова тръпка за българския бизнес"}
{"url": "https://www.dnes.bg/politika/2018/05/22/gerb-ne-viarvat-na-sylzi-ermenkov-nagazi-dylboko-da-si-hodi.377197", "text": "ГЕРБ не приема извиненията на БСП заради скандала, който породи депутатът Таско Ерменков и отново призова той да бъде отстранен от парламента. \r\nПовод за искането стана постът на Ерменков в профила му във Facebook, че водата на София е отровена и призив към институциите да отговорят истина ли е това.\n\n\n\n\r\n\"Това е разпространяване на фалшива информация, която ГЕРБ приема като провокация за националната сигурност\", каза депутатът от управляващите Тома Биков.\r\nТой упрекна Ерменков, че е внушил на хората, че институциите крият нещо и припомни, че така една фалшива новина се превърна в сериозен проблем за двумилионна София. \r\r\n                    \r\n                    Биков припомни аварията в чернобилската АЕЦ през 1986 година и това, че предшественичката на БСП, БКП е скрила това от хората в България.\r\n\"Заради този случай общество е много чувствително за това какво казват институциите\", каза още Биков и упрекна Ерменков, че е подронил вярата в държавноста. \r\n\"Водата в София не е отровена и е на шесто място по качество в цяла Европа\", беше категоричен Биков. \r\nГЕРБ обяви, че не приема и тезата на Ерменков, че само е задавал въпроси.\r\n\"Депутатът има много начини, по които може да направи това. Тук става дума за тотална неадекватност, което е недопустимо за депутат или за сриване на доверието в институциите\", каза Биков и допълни: \"Това е минно-подривна дейност, която в НК дори е формулирана като тероризъм\". \r\nБиков призова БСП да зададе стандарт на поведение на депутатите си, в който да влиза и поемането на отговорност. Според него социалистите трябвало да освободят Ерменков като жест, че нямат общо с атаките срещу националната сигурност.\r\n\"БСП се извини и за Чернобил,  но това не върна хилядите погубени животи. След като сте се извинили, виждам, че не сте се разкаяли\", каза още гербаджията.\r\nТой припомни, че депутати от ГЕРБ са подавали оставки при много по-малки провинения. \"При нас всеки носи лична отговорност, при вас на мода е колективната отговорност\", заключи той и отново призова за оставката на Ерменков.", "date": "2018.05.22", "title": "ГЕРБ не вярват на сълзи: Ерменков нагази дълбоко, да си ходи! "}
{"url": "https://www.dnes.bg/stranata/2018/05/22/osyjdan-se-sheguva-na-tel-112-maika-prebi-deteto-si.377164", "text": "Бързо производство за подаване на недействителен сигнал на тел. 112 е започнато в РПУ–Павликени срещу 37-годишен мъж от гр. Бяла черква, съобщиха от полицията във Велико Търново.\r\nВ 20:50 ч. в понеделник на тел. 112 е получен сигнал от Д. К., че жена от Бяла черква бие детето си, което е на 1,7 години. Мъжът обяснил, че го блъскала в земята и детенцето не изглеждало добре.\r\nНа адреса незабавно е изпратен полицейски екип, който заварил в жилището въпросната жена, а детето било добре и си играело около нея, предава \"\".\r\nНе са били установени данни за упражнено физическо насилие спрямо детето.\r\nОт проведените действия по разследването е установен номерът, от който е подаден сигналът и че същият се ползва от Д. К., известен на полицията и осъждан.\r\nПред униформените той признал, че е автор на сигнала и е решил да се пошегува. Срещу него е започнато бързо производство.", "date": "2018.05.22", "title": "Осъждан \"се шегува\" на тел. 112: Майка преби детето си! "}
{"url": "https://www.dnes.bg/notifikacii/2018/05/22/tejka-katastrofa-s-raneni-na-carigradsko-shose.377196", "text": "Тежка катастрофа е станала преди минути на бул. \"Цариградско шосе\" в посока към кв. \"Младост\", в района на Четвърти километър в София.\r\nЗаради произшествието движението в района е силно затруднено. Образували са се колони от автомобили. \r\nОцевидци съобщават за сериозно ранени, с опасност за живота. Още един пътен инцидент допълнително усложнява пътната обстановка.\r\n", "date": "2018.05.22", "title": "Тежка катастрофа с ранени на \"Цариградско шосе\""}
{"url": "https://www.dnes.bg/business/2018/05/22/bylgariia-sred-liderite-v-indeksa-za-socialen-napredyk.377171", "text": "България заема едно от първите места в  индекса за социален напредък. За 2017 г. страната ни се изкачва с две позиции нагоре спрямо миналата година до 41-во място в света от гледна точка на социалния напредък, стана ясно от последния доклад Social Progress Index 2017 на американския мозъчен тръст Social Progress Imperative.\r\nОсновната идея зад индекса за социален напредък е да се създаде един показател за социално представяне, без икономически фактори. С него се измерва представянето на страни само и единствено чрез социални показатели. Това поясни Майкъл Грийн, CEO Social Progress Imperative, в ефира на \r\r\n                    \r\n                    Всички съставящи фактори на индекса за социален напредък дават една цялостна картина за качеството на живот на гражданите в отделните страни. Факторите варират от основни човешки потребности до възможности. Едно от най-важните открития е, че БВП не маркира съдбата на хората в дадена страна. При всяко ниво на БВП има възможности за социален напредък, както и някои рискове. Това означава, че индексът може да каже кой е най-добрият, но и да укаже кои страни успяват най-успешно да превърнат БВП в социален напредък. Една от страните, които се представят най-добре спрямо своя БВП, е България, допълни още Майкъл Грийн.\r\nЕкспертът поясни, че индексът за социален напредък не е опит да се замени БВП, а да бъде един допълнителен измерител, който да спомага за развитието на нашите общества. Той се използва и от Европейската комисия, която е разработила такъв индекс и за региони в ЕС, който се интегрира в кухезионната политика.\r\n\"Бих казал, че здравето като цяло е проблем за света. Виждаме много различни предизвикателства в света със здравеопазването, които са свързани с начина на живот, но и не само. Което означава, че няма гаранция харчещите най-много за здравеопазване страни да се представят най-добре“, поясни още специалистът.\r\nКакво още разказа Майкъл Гриин за успеха на България, коя сфера е проблемна в световен мащаб и какви са прогнозите за 2030 ", "date": "2018.05.22", "title": "България сред лидерите в индекса за социален напредък"}
{"url": "https://www.dnes.bg/cars/2018/05/22/avtovaz-spira-lada-no-samo-priora.377169", "text": "\"АвтоВАЗ\" ще спре от юли производството на най-евтиния си модел на \"Лада\" и \"Приора\", съобщава руския \"Ведомости\".\r\nВсъщност, за подобна мярка се говореше още от края на миналата година. Тогава излезе информация, че през лятото на 2018 година руският производител на автомобили ще спре производството на най-евтиния си модел – Priora. Плановете на компанията бяха през първата половина на 2018 г. да бъдат произведени около 7000 бройки от модела.\r\nСпоред данни на дилърите на нови автомобили в Русия през 2016 г. на местния пазар са продадени 17 553 броя Priora. А резултатите за първите 11 месеца на 2017 сочеха, че този модел не успя да попадне в Топ 25 на продажбите в Русия, където присъстват другите модели на АвтоВАЗ.\r\nВ Русия цената на Priora започва от 399 900 рубли, което прави малко над 11 300 лв.\r\nОт най-големия руски производител на леки коли възмамеряват да включат нови модели в листата си, съобщава изданието.", "date": "2018.05.22", "title": "АвтоВАЗ спира Лада! Но само \"Приора\""}
{"url": "https://www.dnes.bg/obrazovanie/2018/05/22/vtorata-matura-na-hod-12-i-7-klas-utre-pak-na-china.377190", "text": "В сградата на Министерството на образованието и науката утре в 6:30 часа ще бъде изтеглен изпитният вариант за втория задължителен зрелостен изпит в 12-и клас по избор между 13 учебни предмета, съобщиха от МОН.\r\nИзтегленият номер на варианта ще важи за изпита по всеки предмет.\r\nДържавният зрелостен изпит в 12-и клас започва в 8:00 часа и продължава четири астрономически часа, а за учениците със специални образователни потребности - шест часа.\r\nЗрелостниците трябва да заемат местата си най-късно до 7:45 часа и да пишат с черен химикал.\r\nНад 55 000 дванадесетокласници се очаква да се явят на втората задължителна матура.\r\nВ 9:00 часа, отново в МОН, ще бъде изтеглен изпитният вариант за националното външно оценяване по математика за седмокласниците.\r\r\n                    \r\n                    Изпитът за седми клас ще започне в 10:00 часа. Той се състои от два модула. \r\nПървият е модул съдържа 20 задачи от два вида - със структуриран отговор и със свободен отговор. Продължителността му е 60 минути, а максималният брой точки, който могат да получат учениците, е 65.\r\nВторият модул се състои от четири задачи с отворен отговор, от които две задачи с кратък числов, символен или словесен отговор и две задачи с описание и аргументация на решението. Продължителността на този модул е 90 минути, а правилното решение на задачите носи 35 точки. \r\nМаксималният резултат от двата модула е 100 точки.\r\nСедмокласниците трябва да носят със себе си съответните принадлежности по математика и да пишат със син химикал. Очаква се на изпита по математика да се явят над 57 000 седмокласници. ", "date": "2018.05.22", "title": "Втората матура на ход: 12 и 7 клас утре пак на чина"}
{"url": "https://www.dnes.bg/notifikacii/2018/05/22/nepalski-planinski-vodach-zagina-na-everest.377185", "text": "Опитен непалски планински водач загина на връх Еверест, предаде Ройтерс.\r\n38-годишният планински водач е паднал на слизане в дълбока цепнатина при Лагер 2 на Еверест на височина 6400 метра над морското равнище, съобщи мениджър на неговата фирма работодател, която организира експедиции.\n\r\nТой е бил изваден от други шерпи и откаран с хеликоптер в болница, но не е оцелял.\r\nТази пролет живота си загубиха общо четири души при изкачване на най-високия връх в света. \r\n/БТА/\r\n ", "date": "2018.05.22", "title": "Непалски планински водач загина на Еверест"}
{"url": "https://www.dnes.bg/health/2018/05/22/koi-izsledvaniia-se-praviat-pri-jenite-s-povisheno-okosmiavane.377186", "text": "Жените имат по-критично отношение към външния си вид, а в това число и към здравословното си състояние, за разлика от мъжете. Що се касае до външната красота, за младата жена трите най-критични проблема обичайно са: повишено тегло, засилено окосмяване по тялото и лицето, косопад, а в някои случаи и акне по лицето. \r\nСиндромът на поликистозните яйчници (СПЯ) може да се прояви с всички от изброените проблеми или само с някои от тях. В по-рядък процент от случаите може да се касае за друг вид заболяване, което налага провеждането на допълнителни изследвания.\r\n \r\nПовишеното окосмяване (хирзутизъм), акнето и косопадът много по-често са резултат от повишени нива на андрогените (хиперандрогенемия). Андрогените са т. нар. мъжки полови хормони, които нормално се образуват в тялото на жената и играят важна физиологична роля. Те се произвеждат от яйчниците и надбъбречните жлези.\r\n \r\n\r\n \r\nСинтезираните в яйчниците андрогени под действие на хипофизарните хормони – фоликулостимулиращ и лутеинизиращ хормон, се превръщат в естрогени. Яйчниковите андрогени са: тестостерон – около 25% от общото циркулиращо ниво в кръвообращението, андростендион (50%) и дехидроепиандростерон (ДХЕА) в по-малък процент. Надбъбречните жлези секретират всички от синтезиращите се в яйчниците хормони и дехидроепиандростерон-сулфат (ДХЕАС), който е изцяло от надбъбречен произход.  \r\n \r\nПри синдрома на поликистозните яйчници се смята, че е налице нарушение на синтезата на андрогени предимно на ниво яйчник. При една част от жените се наблюдава преобладаващ надбъбречен андрогенен ексцес. Така например се установява, че серумните нива на (ДХЕАС) са повишени при 20-50% от жените със синдром на поликистозните яйчници.\r\n \r\nНаличието на повишено окосмяване във всяка една възраст налага изследване на серумните нива на андрогените. Акнето в пубертетна възраст би могло да се пренебрегне като клинична проява на хиперандрогенията, поради честата му изява в този период от развитието на младата жена. Алопецията е по-рядко срещащо се оплакване, което може да се дължи на много фактори, но и то налага изключване на адрогенен ексцес.\r\n \r\n", "date": "2018.05.22", "title": "Кои изследвания се правят при жените с повишено окосмяване?"}
{"url": "https://www.dnes.bg/obshtestvo/2018/05/22/operaciia-boian-ot-pyrvo-lice-za-katerachite-sherpite-i-parite.377152", "text": "Операцията по издирването на Боян Петров в Хималаите е безпрецедентна! Това обявиха вече алпинисти, политици, дипломати. Същата оценка сега идва и отвътре – от екипа, участвал в спасителната акция по земя и суша на българина.\r\n\"Спасителната акция по издирването на Боян Петров беше безпрецедентна и тя ще осигури повече сигурност в бъдеще за алпинистите\", убеден е Кирил Петков, който, заедно с баща си Петко Петков, се включиха в операцията под Шиша Пангма.\r\n\"Баща ми тръгна за Непал. Каза ми, че получава различна информация. Беше изтеглил 30 хил. долара и тръгна за Китай. Реших, че ще го придружа. Китайският посланик много помагаше. Посрещна ни с усмивка и получихме безплатни визи\", разказва Петков пред bTV.\n\n\n\n\r\r\n                    \r\n                    Там те са поели ролята на координатори между държавите и институциите. Първият опит да бъдат включени хеликоптери в издирването е коствал много часове.\r\n\"Никога в историята на Непал хеликоптери не бяха прелитали през границата към Тибет. Авиационната администрация на Непал много се притесняваше, че ако хеликоптерите бъдат допуснати по грешен начин в Китай, е опасно за тях. Китайската администрация също работи да два през нощта и в три часа получихме разрешението – първото в историята между двете държави за три хеликоптера да могат да излетят до границата\", разказа Петков.\r\nТой е категоричен - вече няма граници между Китай и Непал при спасителни акции!\r\n\"Китай дадоха едни от най-добрите си катерачи. Непал дадоха шерпа, който е изкачил върха и от двете страни. Групите рапортуваха и ходеха, а ние с хеликоптера гледахме и координирахме нещата с институциите\", разказа Кирил.\r\nТой разкри, че Китай са участвали в издирването като дарение към България. Непал поискали 200 хил. долара. \r\n\"Но ние договорихме 50 хил., ако изпратят хеликоптер и 150 хил., ако го намерят жив. Китай го направиха безплатно. Парите бяха дадени от приятели на Боян и дарителската сметка, която приятелката му направи. Операцията струваше над 65 хил. долара.\", разкри още Петков.\r\nТой отново благодари и на българските и на китайските институции – денонощно на линия за съдействия в България са били министрите Екатерина Захариева и Румен Порожанов, както и шефът на кабинета на премиера Румяна Бъчварова.\r\nКирил Петков благодари и на Китай, и Непал за изключителното съдействие и за това, че техните спасители са рискували живота си в акцията.", "date": "2018.05.22", "title": "Операция \"Боян\" от първо лице: За катерачите, шерпите и парите"}
{"url": "https://www.dnes.bg/index/2018/05/22/zad-okeana-se-vryshta-trupata-gostuva-u-nas-s-dvuboi.377200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарската театрална формация \"Зад океана\" гостува за пръв път в България с класическата и безпощадна комедия на Иван Вазов \"Двубой\". Истински професионалисти и самородни таланти се връщат от канадската столица Торонто и сбъдват мечтата си да играят на родна сцена. Как започва всичко – част от трупата гостува в предаването \"Околосветско\" по .\n\r\n\"Започнахме преди три години. Стартирахме 8 ентусиасти и поставихме пиесата \"Женско царство\", споделиха актьорите.\n\r\nСпоред тях поставянето на постановката зад граница си има своите предизвикателства, но и е силно възнаграждаваща, защото родната публика в чужбина приема българското изкуство много добре. \r\n\"Българите в Торонто са жадни за български постановки. Изграждането на един такъв спектакъл е много трудно извън България. Намираме се в чужда страна, нямаме подкрепата на други театри. Това са големи лишения, огромен труд. Да гостуваме на българска сцена е сбъдната мечта.\", споделиха от трупата \"Зад океана\".\n\r\nАртистите взимат участие във фестивала в Тополовград \"Велко Кънев\" за любителски комедийни театри и обират голямата награда \"Златна камила\".", "date": "2018.05.22", "title": "\"Зад океана\" се връща: Трупата гостува у нас с \"Двубой\""}
{"url": "https://www.dnes.bg/politika/2018/05/22/ninova-za-tasko-ne-e-pravilno-no-niama-i-da-si-hodi.377195", "text": "Соцлидерката Корнелия Нинова се съгласи, че Таско Ерменков не е постъпил правилно, като е разпространил информацията в социалните мрежи, че водата в София е отровена. \r\nВъпреки това обаче това не било основание той да бъде изключен от групата и парламента, заяви тя в парламента.\r\nПреди дни Таско Ерменков съобщи в профила си във Facebook, че има информация, че водата в София е отровена. Малко по-късно Столичната община, концесионерът и здравните власти отрекоха официално това.\n\n\n\r\nЗаради случая от ГЕРБ пък внесоха сигнал срещу Ерменков в прокуратурата за всяване на страх и тероризъм и поискаха оставката му като депутат.\r\r\n                    \r\n                    Днес Нинова коментира, че това действие не е било правилно и увери, че Ерменков ще поднесе извинението си.\r\n\"Така не се прави, начинът, по който Таско е представил информацията, е неправилен. Това не е основание той да бъде изключен от групата или да напуска парламента, но е достатъчно основание да поднесе извинение на софиянци, които са се почувствали засегнати и заплашени и ще чуете това извинение\", обеща червената шефка.", "date": "2018.05.22", "title": "Нинова за Таско: Не е правилно, но няма и да си ходи!"}
{"url": "https://www.dnes.bg/obrazovanie/2018/05/22/kogato-i-na-mon-im-e-trudno-na-maturata-vypros-bez-veren-otgovor.377188", "text": "Явно по традиция и тази година в матурата по български език и литература за 12-класниците имаше въпрос без верен отговор. \n\r\nВъв въпрос №7 зрелостниците имат дадени 4 изречения, а задачата им е да открият в кое от тях НЕ Е допусната граматична грешка. Тоест - кое е правилно написаното изречение.\n\n\n\r\nПроблемът - такова няма. \n\r\n - \"Гласуваните поправки в новия закон ще засегнат пряко въздушния и сухопътен транспорт в страната\".\n\r\nТук грешката е в думата \"сухопътен\" - трябва да бъде \"\".\r\n - \"Убедително написаното мотивационно писмо на младия и амбициозен кандидат впечатли комисия\".\r\r\n                    \r\n                    Изречението е напълно вярно... до последната дума, която трябва да бъде членувана - .\r\n- \"Още утре г-н Каменов, адвоката на братовчедка ми, ще те потърси, за да подготвиш необходимите документи\". \n\r\nТук грешката е в членуването на думата \"\" - трябва да бъде с пълен член.\r\nОтивайки към отговор Г човек би решил, че той ще е верен, но не би.\r\n - \"По Искърско дефиле, което е с дължина около 100 км, са разположени множество интересни обекти\".\r\nПълният и краткият член са трудни за усвояване, но в случая не е толкова трудно да се досети човек, че правилно да се каже е: \"\".\r\nВъв Facebook коментиращи отбелязват, че това далеч не е бил единственият гаф на МОН, тъй като пък в сайта на министерството пишело, че: \"Изпита започва в 8 часа\".\r\nПодсказка - написалият това е забравил да членува първата дума.\r\nА ако се чудите кой е верният според МОН отговор на въпрос №7, то това е Б: Кандидат впечатли комисия.\n\r\nОбяснението на МОН е, че просто става дума за някаква комисия. Каквато и да е!", "date": "2018.05.22", "title": "Когато и на МОН им е трудно на матурата: Въпрос без верен отговор!"}
{"url": "https://www.dnes.bg/sofia/2018/05/22/za-8-g-200-km-vik-mreja-izgradena-i-remontirana-v-sofiia.377176", "text": "Близо 200 км ВиК мрежа е изградена и реконстроирана в София в периода 2009-2017 г. на територията на Столична община, съобщи кметът на столицата Йорданка Фандъкова по време на дискусионен форум \"Новите инвестиции във ВиК инфраструктура\".\n\r\nПо думите й са инвестирани над 470 млн. лв. \n\r\n\"Всички знаят, че липсващата инфраструктура в много населени места и квартали на София е най-големият проблем. Там, където вече е изградена, тя не се вижда. Трудностите са много за изграждането. Голяма част е свързана с големия финансов ресурс, но и с отчуждителните процедури\", заяви Фандъкова, цитирана от \"Фокус\". \n\r\nКметът на столицата посочи, че амбицията на Столична община през последните 8 години е насочена към намирането на максимални възможности и на източници на финансиране за изграждане на канализация и водопроводи с цел подобряване качеството на водата. \r\n                    \r\n                    \r\n\"През 2018 г. успяхме да защитим няколко проекта по ПУДООС на стойност 800 млн. лв. Продължаваме изграждане на канализация в местност „Кръстова вада-запад“ и в местност \"Сливница\" в \"Люлин\" и продължаваме със следващия етап на изграждане на канализация в кв. \"Горна Баня\", посочи още Йорданка Фандъкова. \n\r\nПо време на форума министърът на регионалното развитие и благоустройство Николай Нанков съобщи, че основното предизвикателство пред ВиК сектора е не просто той да се реформира, а и да стане устойчив от финансова, социална и екологична гледна точка за всички потребители на услугата. \n\r\nМинистър Нанков припомни, че реформата в сектора тече от 2009 г., като секторът в институционален план вече се реформира. \n\r\nМинистърът изтъкна важността на сектора, защото е пряко свързан със здравето на хората. Отделно темата с инфраструктурата в сектора е все по-проблемна и актуална, защото говорим за 90 000 км инфраструктура във Вик сектора, допълни той.", "date": "2018.05.22", "title": "За 8 г.: 200 км ВиК мрежа изградена и ремонтирана в София"}
{"url": "https://www.dnes.bg/rusia/2018/05/22/v-rusiia-chakat-s-udovolstvie-da-priemat-boiko-borisov.377214", "text": "\n\r\n \r\nСлед няколко дни Русия \"ще има удоволствието да приеме премиера на България\". Това заяви руският президент Владимир Путин на срещата си с българския държавен глава Румен Радев в резиденцията \"Бочаров ручей\" в Сочи.\r\nПутин и Радев обсъдиха възможностите за задълбочаване на икономическото сътрудничество, предаде ТАСС.\r\n\"Сега няма да се впускам във въпросите от икономически характер, ще отбележа само, че през миналата година наблюдавахме ръст на стокообмена, което не може да не ни радва – каза Путин в началото на срещата. - Но възможностите ни са много по-големи\".\n\n\n\n\r\r\n                    \r\n                    Той отбеляза, че тези дискусии ще продължат и след няколко дни, когато премиерът Бойко Борисов отиде на посещение в Русия.\r\nТемата на посещението на Бойко Борисов в Русия по информация на bTV ще бъдат енергийните проекти. По неофициална информация визитата вероятно ще бъде на 29-30 май.\r\nПо-рано днес стана ясно, че българското министерство на енергетиката трябва да представи до края на юни на руската страна различни варианти за използване на произведеното руско оборудване за АЕЦ Белене, включително за рестартиране на проекта. Това се казва в документи за днешната среща на руския президент Владимир Путин с българския държавен глава Румен Радев.\r\n\"Целта на визитата ми е да възстановим политическия диалог на най-високо ниво след дългогодишно прекъсване, защото този диалог е важен за успешно сътрудничество във всички области от взаимен интерес\", каза от своя страна президентът Румен Радев в началото на срещата си с руския президент.\r\nПриветствайки Радев в Сочи, Путин припомни, че българският лидер е на визита в Русия във връзка със 140-годишнината от освобождението на България от османско иго. По думите му това е само едно от събитията от общата история.\r\n\"Но с това нещата не се ограничават, имаме много неща, които ни обединяват – подчерта руският президент. - Вдругиден ще отбележим Дните на славянската писменост\".\r\nПутин каза също така, че е информиран за посетените от Радев културни мероприятия в Москва и че през есента в България ще се състоят аналогични културни събития. ", "date": "2018.05.22", "title": "В Русия чакат \"с удоволствие\" да приемат Бойко Борисов"}
{"url": "https://www.dnes.bg/health/2018/05/22/5-energiini-hrani-koito-da-hapvate-sled-sport.377116", "text": "Тичането е предизвикателство, което много хора по света обичат. Важно е да се знае, че джогингът консумира много енергия и изисква тялото ни да е силно. Тичането гори много калории, оставя ни без дъх и наистина изтощава. Макар да е прекрасна възможност да спортуваме и да го правим сутрин преди работа за тонус и разсънване, често се чудим какво е добре да ядем след тренировката. Ако и вие имате подобни колебания, ето няколко предложения какво да закусвате след джогинг и защо точно тези храни.\r\n\r\nКалориите в тях са малко и това ги превръща в идеална диетична храна за след тичане в парка. Всъщност по което и време да решите да ядете пилешки гърди, няма проблем, защото калориите в тях наистина са пренебрежително малко. Важно е да сте ги приготвили преди самата тренировка, за да можете след джогинга да хапнете топло ястие. Да не забравяме, че закуската трябва да е стабилно ястие, което да ви засити добре. Много добра и диетична комбинация е ястието от пилешки гърди с кафяв ориз. Ще ви засити задълго.\r\r\n                    \r\n                    \r\nКогато говорим за морска храна, трудно се намира по-добра алтернатива на сьомгата. Пълна с полезните омега-3 мастни киселини и антиоксиданти, сьомгата дава възможност на тялото да се възстанови бързо от изморителната тренировка. Освен това сьомгата подобрява мозъчните функции и намалява риска от когнитивни увреждания в по-късна възраст.\r\n", "date": "2018.05.22", "title": "5 енергийни храни, които да хапвате след спорт"}
{"url": "https://www.dnes.bg/notifikacii/2018/05/22/kak-da-ni-naemat-v-megakompaniia-v-niu-iork-ili-london.377175", "text": "Студентите имат голям проблем да си намерят добра работа, а сред армията от студенти, която кандидатства, всяка компания се бори за най-добрите от тях. А това никак не е добра дейност, защото от качеството на човешкия ресурс зависи успеха на една компания, а дори на една държава. Това каза Николай Василев в ефира на  с водещ Христо Николов. Василев коментира кои са десетте фактора за успешна кариера по повод новоиздадената си книга \"Кариера или не?\".\r\n\"Човек има различни житейски роли. Първо е ученик, студент, млад професионалист, след това евентуално е родител, началник, работодател, преподавател, може би, автор на книги и т.н. За всички тези качества за човек е важно да има умения, да знае как да се развива напред и конкретно как да има добра кариера\".\rОще като студент съм помагал на други по-млади от мен да преминат през суперконкурентната среда в големите бизнес центрове на света и да си намерят добра работа. Това продължи след това и в другите ми качества - като министър, като работодател.\r\n\"Писането на CV и кариерното развитие е чисто американски спорт. Според мен на цялата планета само там знаят как да пишат CV. Европа е средна работа, а Източна Европа изобщо не познава този спорт. Толкова много хора подават своите кандидатури в големите центрове на света, че несъвършените просто политат към коша и няма време някой да им се смее - никой не ги вижда\".\r\n\r\n", "date": "2018.05.22", "title": "Как да ни наемат в мегакомпания в Ню Йорк или Лондон?"}
{"url": "https://www.dnes.bg/politika/2018/05/22/tasko-za-posta-si-za-vodata-ne-bilo-informaciia-a-priziv.377208", "text": "Червеният Таско Ерменков настоя, че с поста си във Facebook за отровената вода в София не е разпространявал информация, а е отправил призив към институциите да действат и направят проверка.\n\n\n\n\r\nПреди дни Таско Ерменков съобщи в профила си във Facebook, че има информация, че водата в София е отровена. Малко по-късно Столичната община, концесионерът и здравните власти отрекоха официално това. Публикацията на социалиста обаче накара ГЕРБ да поиска оставката му като депутат.\n\r\nЕрменков днес обясни от парламентарната трибуна, че е получил информация по телефона и лични съобщения за съмнения за качеството на водата в София и въпроси дали това наистина е вярно.\r\n                    \r\n                    \r\n\"В интернет потърсих становища на институциите, които са длъжни да следят ежедневно качеството на питейната вода, но такива нямаше. Имайки предвид изразените тревоги, пряко свързани с живота и здравето на хората, писах на страницата си призив за намеса на компетентните органи за информация по този важен въпрос\", разясни червеният депутат.\n\r\nТой добави и че не е бил разбран правилно от медиите. Все пак обаче той поднесе извинение на гражданите.\n\r\n\"Може някои от гражданите да са били наистина уплашени и да съм създал душевен дискомфорт, за което най-искрено моля да бъда извинен\", каза Ерменков и настоя, че никога не е целял създаването на паника, но вярва в правото на хората да бъдат информирани за неща, пряко свързани с живота и здравето им.\n\r\nТой се обърна и към управляващите, които искат оставката му заради скандала.\n\r\n\"Не ми искайте оставката, това не зависи от вас. Когато тези, които са ме избрали, свалят доверието си от мен, тогава сам ще си подам оставката и няма да се крия зад имунитет, ако прокуратурата реши да предприеме действия\", зарече се той.\n\r\nПо-рано днес соцлидерката Корнелия Нинова призна, че начинът, по който съпартиецът ѝ е представил информацията не е правилен, но настоя, че това не е достатъчно основание той да напусне парламента.", "date": "2018.05.22", "title": "Таско за поста си за водата: Не било информация, а призив!"}
{"url": "https://www.dnes.bg/televizia/2018/05/22/lipsa-na-upravlenie-v-edno-frensko-selo.376469", "text": "Политическата война между голисти и комунисти е в разгара си, а Вилньов отново е изправен пред неочаквани изненади – във финалния седми сезон на \"Едно френско село\".\r\nНовите епизоди на военната драма ще пресъздадат липсата на управление във Вилньов, която довежда до избухването на политическа война между привържениците на президента на временното правителство на Франция Шарл де Гол и комунистите в града. \r\nДаниел Ларше и супрефекта Сервие са обвинени в предателство и колаборация със съпротивата и срещу тях започва тежко съдебно дело. Резултатите от изборите се оказват невалидни и Берио е премахнат от кметския пост.\r\nВоенната служба на Антоан изтича и той се връща обратно при Жанвиев, с обещанието да споделят бъдещето си заедно. На свой ред Густав задълбочава дейностите си на черния пазар, а Люсиен продължава да скърби след смърта на Кърт, страхувайки се, че гробът му ще бъде разкрит. Ортенс се възстановява от публичното унижение, но параноята я обзема все повече, въпреки подкрепата на Даниел...\r\r\n                    \r\n                    Каква е съдбата на жителите на Вилньов и ще получат ли те покой след  преживяните трагедии – гледайте във финалния седми сезон на \"Едно френско село\", от 22 май в 20.30 часа по телевизия . \n\r\n\r\n ", "date": "2018.05.22", "title": "Липса на управление в \"Едно френско село\""}
{"url": "https://www.dnes.bg/obshtestvo/2018/05/22/v-alpinizma-smyrtta-ne-e-neochakvan-krai-koi-znae-kakvo-e-da-spish-na-6000-m.377127", "text": "Смъртта е нормална част от живота и от природата, а за алпинистите това е осъзнат риск, който всеки поема, но никога неподготвен. От алпинизма най-опасен е именно хималаизмът. Това разказаха двамата катерачи Явор Панов и Тихомир Димитров пред \"Дарик\". Те познават Боян Петров добре.\n\n\n\n\r\nТова е кратък разказ за алпинизма и хората му, а Боян Петров е само поводът. Разказът идва от двама катерачи.\r\n \r\nКатеренето е част от алпинизма. Те не гонят височина и върхове. Явор Панов и Тихомир Димитров обясниха, че в алпинизма смъртта не е неочакван край нито за планинарите, нито за семействата им. Димитров е един от тези, които са спали на 6000 метра надморска височина: \"При ходенето в голямата планина над 4000-5000 метра всеки сам поема собствен риск, когато отива там и много добре знае за него. Много е обмислен и е преценен. Бидейки макар и малък този риск, сведен до минимум с най-модерна екипировка и техника, понякога се случва, както за съжаление се случи с нашия добър приятел Боян Петров. Той не търси риска и опасността, те са навсякъде и са около нас\".\r\n \r\nАлпинизмът се влияе от всички фактори около него – не зависи нито само от самия човек, нито само от природата: \"Катеренето и алпинизмът за разлика от спортното катерене са с по-голяма доза риск, който се контролира от практикуващите го. Те взимат под внимание всички фактори и опасности в планината, било то метеорологичните условия, било фактори, свързани с релефа на планината, но не на последно място има подценяване и надценяване на възможностите ни.\r\r\n                    \r\n                    Макар и обградени от модерни технологии, редовно се случва да се сгрешат прогнозите за времето, да ни изненадат с градушки, урагани, тайфуни и т.н., което мисля, че е нещо нормално. Бидейки във високата планина, много хора биват изненадани от лошо време\".  \r\n \r\nКак влияе случилото се с Боян Петров на катерачи и любители алпинисти не може да се обобщава, каза Явор Панов: \"Със сигурност някои са стресирани, други са вдъхновени от него. Лично ние сме приятели откакто се катеря. Загубата на този наш приятел ни действа емоционално, мъчно ни е за него като човек\".\r\n \r\nВдъхновяващи са животът и професионализмът на Боян Петров, а не смъртта му, обобщи Тихомир Димитров: \"Мотивиращо е това как Боян Петров преследва целите си и как ги постига. Той ни научава как ние можем да сбъдваме мечтите си, как да търсим спонсори, как да организираме тези неща, въобще куп полезни за планинарите информации, сведения и т.н.\"\r\n \r\nДимитров призова обществото да не се изказва по теми, много далечни от него, защото малцина знаят какво да е спиш на 6000 метра височина. И призова за алпинизма и за Боян да говорят експертите, каквито в България има много.", "date": "2018.05.22", "title": "В алпинизма смъртта не е неочакван край! Кой знае какво е да спиш на 6000 м?"}
{"url": "https://www.dnes.bg/obrazovanie/2018/05/22/mejdu-50-i-100-lv-za-maturi-vyv-facebook-a-verni-li-sa-otgovorite.377145", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 55 хил. завършващи се явиха на първия изпит по български език и литература. Върху произведение на Никола Вапцаров зрелостниците се потиха тази година. \r\n12-класниците писаха тема по стихотворението \"Вяра\". Въпреки засилените мерки за сигурност отново не липсваха опити за търговия с отговорите.\r\n\"Провеждането на държавните зрелостни изпити премина изключително спокойно. Изненади в организацията нямаше, което сочи, че форматът, който се прилага в момента е удачен, за да се противопостави на всякакви опити, които биха могли да доведат до съмнения за честност. За пробив в системата за сигурност не може да става и въпрос\", коментира в студиото на \"България сутрин\" директорът на столичното 119 СУ Диян Стаматов.\r\r\n                    \r\n                    За втора поредна година матурата беше разделена на части, а учениците нямаха право да излизат преди да са приключили с всяка от тях. Мярката е взета, за да се предотвратят преписвания.\n\n\n\r\nНад 4 000 камери и 10 000 квестори също дебнеха за такива. Само 12 са анулираните работи в цялата страна заради опити за преписване и скрити мобилни телефони.\r\nПоявиха се обаче и съмнения за изтичането на отговорите на матурата по български език и литература след края на зрелостния изпит. \r\nЕкип на  се натъкна на публикация във Facebook, която показваше отговрите от модул 1 и 2, в които имаше само 2 грешки. Цената варираше между 50 и 100 лв.\r\n\"Направихме профил в социалната мрежа, с който се представихме за зрелостник. Влязохме в няколко групи, създадени специално за тазгодишната матура и се натъкнахме на следните предложения - \"последни записвания при нас за отговорите на матурите! Заинтересованите нека пишат!\", разказа репортерът на Bulgaria ON AIR Димитър Димитров.\r\nСпоред директора на 119 СУ обаче става въпрос за измамници, а информация от МОН няма как да изтече, тъй като компютър генерира крайния вариант на изпита измежду близо 12 милиона комбинации на въпросите и всички се случва при изключително засилени мерки за сигурност.\r\n\"Търговци на матурите и занапред ще има. Всички опити за продажби в социалните мрежи обаче са абсолютно фалшиви\", категоричен бе Диян Стаматов в студиото на Лора Инджова и Златимир Йочев. ", "date": "2018.05.22", "title": "Между 50 и 100 лв за матури във Facebook. А верни ли са отговорите?"}
{"url": "https://www.dnes.bg/notifikacii/2018/05/22/jertvite-v-samoletnata-katastrofa-v-kuba-stanaha-111.377144", "text": "Една от трите жени, оцелели при катастрофата на самолет \"Боинг 737\" в Куба, е починала в болница в Хавана, съобщиха световните агенции, цитирани от БТА.\n\n\n\r\n23-годишната Гретел Ландроув е родена в град Олгин, за където се е бил отправил самолетът, но напоследък е живеела в столицата.\r\nДругите две жени, които оживяха при катастрофата, остават в критично състояние заради тежки изгаряния и други травми, включени към апарати за изкуствено дишане. \r\n ", "date": "2018.05.22", "title": "Жертвите в самолетната катастрофа в Куба станаха 111"}
{"url": "https://www.dnes.bg/zvezdi/2018/05/22/kresida-chelsi-bivshite-na-hari-na-svatbata-mu.377138", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължават коментарите около сватбата на принц Хари и Меган Маркъл. На изисканата церемония се откроиха и бившите приятелки на новия херцог на Съсекс.\n\n\n\n\r\nЕдната от тях е Челси Дейви. Двамата имаха бурна връзка, в която имаше раздели и събирания. Но окончателно приключи през 2011 година. Въпреки раздялата Хари и Челси запазиха добрия тон в отношенията си.\r\nВ социалните мрежи се появиха шеговити коментари по повод изражението на Челси по време на брачната клетва.\r\nПотребители направиха колаж с репликата: \"Това трябваше да съм аз\", предаде.\r\r\n                    \r\n                    На сватбата присъстваше и друга бивша приятелка на Хари – Кресида Бонас. Тя е модел и актриса, а връзката им продължи две години. Бонас пристигна на събитието с изключително цветна рокля.\r\nТова не е първата кралска сватба, на която младоженецът кани бившите си половинки. На сватбата си принц Уилям направи същото, а още по-назад във времето бившите половинки на принц Чарлз също присъстваха на тържеството.", "date": "2018.05.22", "title": "Кресида, Челси... Бившите на Хари – на сватбата му!"}
{"url": "https://www.dnes.bg/notifikacii/2018/05/22/venecuela-amerikanskite-sankcii-sa-nezakonni.377142", "text": "Венецуела определи като \"незаконни мерки\" новите санкции на Вашингтон, които имат за цел да ограничат възможностите й да извършва операции с държавни активи и дълг в САЩ, предаде Ройтерс.\n\r\n\"(Санкциите) са лудост, варварство и в абсолютно противоречие с международното право\", заяви венецуелският външен министър Хорхе Ареаса в изявление.\n\r\nВ отговор на преизбирането на президента Николас Мадуро на изборите в неделя американският президент Доналд Тръмп подписа указа за нови санкции в опит да затрудни финансирането на правителството в Каракас.\n\r\nИзборите във Венецуела бяха посрещнати с критики от множество държави.\rПравителството на Канада реши да ограничи всякакво сътрудничество с южноамериканската страна, посочва ТАСС.\n\r\nПосолството на Канада във Венецуела няма да се оглавява от посланик, а от временно изпълняващ длъжността. Забранява се всякакво двустранно сътрудничество, ще бъде ограничено издаването на покани за венецуелски официални лица за участие в мероприятия на канадска територия, официални канадски делегации няма да посещават форуми на територията на Венецуела и др.\n\r\nМексико също не признава резултатите от президентските избори, намалява до минимум сътрудничеството си със страната и ще извика посланика си за консултации.\n\r\nМексиканските власти също така ще предупредят финансовия и банков сектор за риска да извършват операции с правителството на Венецуела. Мексико спира също така визитите на високо равнище \"до второ нареждане\".\r\n/БТА/\r\n ", "date": "2018.05.22", "title": "Венецуела: Американските санкции са незаконни!"}
{"url": "https://www.dnes.bg/bulgaria/2018/05/22/obvinitel-1na-sasht-u-nas-lych-nadejda-za-jeliaz.377147", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГлавният прокурор на САЩ идва на посещение в България. Джеф Сешънс ще участва в редовната среща между ЕС и Съединените щати по въпросите на правосъдието и вътрешните работи. \r\nОчаква се основни теми на разговор да бъдат борбата с тероризма, сигурността и съдебното сътрудничество, транснационалната организирана престъпност, миграцията, управлението на границите и визовата политика.\r\nЖеляз Андреев и приятелката му Милена Здравкова очакват обаче да има развитие и по неговият казус. \r\nТой беше арестуван преди повече от месец във връзка с водено разследване във Флорида срещу 11 души, които са обвинени, че са нарушили ембаргото за търговия със Сирия. Андреев е работил в кол център. Отговарял е на имейли и телефонни обаждания.\n\n\n\r\r\n                    \r\n                    Заради обвиненията САЩ и Интерпол поискаха ареста на мъжа, заедно с още четирима българи. Обвиненията срещу тях са подобни на тези срещу Желяз Андреев, който в момента е на свобода, с мярка \"подписка\".\r\nАндреев сподели, че знае за предстоящото посещение на Сешънс у нас от срещата си със Сотир Цацаров и Цецка Цачева и че е бил уверен, че неговият казус, който е казус и на още няколко души, ще бъде дискутиран на тази среща.\r\n\"Конкретни очаквания не бих казал, че имаме. По-скоро имаме надежди и те са за положително разрешаване\", каза в студиото на \"България сутрин\" Желяз Андреев.\r\nПриятелката му Милена Здравкова потвърди надеждите за позитивен изход от ситуацията, въпреки че по думите ѝ са обмисляли какво ще стане, ако мъжът трябва да замине за САЩ.\r\n\"Защото осъзнаваме, че сме малките хора срещу голямата държава и колко е сериозно това обвинение, макар да знаем, че няма никаква вина тук, просто премисляме и този сценарии\", допълни тя пред .\r\nЖеляз Андреев сподели мнението си и за това как в бъдеще могат да се избегнат подобни казуси. Според него трябва собствениците на компании с подобна дейност да запознават много детайлно своите служители с всяка една опасност, която може да стои пред тях, за всеки закон, който може да прекрачат, даже и неволно. ", "date": "2018.05.22", "title": "Обвинител №1на САЩ у нас... Лъч надежда за Желяз?"}
{"url": "https://www.dnes.bg/balkani/2018/05/22/osyden-syrbin-iskam-v-zatvora-i-jivotnite-koito-gledam.377146", "text": "\r\nСърбинът Боян Радованович от Ново село край Куршумлия е осъден на 40 дни затвор за нарушения на закона за движение по пътищата. След няколко опита да отложи изтърпяването на наказанието или поне да получи гривна, мъжът изпратил искане до затвора да му бъде разрешено да вземе със себе си и 26-те крави, трийсетината прасета и стотината кокошки, които гледа.\r\nБоян Радованович е глобяван от полицията няколко пъти заради управление на нерегистриран трактор, поради което има издадена мярка забрана за управление на моторно превозно средство.\r\r\n                    \r\n                    \"С какво да нося сеното, на гърба си ли да го нося? Трябва да го прекарам, и царевицата, и житото, и всичко – да нахраня животните, за да имам да оцелявам, да живея\", казва мъжът.\r\nТой се грижи сам за всичко във фермата, живее само с болната си майка. Няма на кого да остави животните, защото в селото освен тях двамата никой друг не живее. Боян вижда решението на проблема само по един начин.\r\n\"Изпратих писмо до директора на затвора в Прокупле, ако може, да приеме животните ми. Аз ще ги гледам и всичко ще им подарявам, и млякото, и яйцата от кокошките, и всичко, само да изхраня стоката, да имам къде да се върна\", казва Радованович пред РТС.\r\nОт затвора обясняват, че това е прецедент в практиката им. Казват, че няма нито законова, нито техническа възможност да изпълнят искането на Боян и затова са го упътили към Общинския съд.\r\nПред закона Боян е многократен нарушител с много тежки дела за нарушения срещу сигурността при движението по пътищата. За четири години той има 15 присъди, а за три глоби е платил 550 000 динара.\r\n\"Не можахме да намерим начин да обясним на този човек, че трябва да поеме отговорност за действията си. А това не е все едно. Да кара трактор без книжка, нощем, обикновено това става късно вечер или рано сутрин, това е вероятно необходимост да се извършат някакви действия в неговата ферма\", казва председателят на Наказателния съд в Прокупле Сладжана Драшкович.\r\nПочти никой не минава по пътя, по който Боян вози сеното за животните си с нерегистрирания трактор, защото друмът стига до пустото село, чиито жители са само той и неговата майка.\r\nАко продаде животните си заради излежаването на присъдата в затвора, Боян вече не вижда бъдещето си на село.", "date": "2018.05.22", "title": "Осъден сърбин: Искам в затвора и животните, които гледам!"}
{"url": "https://www.dnes.bg/notifikacii/2018/05/22/sasht-prilagat-diktat-spriamo-iran-vmesto-pregovori.377148", "text": "САЩ замениха преговорите с Иран с диктат, пише в. \"Монд\". Държавният секретар на САЩ Майк Помпео използва вчера първата си голяма реч за външната политика, за да отправи твърдолинейно послание, в което поиска от Иран да промени кажи-речи напълно поведението си на световната сцена, пише в. \"Ню Йорк таймс\".\n\r\nНатискът едва започва. Скъсването на ядрения пакт с Иран е първа стъпка от дълъг и болезнен процес, който има за цел да върже ръцете и краката на режима на аятоласите, пише в. \"Паис\". \n\r\nСАЩ въобще не възнамеряват да предоговарят споразумението от 2015 г., а искат да сключат ново, което да съдържа окончателен отказ от страна на Иран от каквито и да са ядрени амбиции, закриване на програмата за балистични ракети и край на експанзионизма в Близкия изток, добави испанското издание.\n\rЧаст от дванайсетте американски искания, които Техеран трябва да изпълни, се отнасят за ядрения въпрос. Те се простират далеч отвъд пределите на умиращото споразумение, което иначе е смятано за най-стриктното в историята на борбата срещу ядреното разпространение. \n\r\nНо най-фрапантните искания се отнасят за регионалното влияние на Иран, от който САЩ искат да се разпорежда само в собствените си граници, добави френският вестник.\n\r\nСАЩ избраха да приложат политика на \"максимален натиск\" върху Иран, както направиха със Северна Корея. Вашингтон смята, че е принудил режима на Ким Чен Ун да смени тона и да започне диалог с Южна Корея. В този случай обаче администрацията се ползваше с голяма международна подкрепа, изразяваща се в санкции, приети от ООН. \n\r\nОтказвайки да признае, че в Иран има и умерени политици като президента Хасан Рохани и външния министър Мохамад Джавад Зариф, американският държавен секретар събуди отново подозрения за американски заговор за дестабилизиране и събаряне на режима в Техеран, добави \"Монд\". \r\n/БТА/", "date": "2018.05.22", "title": "САЩ прилагат диктат спрямо Иран вместо преговори"}
{"url": "https://www.dnes.bg/sofia/2018/05/22/vremenno-niama-da-ima-voda-v-niakoi-stolichni-kvartali.377159", "text": "На 23 май 2018 г. (сряда), във връзка с извършване на строително-монтажни работи на ул. \"Петър Протич\" кв. \"Полигона\", община \"Младост\"се налага спиране на водоподаването от 09:00 до 18:00 часа на клиентите на \"Софийска вода\", живеещи в района на: ул. \"Петър Протич\", ул. \"Проф. Петър Мутафчиев\", бензиностанция ШЕЛ на ул.\"Петър Протич\" ъгъла с бул. \"Цариградско шосе\", бул. \"Цариградско шосе\" № 115 \"Г\", бл.1, бл.2, бл.3, бл.4, бл.5, бл.6, бл.7, бл.8, бл.9, бл.10, бл.11, бл.12, бл.13, бл.31, бл.55, бл.55, бл.56, бл.57, бл.40, бл.43, бл.44, бл.45.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Петър Протич\" до бл. 6.\r\n                    \r\n                    \r\nНа 23 май 2018 г. (сряда), във връзка с реконструкция на уличен водопровод на ул. \"Гюешево\" жк. \"Сердика\", се налага спиране на водоподаването от 09:30 до 18:00 часа на клиентите на \"Софийска вода\", живеещи в района на: ул.\"Камен Андреев\" от ул. \"Гюешево\" до ул. \"Охридско езеро\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Гюешево\" ъгъла с ул. \"Камен Андреев\".\n\r\nНа 23 май 2018 г. (сряда), във връзка с реконструкция на уличен водопровод на ул. \"Димитър Иванов\" кв. \"Кумарица\", се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул.\"Светлина\", ул. \"Дъбиците\", ул. \"Леярска\", ул. \"Дядо Стоил\", ул. \"Хаджи Димитър\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Кумарица\" ъгъла с ул. \"Поп Боне Найденов\".\n\r\nНа 23 май 2018 г. (сряда), във връзка с подмяна на пожарен хидрант на ул. \"Ильо войвода\" жк. \"Хаджи Димитър\", се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул.\"Ильо войвода\" от ул. \"Васил Петлешков\" до бул. \"Владимир Вазов\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Скайлер\" ъгъла с ул. \"Ильо войвода\".\n\r\nНа 23 май 2018 г. (сряда), във връзка с диагностика на уличен водопровод на ул. \"Козяк\" кв. \"Хладилника\", се налага спиране на водоподаването от 09:30 до 21:30 часа на клиентите на \"Софийска вода\", живеещи в района на: бул.\"Никола Й. Вапцаров\" от бул. \"Черни връх\" до ул. \"Козяк\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Банат\" ъгъла с бул. \"Никола Й. Вапцаров\".\n\r\nСлед възстановяване на водоснабдяването е възможно временно повишаване  мътността на водата в района между: бул. \"Черни връх\", бул. \"Арсеналски\", ул. \"Славище\", ул. \"Козяк\", ул. \"Елин връх\", жилищна група \"Южен парк\".\n\r\nНа 23 май 2018 г. (сряда), във връзка с реконструкция на уличен водопровод на ул. \"Каменица\" вилна зона \"Горна баня\", се налага спиране на водоподаването от 08:00 до 20:00 часа на клиентите на \"Софийска вода”, живеещи в района на:\r\n ул.\"Каменица\" от ул. \"Еделвайс\" до ул. 748, ул. \"Роза\", ул. 646, ул. \"Димитър Шишманов\", ул. \"Диамант\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Роза\" ъгъла с ул. \"Каменица\".\n\r\nНа 23 май 2018 г. (сряда), във връзка с прекъсване на сградно водопроводно отклонение на ул. \"Любляна\" кв. \"Овча купел\", се налага спиране на водоподаването от 10:00 до 14:00 часа на клиентите на \"Софийска вода”, живеещи в района на:\r\n ул.\"Любляна\" от ул. \"Народен герой\" до бул. \"Никола Петков\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Любляна\" ъгъла с ул. \"Витошка поляна\".\r\nНа 23 май 2018 г. (сряда), във връзка с подмяна на сградно водопроводно отклонение на ул. \"Капитан Петко войвода\" с. Долни Пасарел, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: ул. \"Върба\", ул. \"Искър\", ул. \"Чайка\", ул. \"Капитан Петко войвода\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Капитан Петко войвода \" ъгъла с ул. \"Иглика\".\n\r\nНа 23 май 2018 г. (сряда), във връзка с прекъсване на сградно водопроводно отклонение на ул. \"Панагюрище\" Център, се налага спиране на водоподаването от 10:00 до 19:00 часа на клиентите на \"Софийска вода”, живеещи в района на:\r\n по ул.\"Константин Стоилов\" от ул. \"Тимок\" до бул. \"Сливница\"\r\nбул. \"Сливница\" №309 връзката от ул. \"Константин Стоилов\"\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Константин Стоилов\" ъгъла с ул. \"Панагюрище\" от страната на бул. \"Сливница\" №309.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.22", "title": "Временно няма да има вода в някои столични квартали"}
{"url": "https://www.dnes.bg/football/2018/05/22/pirin-izpadna-ot-pyrva-liga-vitosha-i-dunav-na-baraj.377155", "text": "Пирин (Благоевград) изпадна от Първа лига, а Витоша (Бистрица) и Дунав отиват на бараж за оцеляване, стана ясно след снощните последни срещи от родното първенство.\r\nСлед скандално съдийство на Станислав Тодоров, Витоша Бистрица хвърли бомбата, като се наложи с 2:1 над Пирин в Благоевград и с общ резултат 2:2 (повече вкарани голове на чужд терен) успя да се добере до решителен бараж да оставане в Първа лига на България. \n\r\nНоваците пък ще срещнат Локомотив София в битка за място сред най-добрите. \"Орлетата\" пък изпаднаха във Втора лига.\n\r\nГоловете за Витоша забиха Радко Мутафчийски (60) и Григор Долапчиев (63),но при паса за втория гол нападателят бе в явна засада, която не бе маркирана от рефера. Почетното попадение за Пирин вкара Костадин Ничев (66).\r\r\n                    \r\n                    В другия мач, в борба за директно оцеляване, Етър се наложи над Дунав и ще играе в Първа професионална лига и през следващия сезон. Това стана факт след победата на \"болярите“ 2:1 като гост на Дунав и след общ резултат 4:1 от двата мача завършиха на 11-та позиция в крайното класиране. Дунав пък ще трябва да мине през баражите, за да запази елитния си статут. Русенци ще срещнат \"Царско село\" в пряк двубой на неутрален терен.\n\r\nДомакините трябваше да наваксват пасив от два гола и поведоха в резултата в 57-та минута след гол на Махамаду Ндиайе. Десет по-късно обаче Велко Батрович успокои гостите с гол от дузпа. В края Иван Стоянов вкара за 2:1 след ново статично положение - прекрасен удар от фаул.\r\n\n\r\n ", "date": "2018.05.22", "title": "Пирин изпадна от Първа лига, Витоша и Дунав на бараж"}
{"url": "https://www.dnes.bg/rusia/2018/05/22/putin-u-nas-2003-2008-2010-doide-s-martenica-trygna-si-s-kuche.377149", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВладимир Путин е бил в България три пъти досега. За първи път руският президент каца у нас през 2003 година. \n\r\nТова се случи по време на първия му мандат. А интересна подробност е, че това е първата му задгранична визита, при която не го придружава тогава официалната му съпруга Людмила.\n\n\n\n\r\nПосещението е на емблематична дата - националният ни празник 3 март. \n\r\nПутин слиза на Летище София с мартеница, а на връх Шипка произнася емблематичните : \"Тоз, който падне в бой за свобода, той не умира!\".\n\r\nСамолетът със знамето на руската федерация каца отново в София пет години по-късно. През 2008 година Владимир Путин посети България, за да обсъжда енергийни проекти.\r\n                    \r\n                    \r\nРуският държавен глава бе тук и през 2010-а, откъдето си тръгна с кученце, дар от премиeра ни.\n\r\nДетайли за визитите му – в репортажа на колегата Мария Папазова от ", "date": "2018.05.22", "title": "Путин у нас: 2003, 2008, 2010... Дойде с мартеница, тръгна си с куче!"}
{"url": "https://www.dnes.bg/notifikacii/2018/05/22/arest-za-22-godishen-nanesyl-poboi-s-tryba-na-jena.377161", "text": "22-годишен мъж е задържан за нанесен побой на жена във видинското село Арчар, съобщават от Областната дирекция на МВР.\r\nСигналът за побоя е получен в 13:30 часа в понеделник. Тогава 30-годишна жена сигнализирала на тел.112, че била ударена при скандал и сбиване в Арчар. \r\nНа мястото незабавно пристигнали полицейски служители. Разследващите установили, че между 22-годишен мъж от селото и 30-годишната видинчанка възникнал скандал. При последвалото сбиване, мъжът нанесъл с метална тръба няколоко удара по главата и тялото на на жената, както и удари по предното панорамно стъкло на лек автомобил \"БМВ\". \r\nПострадалата е транспортирана в ЦСМП в областния град. Медици обработили раната на главата й, след което тя била освободена за домашно лечение.\r\nМеталната тръба е иззета, а извършителят на деянието – задържан за 24 часа. Работата по случая продължава, образувано е досъдебно производство.", "date": "2018.05.22", "title": "Арест за 22 годишен, нанесъл побой с тръба на жена"}
{"url": "https://www.dnes.bg/obshtestvo/2018/05/22/premieryt-poiska-i-poluchi-imate-10-neplateni-akta-kym-kat.377150", "text": "С 10 неплатени акта се е оказал премиерът Бойко Борисов според информационната система на КАТ. Това е станало ясно на оперативно заседание на Министерския съвет, на което вътрешният министър Валентин Радев е представил справка колко държавни служители и кои ведомства дължат пари за пътни глоби, пише \"24 часа\".\n\r\nСправката е представена, след като през април Борисов поиска да научи от министрите си имената на всички държавни служители, които имат неплатени глоби заради пътни нарушения. Тогава обаче от министерствата отговорили, че такива няма.\n\n\n\n\r\nВ справката, представена на оперативното заседание на правителството, фигурирали отдавна закрити министерства като това на бедствията и авариите, което не съществува от 2009 г., и министерството на инвестиционното проектиране, което бе закрито през 2014 г.\r\n                    \r\n                    \r\nАктовете на премиера, както и тези на ведомствата всъщност се дължат на грешки в системите на КАТ, станало ясно на оперативното заседание на министрите.\n\r\nНа името на министър-председателя, който от години не шофира собствен автомобил, били записани актове на служебни коли на Министерския съвет. Те обаче са регистрирани на името на Министерския съвет, а не на това на министър-председателя.\n\r\nВбесен от големия брой неплатени глоби, премиерът поискал веднага отговори защо се е случило това. Главните секретари на министерствата обаче представили платежни, че са платили в срок всички глоби. \n\r\nТогава станало ясно, че системата на КАТ с години не отчита платените по банков път актове. Грешката в системата не отчитала както преводите от фирми или държавни ведомства, така и от граждани. \n\r\nВалентин Радев пък бил натоварен със задачата да реши проблема, но все още не било докладвано какво ще бъде направено.\n\r\nГрешка при попълването на платежните в банката е най-честата причина плащането на акта или фиша да не бъде отразено в автоматизираната система на Пътна полиция. Ако нарушителят пази бележката за плащането, въпреки че не е отразено в системата, това може да се направи и ръчно.\n\r\nНарушителите, които дължат по няколко глоби, често ги плащат с един платежен документ. Задълженията по електронни фишове и наказателни постановления до края на 2017 г. обаче се погасяваха по различни банкови сметки. Ако са били платени по една, то автоматизираното отразяване в системата е невъзможно.\n\r\nДруга грешка, която води след себе си парадокс е, че вместо серия и номер на фиша се изписва само номерът. Често дори и той липсвал. В такъв случай по сметката постъпват пари, но не било ясно за какво или от кого. \n\r\nХората масово бъркат и номер на АУАН (Акт за установяване на административно нарушение) с НП (наказателно постановление).", "date": "2018.05.22", "title": "Премиерът поиска и получи: Имате 10 неплатени акта към КАТ!"}
{"url": "https://www.dnes.bg/politika/2018/05/22/proektyt-belene-eko-i-po-nashi-i-po-evrostandarti.377162", "text": "Проектът за строителството на АЕЦ \"Белене\" покрива изцяло стандартите за екологична безопасност. Това обяви министърът на околната среда и водите Нено Димов.\r\n\"Има оценка за въздействието върху околната среда относно проекта за АЕЦ \"Белене”. Тя е спазила изцяло международното законодателство, включително българското. От тази гледна точка сме спазили напълно процедурата\", каза той пред Нова.\r\nМинистър допълни, че проектът има всички документи от екологична гледна точка.\r\n\"Щом има действаща оценка за въздействието, това означава, че от екологична гледна точка не е опасно да се построи АЕЦ \"Белене\", заяви Димов.\n\n\n\r\r\n                    \r\n                    По темата за мястото, където ще бъдат съхранявани отпадъците, министърът обясни, че това е въпрос, който е от компетенциите на Министерството на енергетиката.\r\nМинистърът коментира и предлаганото увеличение на екотаксите за дизелови автомобили над 10 години.\r\n\"Промяната, която се прави, е новите автомобили да бъдат с намалена екотакса. Електромобилитие няма да плащат. За по-старите ще има увеличение, като то е в рамките на около 15%. Това е една от множеството мерки, които трябва да се предприемат в тази посока\", каза Димов.\r\nТой коментира и протестите във Варна срещу добиването на газ в Добруджа. Хората в района се притесняват, че има опасност Девненските извори да бъдат замърсени, каквато е констатацията на двете басейнови дирекции.\r\n\"Има потенциален риск и от тази гледна точка районната инспекция във Варна е дала отрицателно становище. То беше обжалвано пред мен, потвърдил съм решението и естествено сега има възможност да се отиде на съд, която е и следващата инстанция\", каза Нено Димов.\r\nТой говори и за изваждането на плажа \"Болата\" от резервата \"Калиакра\". Министърът обясни, че територията остава защитена. Разликата е, че е дадена за стопанисване на местните общности и кмета на района. ", "date": "2018.05.22", "title": "Проектът \"Белене\" – еко! И по наши, и по евростандарти"}
{"url": "https://www.dnes.bg/obshtestvo/2018/05/22/sdvr-sys-syveti-kym-abiturienti-i-predupreditelno-video.377151", "text": "\r\nВ навечерието на баловете КАТ отново припомня на зрелостниците да внимават и да не рискуват живота си просто заради забавлението.\r\nПо случая Столичната дирекция на вътрешните работи публикува видео със съвети за празнуващите абитуриенти.\r\nСДВР съветва абитуриентите да не предприемат опасни маневри и в никакъв случай да не сядат пили зад волана.\r\nПолицаите отново предупреждават абитуриентите да не се показват от прозорци и люкове на движещи се коли.\r\nИ все пак постът им завършва весело: СДВР Ви поздравява и Ви пожелава на добър час!", "date": "2018.05.22", "title": "СДВР със съвети към абитуриенти... и предупредително видео"}
{"url": "https://www.dnes.bg/obrazovanie/2018/05/22/12-dushi-bez-viara-vyv-vapcarov-spipaha-gi-da-prepisvat-na-maturata.377133", "text": "12 зрелостници няма да си спомнят с добро тазгодишните матури, след като бяха спипани от квестосторите да нарушават правилата на изпита по български език и литература. Техните работи са анулирани, като девет от тях са хванати да преписват, а трима са пробвали да останат в стаите с второ мобилно устройство.\n\r\nПо двама от тях са от Благоевград, Кърджали, Пазарджик, София, Смолян, по един от Кюстендил и Монтана.\n\n\n\n\r\nДванадесетокласниците разсъждаваха по темата за \"Човекът и вярата\" по Вапцаровото стихотворението \"Вяра\", част от стихосбирката на поета \"Моторни песни\". По-голяма част от явилите се останаха доволни от генерирания вариант, но както винаги темата предизвика у тях двете крайности - радост и тъга.\r\n                    \r\n                    \r\nСтатистиката на МОН сочи, че 4052-ма зрелостници не са се явили и ще трябва да оставят дипломирането си за септемврийската сесия. До самия изпит бяха допуснати 55 190, като 51 138 са положили матурата.\n\r\nОтговорите ще бъдат обявени до 13 юни, като матурите отново ще се проверяват в изпитни центрове.\n\r\n\"Миналата година бяха прегледани бързо и качествено резултатите. В София има два, а всеки регион определя къде ще са изпитните центрове. Тестовете се проверяват в електронен вариант, не ги чете проверяващ, не е на хартия. Преди това изпитна комисия трябва да ги сканира\", обясни зам.-министърът на образованието Таня Михайлова.\n\r\nРодители сигнализираха за грешка в теста, пише \"24 часа\". Във въпрос 7 трябва да се посочи в кое от изреченията не е допусната граматична грешка. Те смятат, че думата комисия трябва да е членувана. Учители също са категорични, че грешки има и в четирите изречения, въпреки че като верен е посочен отговор \"б\". \"Убедително написаното мотивационно писмо на младия и амбициозен кандидат изисква да впечатли конкретна комисия, а не някаква си комисия\", казаха още учители и родители. От МОН пък обясниха, че просто става дума за някаква комисия.\n\r\nИ тази година не мина без съмнения, че отговорите изтичат предварително.\n\r\nВъпреки, че беше почти невъзможно да се препише на изпита, в интернет пространството се появиха мними търговци, които предлагаха отговори за матурата като цената варирарше между 50 и 100 лева, съобщава Bulgаria ON AIR.\r\n ", "date": "2018.05.22", "title": "12 души без \"Вяра\" във Вапцаров, спипаха ги да преписват на матурата"}
{"url": "https://www.dnes.bg/cars/2018/05/22/remontite-i-smianata-na-masloto-na-kolata-pred-bloka-nezakonni.377134", "text": "Ремонтите на автомобилите, освен дребните, ще бъдат забранени след приемането на новия Закон за пътните превозни средства. Така вече смяната на маслото по тротоарите, подмяна на ходова част и спирачки от \"приятели\" или нерегистрирани сервизи ще бъдат незаконни, стана ясно по време на кръгла маса, на която беше обсъден новия нормативен акт.\n\n\n\n\r\n\"Говорим за нерегламентираните ремонти, които застрашават безопасността и екологията\", каза пред \"Монитор\" зам.-министърът на транспорта Ангел Попов и допълни, че идеята не е да се забранят дребните ремонти, записани в упътванията на всеки един автомобил, като смяна на крушки и други.\r\n                    \r\n                    \r\nЧаст от неправителствените организации не смятат, че транспортното министерство и по-точно Изпълнителна агенция \"Автомобилна администрация\" (ИААА) ще успее да контролира сервизната дейност. Между 15 и 17 хиляди сервиза работят у нас законно, по данни на министерството, но от браншът смятат, че броят им е двойно повече, а цифрата на нелегалните все още не е ясна. \n\r\nЗа да контролират ремонтите по автомобилите от бившето ДАИ са готови да назначат допълнително персонал на работа, които по сигнали на граждани, както и на легалните сервизи да правят проверка, коментира по време на срещата Дамян Войновски, главен секретар на ИА \"Автомобилна администрация\".\n\r\nЧрез новият закон се цели да бъде регламентирана работата на сервизите, те ще минат на регистрационен режим към ИААА, а в допълнителна наредба ще пише на какво трябва да отговорят – квалификация на служителите им, оборудване и др. \n\r\nПроблемът е, че работилниците в момента се регистрират единствено по Търговския закон, коментира собственикът на сервиз от Стара Загора Красимир Петров. По думите му сега се прави проверка само на регистрираните търговци, но не и на тези, които работят по гаражи нелегално. От браншът смятат и че целта на закона е по-скоро събиране на повече данъци, отколкото реални мерки и попитаха коя е дефиницията на редовен сервиз. \n\r\n\"Въртим, сучем и всичко се върти около сервизите, които не си плащат данъците\", възропта един от присъстващите. Войновски контрира, че фискът е важен и проверките се правят заедно с данъчни инспектори, като допълни, че само от последната акция на ИААА и НАП в пунктовете за технически прегледи, са установени 19 млн. лева неплатени налози. \"Но по-скоро идеята е защита на правата потребителите, качеството на ремонти и безопасността\", каза още той.\n\r\nПо думите на Татяна Груева, изп.дир. на Асоциация на автомобилните производители, регламентацията на автосервизите е закъсняла и трябва да се акцентира върху квалификацията на служителите в сервизите, както и произхода на авточастите, които се влагат при ремонтите. Сред обсъжданите теми бяха регистрите, които ще заработят след приемането на новия закон.\n\r\nАнгел Попов коментира още, че се готви нова промяна, която да ограничи измамите с превъртането на километражи от търговците. Освен в електронния регистър на автомобилите се обмисля вариант да бъдат видими километрите и на стикера за технически преглед. ", "date": "2018.05.22", "title": "Ремонтите и смяната на маслото на колата пред блока – незаконни!"}
{"url": "https://www.dnes.bg/zvezdi/2018/05/22/emanuela-dari-sys-sin-producenta-andrei-arnaudov.377135", "text": "Продуцентът Андрей Арнаудов стана горд татко на момче. Неговата съпруга Емануела го дари със син, който се е родил с перфектни мерки.\r\nДвамата родители са кръстили наследника си Васил, на името на бащата на Андрей - видния български хоров диригент Васил Арнаудов.\r\n\"Добре дошъл, Васил А. Арнаудов! Бебето и Емануела са добре! Благодаря на Acibadem City Clinic Tokuda и особено на д-р Ани Богданова!\", написа гордият татко.\r\nАндрей има един неуспешен брак зад гърба си с тв водещата Даниел Янков, а с Емануела са заедно повече от две години. Те сключиха брак по-рано тази година.\r\nАрнаудов е председател на Движение за национална кауза (ДНК), което се бори с демографската криза в България. И вече може да се похвали с личен пример как да се увеличи раждаемостта у нас.\r\n ", "date": "2018.05.22", "title": "Емануела дари със син продуцента Андрей Арнаудов"}
{"url": "https://www.dnes.bg/obshtestvo/2018/05/22/nov-trend-109-bylgari-milioneri-ot-naemi.377136", "text": "Все повече българи инвестират в имоти, оказва се, че това може да бъде печеливша бизнес стратегия. \r\n109 българи са станали милионери от наеми на имоти, показват данни на Националната агенция за приходите, съобщава \"Монитор\".\r\nОказва се, че 387 наши сънародници са обявили в данъчните си декларации за 2017 г., че са получили приходи от над 1 млн. лева през миналата година.\n\r\nСпоред класацията на данъчните на първо място се нареждат богаташите, които са спечелили парите си само от трудови договори. Такива са 287 души. \r\nСпоред разпоредбите обаче пред приходната агенция трябва да обявим и всички средства, които са влезли в сметката ни извън трудовите договори, подписани с шефа ни. Такива може да са граждански контракти за извършване на определен вид работа, еднолични търговци или пък земеделски производители. В данъчните си декларации милионерите са заявили, че са получили тези пари от най-различни по вид дейности.", "date": "2018.05.22", "title": "Нов тренд: 109 българи – милионери от наеми!"}
{"url": "https://www.dnes.bg/zvezdi/2018/05/22/naomi-kembyl-na-48-ekzotichnata-ikona-na-modata.377044", "text": "\n\r\nНа днешния 22 май рожден ден празнува една от най-популярните манекенки за последните 2 десетилетия - Наоми Кембъл. Тя е родена през 1970 година в Лондон, Великобритания.\n\r\nУчи в Лондонската академия за сценични изкуства, а в края на 80-те и началото на 90-те се превръща в икона на модната индустрия. Освен това е участвала и в няколко филма.\n\r\n\n\r\nМайка й е танцьорка от Ямайка, която е изоставена от своя мъж, когато е бременна в четвъртия месец с Наоми.\n\r\nВ началото на своя живот бъдещата звезда живее известно време в Рим, където майка й работи.\r\n                    \r\n                    \r\nКато дете обожава балета.\n\r\nДебютът й на подиума е на 15-годишна възраст.\n\r\nВсъщност, първата й публична изява е на 7-годишна възраст, когато се снима в клипа на Боб Марли към песента \"Is This Love\".\n\r\nНа 16 години тя вече е корица на британския \"Elle\".\n\r\nПрез декември 1987 година става корица на английското списание \"Vogue\", като става първата чернокожа жена корица на това списание от 1966 година.\n\r\nПрез 1991 г. списание \"People\" я обявява за една от 50-те най-красиви жени на света.\n\r\nМодата далеч не е единственото занимание на чернокожата красавица. Освен това тя пише романи и дори има RnB албум, наречен “Baby woman”.\n\r\nСнимала се е в много музикални клипове, като може би най-известният от тях е към песента на Джордж Майкъл \"Freedom!\". Там тя си партнира с други известни красавици като Линда Еванджелиста и Сидни Крауфорд. \n\r\nНаоми Кембъл никога не се е омъжвала, въпреки че е имала връзки с много известни мъже, сред които Майк Тайсън, Робърт де Ниро, Флавио Бриаторе и руския милиардер Владислав Доронин.", "date": "2018.05.22", "title": "Наоми Кембъл на 48: Екзотичната икона на модата"}
{"url": "https://www.dnes.bg/sofia/2018/05/22/70-ot-sofiianci-gradyt-e-mrysen-samo-1-chistiat.377137", "text": "Близо 30 процента от жителите на София, или почти всеки трети софиянец, е доволен от чистотата на столичния град, показват данни от анализ на Евростат, посветен на \"Зелената седмица в ЕС\", която продължава до 25 май.\n\r\nОт тези 30 процента обаче - 26 процента са по-скоро \"доволни\" и едва 4 процента - \"много доволни\", сочат детайли от анализа.\n\r\nДруги 42 процента от софиянци са по-скоро \"недоволни\", а 28 процента са \"много недоволни\" от чистотата на столицата, отчита Евростат, което показва, че двама от всеки трима столичани имат претенции към чистотата в София.\n\r\nПо този показател българската столица е на 26-та позиция сред столиците на страните-членки на ЕС, като зад нас са само Братислава и Рим. Анализът отчита равнището на удовлетвореността от чистотата общо на 109 европейски града.\r\n                    \r\n                    \r\nКогато се сравняват обаче данните на Евростат, с желанието на софиянци сами да си помогнат и да изчистят града си, се отчита значително разминаване между процента на \"недоволните\" столичани и броя на жителите на София, които доброволно са се включили в пролетното почистване на София преди броени дни на този месец.\n\r\nПо данни на столичната община само около 13 хиляди софиянци, или едва около 1 процент от жителите на София, са се включили като доброволци в кампанията за пролетното почистване, когато са засадени 5 400 дръвчета, събрани са над 6 200 тона отпадъци, премахнати са 66 нерегламентирани сметища и т.н.\r\n(БТА)", "date": "2018.05.22", "title": "70% от софиянци: Градът е мръсен! Само 1% чистят "}
{"url": "https://www.dnes.bg/sofia/2018/05/22/sporen-nebostyrgach-v-strelbishte-tyrsi-se-variant.377131", "text": "Общината търси варианти за разрешаване на казуса със спорния строеж на небостъргач в столичния квартал \"Стрелбище\". Това съобщи главният архитект на София Здравко Здравков, който представи и плановете за развитие на София. Те включват и удължаване на сегашните линии на метрото към Симеоновския лифт, Студетнски град и \"Слатина\".\n\r\nОколо 800 са забавените преписки от кмета на столичния район \"Младост\" Десислава Иванчева, арестувана миналия месец за подкуп, обяви главният архитект на София.\n\r\nСрещу самия Здравков също започна разследване на прокуратурата заради отказа му да изпълни съдебно решение, с което да даде зелена светлина за изграждането на небостъргач кв. \"Стрелбище\". За разследването срещу него той научил от медиите, съобщава .\r\n                    \r\n                    \r\nНаказателното постановление е в последствие на две глоби, които са наложени, един път за 1000 и един път за 13 000 лева. Втората глоба по делото е била платена с общи средства от общинските съветници в Столичния общински съвет.\n\r\nСпоред Здравков решение по казуса може да има. А междувременно плановете на главния архитект са насочени към това столицата да стане град за хората.\n\r\nЧаст от стъпките вече са предприети, а именно – ограничаване на паркирането в централните части на столицата и обособяването на пешеходна зона от площад \"Света Неделя\" до булевард \"Витоша\".\n\r\nГлавният архитект обеща и разширяване на метрото по Околовръстния път към лифта в Симеоново. В момента текат разговори със собственика на терена, откъдето трябва да мине метрото.\n\r\n ", "date": "2018.05.22", "title": "Спорен небостъргач в \"Стрелбище\", търси се вариант"}
{"url": "https://www.dnes.bg/muzika-drugi/2018/05/22/oryjiiata-i-prestrelkite-vodeshta-tema-na-bilbord.377132", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Темата за оръжията и престрелките в училище доминираше на снощната церемония на музикалните награди \"Билборд\". По традиция те бяха раздадени в Лас Вегас, а големите победители на тазгодишното издание са британският певец Ед Шийрън и американската изпълнителка Тейлър Суифт.\n\r\nБез да присъства, Ед Шийрън, който е на турне в Ирландия, отнесе четири от основните награди. Новият албум на Тейлър Суифт пък й донесе 2 статуетки. А \"Песента на топ 100\" тази година стана емблематичното \"Деспасито\". \n\r\nЦеремонията започна с отдаване на почит към загиналите в последната престрелка в американско училище в Тексас. В яркия си коментар водещата Кели Кларксън едва сдържаше сълзите си, съобщава .\r\r\n                    \r\n                    Тийн-сензацията Шон Мендез и ар-енд-би певецът Калид посветиха изпълнението си на жертвите на престрелки в училища. Те пяха заедно с деца от училищния хор на гимназията в Паркланд, Флорида, където през февруари загинаха 17 души. \n\r\nЗа едва седми път Билборд връчи своята награда \"Икона\". Заслужи я Джанет Джаксън. Така тя стана първата чернокожа жена, получила престижната статуетка. 52-годишната певица заяви подкрепата си за движението \"И аз също\", борещо се срещу сексуалното насилие срещу жени. \n\r\nЗвездите отдадоха почит и на шведския диджей Авичи. Тим Берглинг почина миналия месец на 28-годишна възраст.", "date": "2018.05.22", "title": "Оръжията и престрелките: Водеща тема на \"Билборд\""}
{"url": "https://www.dnes.bg/index/2018/05/22/receptata-dnes-kokteilni-kiuftenca-s-magdanoz.377032", "text": ":\r\n500 г кайма\r\n1 филия хляб\r\n1 глава кромид лук\r\n1 червена чушка\r\n1 яйце\r\n1 супена лъжица кетчуп\r\n1 супена лъжица дижонска горчица\r\nсол\r\nчервен пипер\r\nчерен пипер\r\nпресен магданоз\r\n \r\n:\r\n \r\nНакиснете хляба в малко вода. Отделете корите от средината. Нарежете лука на ситно, заедно с чушките. Разбийте яйцето и смесете лука и чушките с него. Добавете кетчупа и горчицата. Разбъркайте. Към тази смес добавете каймата. Поръсете с подправките и ситно нарязания пресен магданоз. Оформете много малки кюфтенца. Печете ги, подредени върху хартия за печене в предварително загрята на 180 градуса фурна до зачервяване. След около 20 минути ги обърнете, за да хванат загар от долната страна. Сервирайте кюфтенцата, набодени на клечки за зъби.\r\n\r\n", "date": "2018.05.22", "title": "Рецептата Dnes: Коктейлни кюфтенца с магданоз"}
{"url": "https://www.dnes.bg/notifikacii/2018/05/22/ot-rusiia-otkazyt-na-bylgariia-ot-iujen-potok-goliama-greshka.377140", "text": "Руският сенатор Алексей Пушков заяви, че отказът на България през 2014 г. от \"Южен поток\" е бил грешка, съобщи РИА Новости.\n\n\n\r\n\"Отказът на България от \"Южен поток\" беше много груба грешка. Турция веднага се възползва от шанса си, а Федерална република Германия строи \"Северен поток-2\". Добър урок за София\", написа Пушков в Тwitter.\n\r\nАгенцията припомня, че президентът Румен Радев, който е на посещение в Русия, в интервю за вестник \"Комерсант\" казва, че България се нуждае от преки доставки на руски газ през Черно море и че такъв проект може да бъде наречен \"Български поток\".\r\nРИА Новости цитира по този повод и мнението на политолога Александър Сафонов, според когото на България й е повлиял примерът на Турция, имайки предвид \"Турски поток\". Реализацията на руско-турския проект дава възможност да се решава как ще се доставят енергоресурси в Европа, смята политологът. \n\r\n\"Ако те минат през България или ако България поне частично получава ресурси през турска територия, това ще е много изгодно за София\", каза Сафонов пред радио \"Спутник\".\r\n/БТА/", "date": "2018.05.22", "title": "От Русия: Отказът на България от \"Южен поток\" - голяма грешка!"}
{"url": "https://www.dnes.bg/video-prognoza/2018/05/22/na-moreto-slynce-dalech-ot-nego-oblaci.377139", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес България ще бъде разделена на няколко части в температурно отношение. В източната част на страната ще бъде най-слънчево, а отдалечавайки се от морето облаците ще стават все повече. В планините се очаква най-сериозна облачност и вероятността за валежи е най-голяма.\r\n\"До средата на седмицата най-много валежи ще има в западната половина на страната, а от петък дъждът ще бъде повече в източната част на България\", обясни синоптикът на Bulgaria ON AIR Симеон Матев.\r\nТой допълни, че в температурно отношение очакваме \"типичен\" майски ден с максимални градуси от 23 до 28. На 24 май и тази година по традиция се очакват валежи за баловете на зрелостниците, като най-вероятни са те в Западна България.\r\nСиноптикът каза също, че през следващата седмица очакваме период с повече слънце и по-топло време в страната.\r\n ", "date": "2018.05.22", "title": "На морето слънце, далеч от него – облаци"}
{"url": "https://www.dnes.bg/politika/2018/05/22/vizitata-na-radev-v-rusiia-znakova-ili-komprometirashta.377154", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВчера Румен Радев пристигна на своето официално посещение в Русия и се срещна с Дмитрий Медведев, а днес в програмата на президента на България влиза среща с държавния глава на Федерацията Владимир Путин в Сочи. Подобна среща не е имало от близо 10 години.\n\n\n\n\n\r\nЗа последно Путин беше в България през 2010 г., но тогава той бе у нас в качеството си на премиер. Български президент пък не е посещавал Русия от втория мандат на Георги Първанов.\n\r\nОчаква се енергетиката да бъде главната тема на разговор между двамата. Не се знае дали Путин ще постави темата за вдигането на санкциите срещу Русия. Вчера това не направи Медведев. Стана ясно, че скоро на посещение там ще отиде и премиерът Бойко Борисов.\r\n                    \r\n                    \r\nСпоред председателя на форум \"България - Русия\" Светлана Шаренкова посещението на Радев е наистина знаково, особено в контекста на предстоящите срещи на Владимир Путин със световни лидери.\n\r\n\"ЕС вече започва да отрезвява по отношение санкциите и се появяват все повече гласове, които искат забраната да се вдигне. Не трябва да има разнопосочна външна политика, която да се следва от премиера и президента\", категорична е тя в студиото на \"България сутрин\".\n\r\nШаренкова очаква от визитата сближаване на връзките между България и Русия.\n\r\nПо думите на бившия зам.-председател на СДС Иван Сотиров българският президент има достатъчно правомощия и авторитет да защитава българския национален интерес, но не го прави.\n\r\n\"Радев се държи по-скоро като застъпник на Русия в Европа. С това посещение се дава анонс за рестартиране на тези мега корупционни проекти в енергетиката. Едни и същи лица промотират тези проекти. Там, където се е крало, пак ще се краде\", подчерта Сотиров пред .\n\r\nТой отбеляза още, че Радев не се държи като натовски генерал, а по-скоро компрометира с държанието си България пред Европа.", "date": "2018.05.22", "title": "Визитата на Радев в Русия – знакова или компрометираща?"}
{"url": "https://www.dnes.bg/notifikacii/2018/05/22/hvanaha-myj-rushal-djamiiata-fatih-mehmed-v-kiustendil.377170", "text": "Досъдебно производство е започнато срещу 50-годишен мъж от село Слокощица, община Кюстендил, за разрушаване на културно-исторически обект, съобщиха от полицията.\r\nУниформените са заловили мъжа в района на джамията \"Фатих Мехмед\", на главната улица \"Цар Освободител\" в Кюстендил, докато опитвал да вади камъни от сградата. За случая е уведомен дежурен прокурор.\r\nДжамията \"Фатих Мехмед\" е построена от Хараджи Кара Мехмед бин Али, един от известните строители на обществени сгради в Кюстендил. Предполага се, че е построена към средата на XV в.\r\nТя не е действаща и е архитектурно-строителен паметник на културата с категория \"национално значение\".", "date": "2018.05.22", "title": "Хванаха мъж, рушал джамията \"Фатих Мехмед\" в Кюстендил"}
{"url": "https://www.dnes.bg/politika/2018/05/22/ioncheva-za-osydeniia-borisov-iskam-si-parite.377156", "text": "\"Съдът реши, че Бойко Методиев Борисов е клеветник\" – така депутатът от БСП и журналист Елена Йончева коментира пред bTV съдебното решение на първа инстанция, с което осъди премиера за клевета.\r\nТя цитира една от репликите на Борисов, казана пред журналисти на 13 март м.г.: \"Представете си, че сте журналист и държавата ви плаща по няколко милиона за интервюта в чужбина през една от партийните централи. Даже нашето правителство беше принудено да плати. Та това \"ново лице\", ако си позволи отново да каже, че крадем, ще наруша закона и ще кажа как бяхме принудени милиони да платим за нея – с мъж премиер тогава\".\r\nНа първа инстанция: Елена Йончева осъди премиера и ГЕРБ за 5000 лева.\n\n\n\r\r\n                    \r\n                    \"Държавата не е плащала никакви милиони, става дума за една манипулация, една лъжа\", категорична беше Йончева.\r\nСпоред нея важното в присъдата е, че отправя послание към политиците – че не могат да си позволяват да лъжат. \"По този начин в България се прави политика – с лъжи, с манипулации\", отбеляза тя.\r\nПо думите й атаката на Борисов дошла след нейно телевизионно участие, в което заявила, че ГЕРБ крадат от програмата за саниране и от оградата на границата. Йончева подчерта, че е доказала думите си с конкретни факти.\r\n\"Неговият адвокат каза, че той не е казвал тези реплики (за милионите), че ако ги е казал, то аз съм се припознала\", посочи Йончева. Тя припомни, че в Германия за клевета наказанието е до 2 години лишаване от свобода.\r\nНародната избраница обяви, че ако получи парите от премиера - те ще отидат за благотворителност.\r\nЙончева коментира и ситуацията с депутата Таско Ерменков.\r\n\"Считам, че българските политици не трябва да използват \"Фейсбук\" в своя диалог с институциите. Аз лично съм много резервирана към тази социална медия\", коментира Елена Йончева във връзка със скандала с твърденията за замърсяване на водата в София, тиражирани и от \"червения\" депутат Таско Ерменков.\n\r\nПо думите й той обяснил, че е получил информацията от свои източници от държавните институции, които решили да останат неназовани. Тя обаче посочи, че разбира своя колега, защото институциите крили 5 месеца за замърсяването с уран на водата в Хасково, а и до момента не са назовали причинителя.\n\r\nЖурналистът се изказа и за Западните Балкани. \"Трябва да сте обективни европейски журналисти, за да не оцените срещата \"ЕС – Западни Балкани\" – така Йончева парафразира думите на Борисов, според когото само лидерът на БСП Корнелия Нинова не приема за голям успех форума от миналата седмица.\n\r\nСпоред народния представител срещата е провал по няколко причини. \"В Софийската декларация се говори за перспектива (за евроинтеграция на страните от Западните Балкани – б.р.), докато в Солунската се говори за конкретна дата\", посочи тя.\n\r\nИ допълни: \"Поставени са условия, които са неизпълними за държавите от Западните Балкани”.", "date": "2018.05.22", "title": "Йончева за осъдения Борисов: Искам си парите!"}
{"url": "https://www.dnes.bg/football/2018/05/22/stadionite-na-mondial-2018-kosmos-arena-samara.376840", "text": "Това е едно от бижутата на Русия за световното първенство. \"Самара Арена\" или \"Космос Арена\" – името, което ще носи специално за Мондиала, впечатлява с необичайната си архитектура. \r\nТо напълно характеризира външния му вид, защото съоръжението прилича на космически кораб или по-скоро на сфероид за работа в космоса. Това не е случайно, тъй като космическият отрасъл заема важно място в живота на Самарска област. Именно там е рехабилитацията на първия човек, летял във вселената Юрий Гагарин.\r\n \r\nФеновете могат спокойно да гледат мачове на \"Космос Арена\" целогодишно. Покривът е изграден над всички трибуни, а за зимата има отоплителна система, която работи с инфрачервени лъчи. Със същата система е оборудвана и тревата, което позволява провеждането на срещи при всякакво време. Капацитетът му е 45 хиляди места, а за изграждането му са отделени 320 милиона долара.\r\n \r\n\"Космос Арена\" ще приеме шест двубоя от световното първенства, като в груповата фаза тук ще играе и Русия.\r\n\r\n\r\n \r\n17 юни, група \"Е\": Коста Рика – Сърбия\r\n \r\n21 юни, група \"С\": Дания – Австралия\r\n \r\n25 юни, група \"А\": Уругвай – Русия\r\n \r\n28 юни, група \"Н\": Сенегал – Колумбия\r\n \r\n2 юли, 1/8-финал: Победител група \"Е\" – Втори група \"F\"\r\n \r\n7 юли, 1/4-финал: Победител мач №55 – Победител мач №56\r\n \r\n", "date": "2018.05.22", "title": "Стадионите на Мондиал 2018: \"Космос Арена\", Самара"}
{"url": "https://www.dnes.bg/stranata/2018/05/22/nova-izmama-alo-ot-obshtinata-sme-imate-imot-koito.377168", "text": "Нов вид измама, започваща с телефонно обаждане, засече полицията в Дупница.\r\nПри нея бандитите звънят на домашния телефон на възрастен човек и се представят за служители на общината. Казват, че е възникнал проблем с имот на жертвата и предлагат да я посетят на място, за да го отстранят.\r\nЗа схемата алармираха от общината, след като им се оплака възрастна жена от града, съобщи Нова.\r\nКогато 76-годишната Надежда Велкова вдигнала телефона преди дни, отсреща й се обадил мъж, представил й се и казал, че е служител в Община Дупница.\n\n\n\r\nИзмамникът успял да убеди жената, че трябва да се срещнат и дори и предложил той да й помогне с документацията като я посети на адрес. Надежда се подвела, тъй като наистина от няколко месеца подготвя документи за продажба на имот.\r\r\n                    \r\n                    След срещата жената събрала необходимите документи, но вместо да чака втора среща с измамника, решила да отиде в общината, за да свърши по-бързо работа. Там разбира, че за малко не е станала жертва на имотна измама.\r\nОт общината пък разбират, че измамникът е използвал името на реален техен служител, но от друг отдел.\r\nВъзрастната жена решава да не подава жалба в полицията, защото редовно й се налага да се справя с \"ало\" измамници.\r\nПо данни на полицията пенсионерите от Дупнишко са едни от най-атакуваните, но за техен късмет и най-трудно податливите.\r\nОт полицията призовават за повече мнителност по отношение на телефонните обаждания с цел искане на пари или документи.\r\n ", "date": "2018.05.22", "title": "Нова измама: Ало, от общината сме, имате имот, който…"}
{"url": "https://www.dnes.bg/snimka-na-denia/2018/05/22/v-sriada-slynce-a-na-24-mai-dyjd-i-buri.377172", "text": "През нощта ще преобладава ясно и почти тихо време. Утре ще бъде слънчево. \n\r\nСлед обяд над западните райони от страната ще се развива купеста и купесто-дъждовна облачност и на много места там ще превали, възможно е и да прегърми. Ще духа до умерен вятър от източната четвърт. Максималните температури ще са между 25 и 30 градуса, съобщават .\r\nПо Черноморието ще бъде предимно слънчево. Ще духа слаб до умерен вятър от източната четвърт. Максималните температури ще са 21-23 градуса. Температурата на морската вода е 19-23 градуса. Вълнението на морето ще бъде 2 - 3 бала.\rВ планините ще преобладава слънчево време. Около обяд в масивите от Западна България ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, в отделни райони - значителни. Ще духа умерен вятър от източната четвърт. Максималната температура на височина 1200 метра ще е около 18 градуса, на 2000 метра - около 11 градуса.\n\r\nВ четвъртък и петък нараства вероятността за по-интензивни гръмотевични бури и локални валежи, има условия и за градушки. \n\r\nНа 24 май бурите ще са главно в югозападната половина от страната, а в петък и из цялата страна. Вятърът ще се ориентира от изток-североизток, в Източна България и ще се усили. Дневните температури ще се задържат около и малко по-високи от обичайните за втората половина от май.", "date": "2018.05.22", "title": "В сряда – слънце, а на 24 май – дъжд и бури   "}
{"url": "https://www.dnes.bg/obshtestvo/2018/05/22/absurdno-li-e-zadyljitelna-distanciia-ot-70-m-po-magistralite.377160", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНови промени в правилата за движение по пътищата предвиждат шофьорите да спазват задължително минимална дистанция от 70 метра за движение по магистралите. За скоростните шосета тя ще е от 60 метра, а за останалите трасета извън града – 40 метра. Новите правила са записани в три нови законопроекта, които трябва да заменят Закона за движение по пътищата.\r\nСпоред автоинструктора Йонко Иванов всичко е направено, за да се тормозят водачите.\r\n\"Знаци и закони се правят, за да не ги спазват и да има санкции. На базата на тези санкции тези пари отиват някъде, но ние не знаем къде\", категоричен беше той в студиото на \"България сутрин\". Иванов подчерта още, че в новия закон няма философия.\n\n\n\n\r\r\n                    \r\n                    Автомобилният състезател Румен Дунев пък определи предложението за 70 метра дистанция между автомобилите на магистрала за абсурдно, защото на всеки човек усещането за разстояние е различно, а от друга страна е субективен и начинът, по който контролиращите органи ще мерят тази дистанция.\r\n\"Това е една предпоставка за излишно увеличаване на корупцията\", каза Дунев пред \r\nТой допълни също, че има много по-добри предложения, които могат да се внесат, за да се постигне по-голяма безопасност при движение на магистрала.\r\n\"Да се вдигне минималната скорост за автомобилите, тъй като има абсурди на магистралата и оттам стават най-големите произшествия\", допълни автомобилният състезател.\r\nДвамата бяха категорични, че при правенето на законите, които да регулират правилата за движение по пътищата, трябва да се използват повече експертните мнения, а не проектите да се пишат от хора без необходимите компетенции.", "date": "2018.05.22", "title": "Абсурдно ли е? Задължителна дистанция от 70 м по магистралите!"}
{"url": "https://www.dnes.bg/muzika/2018/05/22/sled-18-godini-cvete-za-gosho-s-pesnite-na-georgi-minchev.377178", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВече 18 години една хубава традиция не спира да събира стотици любители на емблематичните поп и рок песни, изпълнени от легендата Георги Минчев.\r\nВаско Кръпката, който е организатор на събитието \"Цвете за Гошо\", смята, че музиката на Георги Минчев прехвърля в един друг свят.\r\n\"Правим това събитие, за да помним песните и творчеството му. Тази голяма душевност и болка, с която той следеше случващото се в България, го погуби.\r\nНа него страшно много му пукаше и затова отлетя на небето толкова рано\", каза в \"България сутрин\" по музикантът.\r\nПо думите му в песните на легендарния певец има енергия, човещина и голямо забавление. Музикалния фестивал \"Цвете за Гошо\" ще се проведе на 9 и 10 юни на поляната в Южния парк, в София.\r\n ", "date": "2018.05.22", "title": "След 18 години: \"Цвете за Гошо\" с песните на Георги Минчев"}
{"url": "https://www.dnes.bg/sofia/2018/05/22/sinia-zelena-chervena-reka-shto-e-to-slatinska-reka-v-sofiia.377141", "text": "Кобалтово сини води - това не е мечта, а цветът на Слатинската река в София. На гледката се натъкнал Борис Боев, като става ясно, че не за първи път реката се оцветява в отровно синьо. \n\r\n\"Това е някакъв канал, който е в индустриалния двор на площада на авиацията в София\", пише Боев във Facebook с въпрос - откъде идва този цвят на водата?\r\nТой направил 7-8 неуспешни опита да подаде сигнал в отдел \"Води\", на спешния телефон 112 му съобщили, че са приели информацията му, но той решил да се свърже и с медиите.\r\nСнимките му предизвикали коментари и в социалната мрежа: \"В рамките на деня доста приятели и непознати хора казаха, че това си е практика\", казва Боев пред bTV.\r\n                    По спомени на негови близки през последните 15-20 години Слатинската река многократно е ставала червена, синя или зелена.\r\n\"Става като приказката за златната река, намерихме прототипа, но имам усещането, че това никак не е смешно\", коментира мъжът.\r\n\"Трудно се установява оцветяването, тъй като водата тече и то си заминава\", отбеляза кметът на Район \"Слатина\" Наталия Стоянова.\r\nПо думите й вчера Звеното за аварийна помощ и превенция на СО заедно с представител на РИОСВ е взело проби и състоянието на водата е било установено като добро.\r\nМихаил Георгиев от инспекцията посочи, че вероятно става въпрос за незаконно заустване.\r\nНа този етап обаче не е ясно кой е източникът. В района има цехове.\n\r\nEкспертите на РИОСВ – София извършиха незабавна проверка след сигнал за оцветени в синьо води на река Слатинска. Направен е обход по поречието на реката след посочения в сигнала замърсен участък, съобщиха от РИОСВ.\n\r\nКъм момента на проверката не е установено оцветяване и отлагания, както и нерегламентирано изпускане на води от промишлени източници. \n\r\nВзети са проби и е извършен експресен анализ. \n\r\nРезултатите показват, че състоянието на реката отговаря на изискванията за характеризиране на повърхностните води. Предстоят последващи проверки за установяване на източника на замърсяване.\n\r\nРИОСВ – София напомня на гражданите, че сигнали се подават на публикуваните на официалната интернет страница зелени телефони – 02/860 51 52 и 0887 787 484.", "date": "2018.05.22", "title": "Синя, зелена, червена река... Що е то? Слатинска река в София!"}
{"url": "https://www.dnes.bg/health/2018/05/22/do-5-godini-bez-transmaznini-v-hranite.377182", "text": "Световната здравна организация (СЗО) оповести план, чрез който ще опита да елиминира трансмазнините от хранителния режим на световното население в рамките на следващите 5 години. Планът е част от дългосрочната програма на водещата здравна институция за овладяване разпространението на хроничните заболявания в световен план. \r\nСпоред скорошен доклад на СЗО елиминирането на трансмазнините е ключов фактор за профилактика на някои от водещите причини за смъртност на населението в световен план. Здравните специалисти асоциират редовната консумация на този тип мазнини със смъртността на поне 500 хиляди души годишно, вследствие на различни сърдечносъдови проблеми.\r\n \r\nЗдравните власти считат, че петгодишният срок за окончателно елиминиране на трансмазнините е реално постижим, защото много страни вече водят активни програми в тази насока. В Дания например мерки за сериозно намаляване съдържанието на трансмазнини в търговките храни се предприемат от 15 години. САЩ и още над 40 други страни вече също са стартирали подобни програми. Нагледен пример за очаквания позитивен ефект на тази мярка може да се вземе от опита на здравните власти в Ню Йорк, САЩ. Там през 2006 г. беше забранено в ресторантите да се сервират храни с трансмазнини. Статистиката сочи, че 10 години по-късно количеството на трансмазнините в кръвта на средностатистическия американец е спаднало с поне 60%. Ползите за здравето в случая се считат за безспорни.\r\n \r\n\r\n ", "date": "2018.05.22", "title": "До 5 години – без трансмазнини в храните"}
{"url": "https://www.dnes.bg/stranata/2018/05/22/bezdomno-kuche-nahapa-dete-na-detska-ploshtadka-v-kubrat.377173", "text": "11-годишно момиче от Кубрат е било нахапано от куче на детска площадка в града, съобщиха от МВР-Разград. \r\nИнцидентът станал около 14:30 часа на 21 май на детска площадка в града. \r\nБездомното куче нахапало детето по бедрото и задните части. \r\nПострадалата е откарана в Спешна помощ - Кубрат, където, след оказана медицинска помощ, е освободена за домашно лечение. \r\nЗа случая е уведомен дежурен прокурор. Образувано е досъдебно производство.", "date": "2018.05.22", "title": "Бездомно куче нахапа дете на детска площадка в Кубрат "}
{"url": "https://www.dnes.bg/obshtestvo/2018/05/22/detska-igriada-2018-deca-i-roditeli-sportuvat-zaedno.377181", "text": "За четвърта поредна година \"Детска игриада\" 2018 ще даде възможност на деца и техните родители да спортуват и да се забавляват заедно в парк \"Заимов\" – на 10 юни от 9 часа. \r\nСпортният празник ще се проведе под надслов \"Сподели радостта от спорта със своето дете\". \r\nТази година зад социалната кауза на Investor Media Group застават известни български личности, сред които Тереза Маринова, Матей Казийски, братя Братоеви, както и популярните изпълнители Михаела Филева и Искрата, съобщават организаторите.\r\nПо време на спортния ден всички деца на възраст между 5 и 12 години, заедно с техните родители, близки и приятели, ще имат възможност да участват в разнообразни спортни забавления. Те могат да се състезават в различни дисциплини, сред които велокрос, 50 метра бягане и щафетни игри, а в състезанията по бадминтон и щафетно бягане децата могат да участват заедно със своите родители. А най-добрите ще получат забавни подаръци и атрактивни награди.\r\r\n                    \r\n                    \"Детска игриада\" 2018 е подготвила изненада и за най-малките участници в спортния ден. Всички деца до 5-годишна възраст ще могат рисуват с тебешири и моливи на специална \"Детска алея\", както и да се включат в различни игри с аниматори. \r\nСпортният празник на Investor Media Group ще помогне на децата и техните родители да изберат най-подходящия за тях спорт, като станат част от интересни спортни занимания.\r\nМалчуганите ще могат да се включат в професионални демонстрации по карате киокушин и айкидо, да изпробват уменията си по тенис на маса, хокей и фехтовка, както и да научат основните елементи на волейбола. В края на спортния ден ще се проведе и открит урок по танци.\r\nВсички желаещи могат да се регистрират безплатно на  и да получат номера си за участие на място. \r\n\"Детска игриада\" 2018 е част от социалната мисия на Investor Media Group да насърчава родители и деца да изграждат и развиват здравословни спортни навици, като прекарват повече време в спорт и игри заедно.\r\nКампанията е създадена, за да стимулира повече родители и деца да изберат своя любим спорт, като изпробват различни дисциплини и участват в разнообразни състезания, или пък наблюдават любопитни демонстрации.\r\nУчастниците получават и полезни консултации от треньори и спортисти за това кой спорт е най-подходящ за тях. \r\nСъбитието се организира с подкрепата на Мtel, част от А1, Allterco, Robotics, бензиностанции ЕКО, Софийска вода, Select Asset Management и Florina, в партньорство със Столична община, Българска федерация по лека атлетика, спортен клуб \"Приорити спорт\", Бадминтон зала \"Европа\", Хокей клуб НСА, Спортен клуб \"Айки Будо\", Клуб тенис на маса НСА, Клуб по фехтовка \"Младост\" и Спортен клуб по карате киокушин \"Канку\".\r\nМедийни партньори на събитието са телевизия Bulgaria ON AIR, Dnes.bg, Az-jenata.bg, tialoto.bg, радио N-Joy и New Level Channel.", "date": "2018.05.22", "title": "\"Детска игриада\" 2018 – деца и родители спортуват заедно "}
{"url": "https://www.dnes.bg/politika/2018/05/22/za-skandala-s-vodata-triabva-da-se-vnimava-s-dumite.377157", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГЕРБ внесе сигнал в ДАНС и прокуратурата за публикацията на Таско Ерменков, че водата в София е отровна. Червеният депутат предизвика скандал, след като написа съобщението във Facebook профила си.\n\n\n\n\n\r\nПоследваха реакции от официалните институции. От Софийска вода категорично заявиха, че водата е с гарантирано качество и отлични характеристики. Столичната здравна инспекция също увери хората, че консумацията на ѝ не крие риск за здравето на хората.\r\n\"Много е важно политиците да внимават и да мислят, когато употребяват отделните думи. Имам усещането обаче, че напоследък все по-малко се съобразяват с това. Не можеш просто да кажеш, че водата е отровена, след като е ясно, че това ще предизвика определена реакция\", коментира в студиото на \"България сутрин\" политологът Татяна Буруджиева.\r\n                    \r\n                    \r\nПо думите ѝ има други начини, които сериозните политици биха използвали, за да обяснят на обществото, че има сигнали за нередности.\n\r\n\"Държавниците трябва да уважават първо институциите и себе си, за да могат да ги уважават и другите\", отсече още Буруджиева.\n\r\nПред  политическият анализатор Арман Бабикян подчерта, че депутатът от БСП Таско Ерменков трябва да осъзнае на първо място, че е народен представител.\n\r\n\"Всеки въпрос и всяка дума, която се произнесе, има съвсем друг вид тежест. Тези хора са упълномощени от обществото и по някакъв начин представляват законодателната власт в България. Необходимо е да се държат адекватно\", подчерта той.\n\r\nИ двамата гости в студиото на Лора Инджова и Златимир Йочев се обединиха около тезата, че е недопустимо човек, разполагащ с властта на една държава, да се държи и \"вълнува\" като обикновен гражданин. А имунитетът, който имат народните представители, е за да си вършат работата, а не \"паникьосано да задават въпроси, които объркват хората\".", "date": "2018.05.22", "title": "За скандала с водата: Трябва да се внимава с думите!"}
{"url": "https://www.dnes.bg/health/2018/05/22/po-slabi-i-po-zdravi-s-pomoshtta-na-homeopatiiata.377184", "text": "Съвременният човек пълнее и се разболява, защото се храни неправилно и защото живее неправилно, като не спазва природните закони и не следва вътрешния си биологичен часовник, казва немският натуропат графиня Ангелика Волфскийл. Ето съветите как да постигнем душевен и физически здравословен баланс, които тя прилага в над 30-годишната си лечебна практика.  \r\nНаднорменото тегло е резултат от липсата на ритъм в ежедневието\r\n \r\nПропускаме закуската, но пък вечеряме обилно, движим се много малко, рядко сядаме на масата със семейството си, за да се храним спокойно. Ядем набързо, на крак и под стрес – разпознахте ли вече себе си? Ако нарушаваме природните биоритми, накрая се сдобиваме със здравословни проблеми, а също и с наднормено тегло, казва немският натуропат. Ето на какво трябва да обърнем внимание, за да сме здрави и в добра форма: \r\n \r\nМежду 7 и 9 ч. сутрин е най-висока активността на стомаха. Закусваме ли в този период, храната се усвоява оптимално и се превръща в енергия. Точно 12 часа по-късно – между 19 и 21 ч., е времето, в което стомахът е най-малко активен. Поради тази причина не бива да вечеряме късно. Приемът на храна след 19 ч. води до по-лесно натрупване на мазнини и влошаване на съня. А вече се знае, че сънят също ни помага да регулираме теглото си. Важно е да сме в леглото преди 23 ч. \r\nВечерята трябва да бъде най-малкото по количество ядене за деня и да не съдържа сурови плодове и зеленчуци, както и фрешове, тъй като се получават процеси на ферментация и гниене, и натрупване на отровни вещества. \r\nПрез последните години храненията на ден са се покачили от 3 на 5, като се смята за правилно да ядем начесто и по малко. Вече се връща обаче идеята, че трябва да се храним не повече от 3 пъти на ден. А между приема на храна трябва да има достатъчно дълги паузи – поне 4 часа. По този начин се постига пълното изпразване на храносмилателната система и възстановяване на чувството за глад.\r\n \r\n\r\n ", "date": "2018.05.22", "title": "По-слаби и по-здрави с помощта на хомеопатията"}
{"url": "https://www.dnes.bg/balkani/2018/05/22/prezidentyt-na-r-srybska-kym-erdogan-koi-vi-e-kanil-v-bosna.377189", "text": "Президентът на босненската Република Сръбска Милорад Додик критикува изявленията на турския президент Реджеп Тайип Ердоган на митинг в Сараево този уикенд, предаде Танюг.\n\r\nДодик изтъкна, че Турция е помагала на лидера на босненските мюсюлмани Алия Изетбегович още по време на войната, а днес подкрепя изцяло политиката, водена от Бакир Изетбегович и неговата Партия на демократичното действие, предава БТА.\n\r\n\"Вие чухте Ердоган, който каза: \"Няма да си отидем от тук\". А кой ги е канил? Ние не сме, а ако не са и хърватите, тогава не ги е канила Босна и Херцеговина, а Бакир Изетбегович и неговата политика\", каза Додик в интервю за телевизията на Република Сръбска.\r\n                    \r\n                    \r\nТурският президент Ердоган произнесе предизборна реч в неделя пред хиляди турски граждани, живеещи в чужбина и пристигнали за целта от редица европейски страни в Сараево, търсейки подкрепа от тях в предстоящите на 24 юни президентски и парламентарни избори в Турция.\n\n\r\nЕрдоган избра Сараево - столицата на приятелски настроената към него Босна и Херцеговина, тъй като европейските страни, в които живеят компактни маси турци, като Германия, Австрия и Холандия, му отказват да води предизборна агитация на тяхна територия, мотивирайки се със съображения за сигурност. А десният австрийски канцлер Себастиан Курц, който е противник на турското членство в ЕС, направо посочи миналия месец, че на Ердоган няма да му бъде позволено да използва за политическите си цели турските общности в Европа.\n\r\nИзборите на 24 юни имат особено значение за Турция, защото ще ознаменуват преминаването към мощна президентска система вместо досегашната парламентарна, и това ще даде на Ердоган като президент (ако, разбира се, бъде преизбран, в което малцина се съмняват) изключително широки пълномощия начело на изпълнителната власт, пише БТА.\n\r\n\"Като европейски турци вие винаги сте ни давали широка подкрепа. Сега ние отново се нуждаем от нея на тези избори\", каза турският лидер пред около 15 000 ентусиазирани свои съграждани, събрали се в най-голямата спортна зала в босненската столица.\n\r\nЕрдоган даде израз на дълбоките си симпатии към босненските власти, като нарече страната им пример за демокрация за разлика от други големи европейски страни, които не му позволиха да води предизборна агитация там.\r\nМюсюлманинът Бакир Изетбегович, който в момента оглавява на ротационен принцип тричленното босненско президентство, лично го посрещна на летището на Сараево и бе до него и на митинга в спортната зала.", "date": "2018.05.22", "title": "Президентът на Р. Сръбска към Ердоган: Кой ви е канил в Босна?"}
{"url": "https://www.dnes.bg/mish-mash/2018/05/22/koi-sydove-nikoga-da-ne-slagate-v-miialnata-mashina.377117", "text": "Миялната машина е удобство, което ви отменя в досадното задължение да миете съдовете. В едно стандартно домакинство винаги има мръсни съдове в мивката. Този кошмар няма край. Когато и да се обърнете, все някой е оставил мръсни съдове, които очакват вашите ръце да ги измият.\r\nМиялната е помощник номер едно в този аспект, но въпреки това има някои кухненски пособия и съдове, които не трябва да се мият машинно. Кои са те и защо?\r\n\r\nГорещата струя може да увреди дървените прибори и съдове с времето. Освен това в дървените кухненски пособия се развъждат бактерии, които могат да заразят останалите съдове в миялната машина. По-добре ги измивайте на ръка.\r\r\n                    \r\n                    \r\nТенджерата под налягане е голям и тежък съд, който е труден за ръчно измиване и много домакини с удоволствие го слагат в миялната. Имайте предвид обаче, че е много възможно в многото дюзички и тесни елементи на капака на тенджерата да заседне неразтворено количество препарат за миялна. Ако не го видите и изплакнете, той може да се разтвори в следващото ястие, което ще приготвите в съда.\r\n", "date": "2018.05.22", "title": "Кои съдове никога да не слагате в миялната машина?"}
{"url": "https://www.dnes.bg/mish-mash/2018/05/22/novata-mis-sasht-sara-rouz-symyrs-23-godishna.377165", "text": "\n\r\nСара Роуз Съмърс, 23-годишната представителка на щата Небраска, е новата \"Мис САЩ\", предаде Асошиейтед прес. Шестдесет и седмото издание на конкурса беше организирано в Шривпорт, щата Луизиана. \r\nВодещи на шоуто бяха Ник и Ванеса Лачи. Съмърс победи 50 съпернички от останалите американски щати и федералния окръг Колумбия. \r\nНовата \"Мис САЩ\" от Омаха, Небраска, има диплома от Тексаския християнски университет. Тя ще представи страната си на конкурса \"Мис Вселена\".\n\r\nИ миналогодишната победителка в красивата надпревара беше на 23 години. Тя живее в Бисмарк, щата Северна Дакота, откъдето беше излъчена за фаворит.\r\nКара Мунд се прочу и с това, че разкритикува американския президент Доналд Тръмп за намерението му да изтегли страната от Парижкото споразумение за климата.", "date": "2018.05.22", "title": "Новата \"Мис САЩ\": Сара Роуз Съмърс, 23-годишна"}
{"url": "https://www.dnes.bg/politika/2018/05/22/borisov-kym-seshyns-shte-stoim-zad-bylgarskite-grajdani.377217", "text": "Премиерът Бойко Борисов се срещна с министъра на правосъдието и главен прокурор на САЩ Джеф Сешънс, който е на посещение в София.\r\nФокус на разговора беше поставен върху споделения от двете страни ангажимент в борбата с международния тероризъм, трафика на наркотици, трафика на хора и защита на киберсигурността, съобщиха от правителствената пресслужба.\n\r\nБорисов и Сешънс дискутираха също така други области на двустранното сътрудничество в правоприлагането, включително екстрадициите и взаимната правна помощ.\r\nМинистър-председателят постави казуса с Желяз Андреев и другите четирима българи, за които САЩ искат екстрадиция.\r\nТой посочи, че България не поставя под съмнение Договора за екстрадиция със САЩ, но българските институции ще продължат да работят активно за разрешаването на случая и защита правата на българските граждани.\r\nВ срещата участваха също министърът на правосъдието Цецка Цачева и главният прокурор Сотир Цацаров.", "date": "2018.05.22", "title": "Борисов към Сешънс: Ще стоим зад българските граждани!    "}
{"url": "https://www.dnes.bg/politika/2018/05/22/bsp-predupredi-gledaite-galiche-mislete-za-mestniia-vot.377216", "text": "Гледайте Галиче и мислете за местните избори през 2019 година! Това призова БСП в декларация от парламентарната трибуна и предупреди, че се готви подмяна на вота догодина.\n\n\n През уикенда в Галиче се проведоха извънредни кметски избори, след като досегашният кмет Ценко Чоков бе осъден. Кой ще седне на мястото му ще се реши следващата неделя на балотаж между ГЕРБ и БСП.  \n\r\nОще вчера социалистите обявиха, че първият тур е минал с изборни нарушения и подадоха сигнал в прокуратурата за това.  \n\r\n\"Чрез Галиче ГЕРБ за пореден път показаха, че са слепи за всичко друго освен за консумацията на властта, че се чувстват добре в блатото на беззаконието. Галиче е нагла подигравка с демократичния процес\", обяви соцдепутатът Драгомир Стойнев.\r\n                    \r\n                    \r\nСпоред него ГЕРБ буквално са казали на българите, че могат спокойно да гласуват по съвест, а те после ще подменят протокола.  \n\r\nСтойнев бе категоричен, че ГЕРБ нямат право вече да критикуват миналото.  \n\r\n\"На всички техни псевдодемократски възгласи за тоталитаризъм, авторитаризъм, отговорът е един – Галиче. Галиче е символ на огромна политическа подмяна, която отдавна е в ход, за да гарантира финансовото оцеляване на една тясна група от хора около ГЕРБ\", каза още соцдепутатът.  \n\r\nТой допълни, че Галиче е и предупреждение, че в регионите и общините свободната инициатива, икономическото развитие и напредъкът на малкия бизнес \"ще зависят от господарите на общината, които са дошли с подменен протокол\".  \n\r\nСтойнев беше категоричен, че БСП ще застанат срещу фалшификацията на изборите, но голямата сила е в ръцете на хората.", "date": "2018.05.22", "title": "БСП предупреди: Гледайте Галиче, мислете за местния вот!"}
{"url": "https://www.dnes.bg/stranata/2018/05/22/akciia-v-kat-blagoevgrad-petima-v-aresta-za-korupciia.377221", "text": "\n\r\nПетима служители на КАТ-Благоевград са задържани днес по обяд при акция на \"Вътрешна сигурност\" и ДАНС, Националната следствена служба под ръководството на Специализираната прокуратура. \r\nАрестите станаха в сградата на КАТ, докато се правят процесуални действия в кабинетите на катаджиите, паралелно се извършват и обиски по домовете им, пише \"Труд\".\r\nЗасега официална информация няма, но се твърди, че групата е заподозряна в схема за уреждане на бързи номера и регистрации на нови коли. \r\nСхемата е следната – плаща се на посредник, който регистрира автомобил по бърза процедура, след като се отчита по всички нива в КАТ. Така срещу суми от 50 до 100 лева се получават хубави номера на колите и регистрация без чакане.\r\r\n                    \r\n                    Подобна схема въртят посредници в местните автокъщи, говори се, че там си има човек за тази работа и става с участието на катаджии и служители от администрацията. Сред арестуваните е и бивш служител на КАТ, който е пенсионер, но продължава тази дейност.\r\nАкцията последва месец и половина след големите арести в ДАИ-Благоевград. Тогава бяха задържани 10 служители и обвинени в корупция и рекет на транспортни фирми.", "date": "2018.05.22", "title": "Акция в КАТ-Благоевград! Петима в ареста за корупция!"}
{"url": "https://www.dnes.bg/stranata/2018/05/22/kyshtite-do-plovdiv-vse-po-tyrseni-cenite-30-000.377207", "text": "С 19% са нараснали продажбите на имоти в Пловдив и региона през първото тримесечие на 2018 година, спрямо същия период на миналата 2017-та. Това отчетоха брокери на недвижими имоти по време на бизнес закуска на  в града.\r\nОказва се, че едни от най-търсените имоти във втория по големина град в България са къщите в близост до Пловдив. Според експертите това се дължи на факта, че за 20 000 – 30 000 евро купувачите могат да намерят къща на 15 км от Пловдив, но не и да закупят апартамент в града за същата сума.\r\nНа територията на Пловдив най-търсени са жилищата в близост до индустриалните зони. Данните показват, че първо жилище купуват хора между 25 и 35 години. От началото на годината половината имоти са били продадени \"на зелено\", т.е. докато все още са били в строеж, съобщават от агенцията.\r\r\n                    \r\n                    30% от жилищата в Пловдив и региона са били закупени с кредит, сочат данни на агенциите за недвижими имоти. Интересна тенденция е, че в последните месеци брокерите отчитат повишен интерес към покупка на панелно жилище. Причина за това е, че новото строителство предлага по-малки по площ апартаменти.\r\nПо време на бизнес закуската на Imoti.net в Пловдив брокери на недвижими имоти се обединиха около мнението, че е нужна регулация в бранша. Експертите предложиха да се създаде регистър и Камара на брокерите, която да защитава интересите им.\r\nБизнес закуската на Imoti.net в Пловдив е част от проекта \"Годишни награди на Imoti.net\", който насърчава добрите практики в сектора. Мисията на Imoti.net, който е част от Investor Media Group, е да подкрепя коректните участници в имотния бизнес, така че потребителите на техните услуги да могат да правят правилен избор в свой интерес по всяко време.\r\nВ полза на потребителите Imoti.net стартира и поредицата \"Доверен брокер\" със съвети за разграничаване на коректните и некоректни посредници при сделките с имоти.", "date": "2018.05.22", "title": "Къщите до Пловдив – все по-търсени, цените – €30 000"}
{"url": "https://www.dnes.bg/obshtestvo/2018/05/22/po-sledite-na-zlatoto-chast-ot-preslavskoto-sykrovishte-v-kolekcii-v-sasht.377183", "text": "Част от Преславското златно съкровище, открито през 1978 г. от кооператорки, вероятно е притежание на частни колекционери в САЩ, споделя един от археолозите, участвал в проучването.\n\r\n\"Кооператорките са намерили скъпоценностите в нива и са задържали за себе си част от тях - разкри той. Впоследствие, с помощта на вещи лица са ги продали на чуждестранни музеи и срещу това са получили солидно възнаграждение.\n\r\nТака че макар и минимална, част от уникалното съкровище от Симеоновия златен век липсва. твърди пред \"168 часа\" учен, участвал в проучването, но пожелал да остане анонимен.\n\r\nЕкспертът не пожела да застане с името си, тъй като вече е получил критики за разкритието, но името на учения се пази в редакцията.\r\n                    \r\n                    \r\n\"Действително, един от изследователите на находката имаше съмнения за липсващи бижута. Даже настояваше пред милицията да бъдат по-строги с жените и всичко, което са намерили, да го предадат\", заяви бившият директор на Археологическия музей във Велики Преслав Георги Майсторски.\n\r\n\"Съжалявам, че го казвам, но жените, които са намерили бижутата в пръстта по време на земеделски дейности, не са се оказали добросъвестни. Те не са предали цялото съкровище, за съжаление не мога да го докажа\", споделя пред \"\" ученият, участвал в проучването.\n\r\nДруги негови колеги твърдят, че от колекцията липсват наушници с митични крила, които най-вероятно са принадлежали на знатна дама от двореца. Те установили това, преглеждайки специализирана литература около цялата уникална находка от IХ век и първата четвърт на Х в.\n\r\n\"Зетят на дамата, която откри огърлицата и плочки от диадемата – Мария Вичева - работеше при нас\", сподели Георги Майсторски. \n\r\n\"От него съм чувал подробности как жените, докато обработвали почвата, попаднали на огърлицата и няколко плочки от диадемата. Жълтият цвят ги заслепил и те помислили, че това са капачки от буркани. Запитали се помежду си какво ли има в бурканите. От дистанцията на времето това са моите спомени от разказите на леля Мария пред зет й\", казва още бившият директор на Археологическия музей. \n\r\n\"Не можем да допуснем, че диадемата не е била цяла\", смята археологът. \"Липсват две огледални плочки от нея с летящи кучета, близки до иракската митология. Изключвам те да са потънали в земята след минаването на трактора с плуга по-рано. Безспорно има повреди върху някои от предметите.\"\n\r\nТой сподели, че според някои от проучвателите на съкровището липсвали четири плочки от диадемата, която е била използвана като корона. Слава Богу, била запазена централната - с възнесението на Александър Македонски на колесница, теглена от грифони.\r\n\n\r\nДруга подробност обаче навда на мисълта, че не цялото съкровище е предадено на държавата и е част от колекции в чужбина. Георги Майсторски разказва, че наскоро провел разговор с археологът , който твърди, че са му се обадили от САЩ с Информация, че крушовидни висулки за обици с клетъчен емайл се притежание на колекционери на бижута. Предположението е, че това е част от нашето съкровище. Майсторски поискал да му бъдат изпратени снимки, за да се увери с колегите дали това е така.\n\r\nПодобни обеци със същото описание от проф. Станилов видяла и служителка на Преславския музей преди няколко години. Показали й ги двама неизвестни мъже. Тя обаче не искала да говори по този въпрос, за да не я мразят хората.\n\r\n\"Пожелах да ги откупим от тях за музея. Предполагам, че бяха част от съкровището\", смята Майсторски.\n\r\nПроф. Константин Тотев също е участвал в изследването на находката. Неговият баща, покойният вече археолог и теолог проф. Тотю Тотев, е първият, който проучва скъпоценностите.\n\r\n\"Някъде в средата на април 1978 г. при мен и баща ми дойде мъж от Велики Преслав\", разказва Тотев. \"Изненада ни с новината – кооператорки немерили златно съкровище по време на брануването на нива в местността \"Кастана\" и начаса си разпределили златните украшения, които извадили. Един от бригадирите също получил част от златото\".Местността се намира на 3 км от дворцовия комплекс във втората българска столица.\n\r\nВеднага била уведомена тогавашната милиция. Милиционерите моментално тръгнали по къщите на кооператорките, намерили златните украшения. Започнали разпити – кой първи е попаднал на тях, каква е била първата реакция, дали някои са искали да предадат доброволно златните украшения на музея или в милицията, имало ли е и такива, у които се е появило желание да запазят нещо и за себе си.\n\r\n\"Може би по-късно жените щяха да предадат намерените бижута доброволно - предположи Тотев. - Не съм сигурен дали не са получили някакви награди.\"\n\r\nВеднага след откритието на кооператорките започват археологически проучвания. Ръководител на научния екип е проф. Тотю Тотев. Започва пресяването на огромно количество пръст в нивата, където са намерени златните украшения.\n\r\nСпоред проф. Тотев-младши находката в нивата е изключително ценна. Става въпрос за златни и позлатени накити, огърлица, корона на владетел и на съпругата му, пръстени, апликации към дрехи на представители от владетелска фамилия, плочки с клетъчен емайл. Както и няколко чифта обеци. Златото е от високо качество - близо 24 карата.\n\r\nГоляма част от него е открита от проф. Тотю Тотев. Според сина му бижутата са изработени в императорските ателиета в Константинопол, а според баща му - от майсторите в двореца във Велики Преслав.\n\r\nНа кой владетел е принадлежало съкровището? Според Тотев -младши внушителната колекция е била изработена в чест на сватбата на българския цар Петър с византийката Мария през 927 година. Известно е, че императорите във Византия обичали да правят такива скъпи подаръци по различни поводи.\n\r\nГолемият спор в археологическите среди е заради двустранната огърлица. Според някои учени тя била предназначена за съпругата на цар Петър Мария.\n\r\nБижуто е с диаметър едва 10 см Било подходящо само за \"изящна дама с фини размери\" като Мария. Други изследователи залагат на хипотезата, че бижуто е за жената на цар Симеон. Като цяло учените свързват находката със Симеоновия златен век, когато в двореца кипял богат духовен и културен живот.\n\r\nБижутата със сигурност са били укрити и вкопани в земята. Това било практика на владетелите в тежки исторически моменти.\n\r\n\"Напълно очаквано софиянци искаха да вземат съкровището в столицата. И там да започне проучването\", отбеляза Константин Тотев. По думите му обаче местните историци и археолози се противопоставили, като заключили бижутата в сградата на кметството.\n\r\nПървите, които видели съкровището в целия му блясък, били членовете на Политбюро на управляващата тогава БКП.\n\r\n\"Създаде се изключителна еуфория\", спомня си другият изследовател на находката доц. Стойчо Бонев.", "date": "2018.05.22", "title": "По следите на златото: Част от Преславското съкровище – в колекции в САЩ?"}
{"url": "https://www.dnes.bg/politika/2018/05/22/patriot-za-uchebnicite-batashkoto-klane-ne-e-drugarsko-sborichkvane.377211", "text": "\r\nТози апел отправи заместник-председателят на Комисията по образование и наука в 44-ото Народно събрание и заместник-председател на ВМРО – Българско национално движение доц. д-р Милен Михов. Той изпрати отворено писмо до министъра на образованието и науката Красимир Вълчев в навечерието на 24 май.\r\n0В апела си към министър Вълчев преподавателят по история във ВТУ \"Св. Св. Кирил и Методий\" настоява за сформирането на комисия, която да направи обстойна проверка на учебния материал във всички учебници и учебни помагала, по които ще учат децата през учебната 2018-2019 година.\n\n\n\n\r\r\n                    \r\n                    Патриотът настоява тази комисия да се съобрази и в процеса на работата си да наблегне на разпоредбите на чл. 5, ал. 1, т. 2 от Закона за предучилищното и училищното образование, която гласи, че основните цели на предучилищното и училищното образование са съхраняването и утвърждаване на българската национална идентичност.\r\n\"Изключително належащ е преглед на учебното съдържание и за фактически грешки, недопустими текстове и продуктово позициониране\", казва още Михов в писмото си.\r\nТой настоява да се обърне внимание на учебните помагала, тестовете за самоподготовка, работа в клас и на всички изпитни материали, включително и за граматически и концептуални пропуски.\r\n\"Уважаеми г-н министър, в навечерието на най-българския празник – 24 май, настоявам държавата - в лицето на МОН, да обърне внимание на запазването на националната идентичност и култура, на съхранението на чистотата и автентичността на българския език и запазване на духа на светското образование в България. Нека отдадем почит на българските учители, на българските будители и просветители, които са били част от Възраждането в мрачните години на Османското робство и са станали двигател на национално-освободителните битки, на които дължим днешната свободна и независима България\", се чете в писмото на доцента, което продължавава:\r\n\"Именно заради тях и техните последователи – днешните преподаватели, както и в името на бъдещето на нашите деца и благото на Родината, ние трябва да направим необходимото да прочистим учебниците, учебните помагала, тестовете за самоподготовка и изпитните материали от абсурдните примери  като: \"българите живели свободно и свободно говорели езика си и изповядвали вярата си\" (по време на турското робство); пълна подмяна на историята за Освободителното движение; разкази за светеца Хасан; задачи по математика с примери за баба Несран и внучката ѝ Гюлтен; недопустимият пример за жители на махалата, които били изкарани на митинг, на който получили знамена и кебапчета; уроци за хамбургера, в които са изброени всички световноизвестни марки вериги за продукта; примери за майката, която пие определена марка бира или вечеря \"салата с ракия\"; уроци за исляма, многоженството и неравнопоставената роля на жената в обществото; пилешки език в тестове по български; песни на турски и цигански в учебници по музика или с текстове за миски и мутри и т.н. и т.н. (за съжаление вече имаме лоши примери за грешки и в тестовете за матурите от вчера)\".\n\r\nЗатова заместник-председателят на Комисията по образование и наука в 44-ото Народно събрание иска да се обърне внимание и на съдържанието откъм граматически, фактически и концептуални грешки.\n\r\n\"Г-н министър, живеем във времена, в които религиозната, езикова и културна идентичност на нациите на Стария континент са изправени пред сериозно изпитание. Ставаме свидетели на недопустими гаври с нации, които са на хиляди години. Именно запазването на българското, на родната история, език и фолклорна идентичност в неподправен вид е въпрос на родова чест и оцеляване на българския род.\r\nНие дължим на децата си да ги учим как да бъдат стойностни хора и достойни граждани, а не да ги объркваме с продуктово позициониране, да им налагаме нехарактерни модели на подражание и да им обясняваме, че геноцидът Баташко клане е другарско сбиване между братски народи, съжителствали в мир, културно и религиозно братство, например. Нашите наследници трябва да познават историята, езика и културата ни такива, каквито са ни съхранили 1400 години\", завършва писмото на доц. Михов.", "date": "2018.05.22", "title": "Патриот за учебниците: Баташкото клане не е другарско \"сборичкване\"!"}
