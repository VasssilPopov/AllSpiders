{"url": "https://www.dnes.bg/notifikacii/2018/09/23/v-komunisticheski-kitai-i-katolicite-verni-na-partiiata.388650", "text": "\r\n\n                \n                \r\nВ Китай има около 12 милиона католици, които са разделени на незаконна църква, вярна на Ватикана, и контролирана от китайските власти католическа патриотична асоциация.\n\r\nКатолическата църква в Китай каза, че ще се \"стреми да върви по път, подходящ за социалистическо общество под ръководството на Китайската комунистическа партия\". \r\n\n\r\nВатикана казва, че споразумението, постигнато след години преговори, \"не е политическо, а пасторско\", и се надява, че то ще доведе до \"пълно евхаристично общение на всички китайски католици\".\n\r\nНо изгледите за такова споразумение разделиха общностите на католиците в Китай, някои от които се страхуват от по-големи репресии, ако Ватикана отстъпи повече контрол на Пекин. \n\r\n\r\n\r\n ", "date": "2018.09.23", "title": "В комунистически Китай и католиците верни на партията"}
{"url": "https://www.dnes.bg/notifikacii/2018/09/23/migrantite-zabraviha-za-italiia-atakuvat-ispaniia.388648", "text": "Испанската агенция за спасяване на хора, които бедстват по море, съобщи, че е спасила на 440 мигранти, опитващи се да прекосят Средиземно море от Северна Африка напът за Европа, предаде Асошиейтед прес. \n Спасени са 447 мигранти, които са се намирали в 15 малки лодки. Повечето са били край южните брегове на Испания.\n\r\nБлизо 300 мигранти загинаха в Средиземно море в участъка между Испания и Африка от началото на годината досега, според данни на ООН. Над 1600 мигранти загинаха тази година при опит да прекосят цялото Средиземно море от началото на 2018 г.\n\r\nНарастването на броя на мигрантите, идващи от Африка към Испания, подложи на натиск местните институции. \n                \n                \r\nМигрантите започнаха да се насочват към Испания, след като новото италианско правителство отказа на няколко пъти да приеме кораби на хуманитарни организации с мигранти, които са били спасени в морето. Последният подобен инцидент беше с кораба \"Дичоти\".\n\r\nПравителството разреши мигрантите да слязат от него едва след като уговори няколко европейски страни и Италианската католическа църква да се погрижат за тях.\n\r\n ", "date": "2018.09.23", "title": "Мигрантите забравиха за Италия, атакуват Испания"}
{"url": "https://www.dnes.bg/football/2018/09/23/ronaldo-zlodei-na-terena-mesi-heruvimche.388649", "text": "Сравненията между петкратните носители на Златната топка Лионел Меси и Кристиано Роналдо никога няма да спрат, докато двамата продължават да ни изумяват.\n\r\nСтатистиците наблягат основно на головете, асистенциите, хеттриците, спечелените трофеи и завоюваните индивидуални отличия.\n\r\nСлед мачовете в Шампионската лига тази седмица обаче изплува още едно сравнение - кой от двамата е по-коректен играч. Кристиано Роналдо беше изгонен при гостуването на Ювентус във Валенсия и напусна със сълзи на очи, докато Бълхата изригна с рекорден осми хеттрик в ШЛ срещу ПСВ.\n\r\nСтатистиката показва, че за Кристиано това беше 11-и червен картон в кариерата. Четири от тях са с екипа на Манчестър Юнайтед и шест с фланелката на Реал Мадрид. Той прави \"сефтето\" през 2004 година срещу Астън Вила, два пъти е гонен срещу Манчестър Сити.\n                    \n                    \n                \r\nНа испанска земя е потеглял рано-рано към душовете в двубоите срещи Алмерия, Малага, Атлетико Мадрид, Атлетик Билбао, Кордоба и Барселона. Червеният картон на Роналдо с екипа на Юве беше неговият първи в евротурнирите.\n\r\nВ същото време Меси никога не е получавал червен картон с екипа на Барса. Той беше изгонен при дебюта си за националния отбор на Аржентина през 2005 година и след това поведението му често наподобява това на херувимче...\r\nОще спортни новини четете в ", "date": "2018.09.23", "title": "Роналдо - злодей на терена, Меси - херувимче"}
{"url": "https://www.dnes.bg/akoshtete-vqrvaite/2018/09/23/specialni-koi-sa-nai-loialnite-zodii-v-liubovta.388415", "text": "Има различни видове любов, взаимоотношения. Когато създаваме нова връзка, на нас ни отнема известно време, за да разберем доколко човекът до нас е лоялен. Понякога това се случва за кратко време, други ни изненадват приятно или не след по-продължителни взаимоотношения.\r\nАко се обърнем към астрологията и характеристиките на зодиите, могат да се отделят 4 представителя на зодиака, от които може да очаквате лоялност в любовта. Кои са те, вижте в следващите редове.\r\n\r\nТелецът е този знак в зодиака, чиито връзки, веднъж установени, е много трудно да бъдат разрушени. В любовта, наистина може да разчитате на лоялни взаимоотношения с представител на тази зодия. Но от друга страна е добре да знаете, че той може да бъде много несигурен, контролиращ, а това може да ви накара да се почувствате притиснати.\r\n                    \n                    \n                Изключвайки тази подробност, Телецът ще е грижовен, но ще очаква същата стабилност и надеждност и от вас. Ако случайно предадете доверието му, може да бъде много отмъстителен и едва ли ще забрави предателството.\r\n", "date": "2018.09.23", "title": "Специални... Кои са най-лоялните зодии в любовта? "}
{"url": "https://www.dnes.bg/stranata/2018/09/23/500-dekara-gori-i-lozia-goriat-krai-bania.388651", "text": "Голям пожар край град Баня в района на Пловдив. \r\nОгънят се простира на площ от над 500 декара, съобщи Нова тв.\r\nПовече от 4 часа екипи на пожарната от Пловдив и Карлово участват в потушаването на огнената стихия.\r\n90% от засегнатата площ е държавен горски фонд, а около 50 декара са лозови масиви. Вятърът в района усложнява ситуацията.\r\nДо едно от местата не може да стигне тежка техника и затова гасенето се извършва на ръка с помощта на пръскачки и лопати.", "date": "2018.09.23", "title": "500 декара гори и лозя горят край Баня"}
{"url": "https://www.dnes.bg/football/2018/09/23/slaviia-pobedi-cherno-more-s-2-1-kato-gost-vyv-varna.388652", "text": "Славия победи Черно море с 2:1 като гост във Варна. Отборът на домакините завърши мача с 10 души, след като в 74-та минута Радослав Василев получи втори жълт и съответно червен картон. С успеха си \"белите\" имат 13 точки в актива, докато Черно море е с 12 точки.\n\r\nПървото сериозно положение в мача бе за домакините. В 4-та минута Мартин Минчев бе изведен в отлична позиция вляво в наказателното поле на гостите, но стреля неточно над вратата. Славия успя да открие резултата в 13-та минута. Цветелин Чункучов бе изведен от Георги Йомов отдясно в наказателното поле на Черно море и с удар по земя по диагонал вкара за 0:1.\n\r\nВ 38-та минута Черно море успя да изравни резултата. Юго Кононго отдясно подаде в наказателното поле на гостите към Мартин Минчев, който с топовен изстрел от около 10-тина метра изравни резултата - 1:1. В 43-та минута Радослав Василев стреля много опасно от границата на наказателното поле, но топката премина над вратата на гостите.\n                    \n                    \n                \r\nВ 46-та минута Славия отново излезе напред в резултата. Георги Йомов изведе в отлична позиция Галин Иванов, който нахлу в наказателното поле и с удар по земя вкара за 2:1 за \"белите\". В 59-та минута Дани Кики можеше да изравни резултата, но след удара му с глава вратарят на гостите Георги Петков улови топката.\n\r\nВ средата на втората част Славия можеше за вкара нов гол. Димитър Велковски стреля много опасно от пряк свободен удар, вратарят Благой Макенджиев успя да избие топката и за късмет на домакините тя се отби в гредата. В 74-та минута Радослав Василев от домакините получи втори жълт и съответно червен картон и Черно море остана с 10 души на терена.\r\n \r\nОще за мача четете в !", "date": "2018.09.23", "title": "Славия победи Черно море с 2:1 като гост във Варна"}
{"url": "https://www.dnes.bg/rusia/2018/09/23/fort-trymp-v-polsha-kakvo-shte-promeni-amerikanskata-baza.388492", "text": "Присъствието на американски войски в Източна Европа може да се увеличи - президентът на Полша Анджей Дуда предложи на Доналд Тръмп да изгради в тази страна американска военна база. Освен това Варшава е готова да инвестира в проекта близо 2 милиарда долара, пише Павел Аксьонов, Би Би Си, руска редакция.\n\r\nЗа предложението си Дуда разказа на пресконференция във Вашингтон след среща с американския президент и посочи, че във Варшава вече са измислили име за базата - \"Форт Тръмп\".\n\r\nДоналд Тръмп, критикувал преди време европейските страни заради недостатъчното им според него включване в колективната отбрана на северноатлантическия алианс в Европа, изтъкна специално финансовото участие на Полша в проекта. \"Щом те се канят да платят, естествено ще обсъдим нещата\", заяви той.\n                    \n                    \n                \r\nПолският президент заяви, че разширеното присъствие на американски войски на територията на страната е необходимо, за да я брани от евентуални експанзионистки действия на Русия. \"Присъствието на американски сили в региона е абсолютно оправдано. Убеден съм, че няма по-ефикасен начин за предотвратяване на война, отколкото да се демонстрира решимост за отразяване на атака във всеки момент\", каза Анджей Дуда.\n\r\nЗасега изобщо не става дума за конкретни срокове, нито дори само за положително решение по въпроса, заяви министърът на отбраната на САЩ Джеймс Матис. \"Нещата не опират само до база, а и до тренировъчни полигони, сервизна инфраструктура в самата база - куп подробности, които трябва да се договорят с поляците\", цитира го агенция Ройтерс.\n\r\n\n\r\nВ съседна с Полша Германия са разположени на постоянна основа близо 33 000 американски военни, но в най-близко бъдеще този контингент ще нарасне с 1500 души.\n\r\nВ Източна Европа днес са развърнати освен това четири батальонни тактически групи, една от които, формирана от американци, е разположена в Полша. Тези групи са разположени на ротационна основа - сменят се през няколко месеца.\r\nПрез лятото на 2018 г. ВВС на САЩ проведоха в полската въздушна база Кшешини учение за оперативно развръщане на военно летище.\n\r\nЗа пръв път в Европа бе тестван комплексът DABS (Deployable Air Base System - мобилна система за базиране на авиация), който включва контейнери с временни разглобяеми постройки, летищно оборудване, портативни генератори, транспортни средства и т. н., без да забравяме и медицинските модули.\n\r\nПо време на различни учения, провеждани в Европа от страните-членки и партньори на алианса, бе установено, че транспортната инфраструктура в държавите, граничещи с Русия, не е напълно готова за война.\n\r\nПрез юни в. \"Вашингтон пост\" публикува обширен материал, в който писа, че подкрепленията може да се забавят заради бюрократични и юридически несъответствия в различните страни и разлики в техническите стандарти, засягащи транспорта, но най-вече заради неразвитата транспортна инфраструктура.\n\r\nСред основните задачи на частите, дислоцирани днес в Европа на ротационна основа в рамките на програмата на НАТО \"Разширено изнесено напред присъствие\", е да задействат тиловите механизми от военната машина на Северноатлантическия съюз в Европа - всяка тяхна ротация представлява учения по разполагане и прехвърляне на войски.\n\r\n\n\r\nПолша вече няколко пъти е отправяла към САЩ молба да увеличат военното си присъствие на нейна територия и тази идея се възприема в Европа и Щатите по най-различни начини.\n\r\nГенерал-лейтенант Бен Ходжис, командвал до края на 2017 г. американските войски в Европа, публикува през юни в онлайн изданието Politico.eu статия, в която подробно представи аргументите си против такава база.\n\r\nПо думите на американския генерал от резерва една голяма база в Източна Европа ще осигури на руските политици повод да заявяват, че сигурността на Русия е застрашена и да настояват за по-високи военни разходи. Такава база ще подхранва руските страхове пред заплахата откъм Запад, било то реални или не, пише Ходжис.\n\r\nПодробности от полското предложение вече изтекоха в печата тази пролет. Според тези данни Варшава разчита в базата да бъде разположена американска бронетанкова дивизия.\n\r\nБен Ходжис твърди, че за разполагане на голям контингент в Европа на постоянна основа (той пише за бригада, а не за дивизия) ще трябва или да се увеличи съставът на въоръжените сили на САЩ, или да се предислоцира някое съединение от Щатите в Европа, а Конгресът едва ли ще одобри това.\r\nНакрая, по думите му постоянната ротация е важно упражнение сама по себе си, защото представлява и тренировка по прехвърляне на войски.\n\r\n\n\r\nПри все това, смята руският военен експерт Павел Фелгенгауер, Полша полага всички усилия, за да издейства увеличение на американския контингент.\n\r\n\"От западна страна виждаме едно нищо - четири-пет батальонни тактически групи. Началникът на [руския] Генщаб се похвали през месеца, че ние имаме 126. Постоянно готови батальонни тактически групи. Това е съотношението, едно към трийсет. И ето, за да имат предно базиране, те искат да получат цяла американска дивизия. А една американска дивизия е много нещо, това са 20 000 души. Не е като нашите дивизии\", казва Фелгенгауер.\n\r\nСпоред руския експерт поляците имат шансове, но при всяко положение решението ще се вземе лично от Доналд Тръмп. \"Те, поляците, са го разбрали що за човек е. Той е суетен, значи това /предложението базата да носи неговото име/ може да е съществен фактор.\"\n\r\nРусия надали ще нападне Полша, съответно последната няма нужда от американска дивизия, смята военният експерт Александър Голц. \"Тук ще направя уговорката, че точно по същия начин не виждах никакви основания Русия да присъедини Крим. А той бе присъединен\", напомня аналитикът.\n\r\nНо според Голц, въпреки че \"директна заплаха за Полша няма, тук прозира интерес да остане във фокуса на общото внимание - и в НАТО, и в САЩ, и в Европа\". Освен това по думите му издръжката на една американска дивизия най-вероятно ще надхвърля двата милиарда долара, споменати от полския държавен глава.\n\r\nПри всяко положение, посочва Голц, съотношението на боеспособните сили между Русия и страните от НАТО в Европа не бива да се измерва според броя на тактическите батальонни групи в източноевропейските държави и из цяла Русия. \"Говорим за 126 батальона по територията на цялата Руска федерация. А НАТО реши на срещата си на върха в Брюксел да има 30 батальона в 30-дневна готовност. Има съществена разлика\", изтъква експертът. \r\n \r\n/БТА/ \r\n ", "date": "2018.09.23", "title": "\"Форт Тръмп\" в Полша: Какво ще промени американската база?"}
{"url": "https://www.dnes.bg/akoshtete-vqrvaite/2018/09/23/kakvo-e-da-si-roden-na-granicata-mejdu-dve-zodii-ii-chast.388520", "text": "Понякога хората, родени през последните или първите дни на даден зодиакален знак, не могат да кажат коя точно е тяхната зодия, чувствайки се свързани с аспектите и на двете астрални енергии. Ако например, празнувате рождения си ден на 20 април, е важно да проучите позицията на Слънцето, в годината на раждането си, за да разберете дали сте Овен или Телец.\n\r\nОт друга страна, ако сте родени на границата между два знака, е възможно да се идентифицирате и с двата. Например хората, родени на 20, 21 или 22 август, могат да се чувстват и Лъв, и Дева едновременно.\n\r\nВ първата част на статията разгледахме случаите на хората, които са родени в граничните дни между зодиите от Овен до Везни, а сега ще погледнем какви са обединените характеристики на личностите, родени на прага между две зодии в знаците от Везни до Овен:\n                    \n                    \n                \r\n\n\r\nХората, родени в тази комбинация, притежават голям магнетизъм и добър късмет. Те имат физическа красота, финес и сексуална привлекателност. Често искат да се открояват и да бъдат център на внимание. Те могат да убедят всеки във всичко и то по възможно най-умния начин. Родените на границата на Везни и Скорпион са много критични към несправедливостта, те имат нужда от хармония и баланс в живота си, но понякога сами се хвърлят в крайности.\r\nВижте за останалите в ", "date": "2018.09.23", "title": "Какво е да си роден на границата между две зодии (II част)"}
{"url": "https://www.dnes.bg/obshtestvo/2018/09/23/pochina-sestrata-na-stefan-danailov-rosica.388654", "text": "На 84-годишна възраст почина актрисата Росица Данаилова, сестра на Стефан Данаилов, съобщи БНТ.\n\r\nРодена е на 26 ноември 1933 г. в София.\n\r\nТя има повече от 200 роли в спектакли на Народния театър \"Иван Вазов\", Сатиричния театър, Театъра на армията и \"Сълза и смях\". \n\r\nУчаствала е в игрални филми и телевизионни постановки.\n\r\nРосица Данаилова е завършила актьорско майсторство във ВИТИЗ \"Кръстьо Сарафов\", и докторантура в Академията за театрално изкуство в Санкт Петербург.                                                                                                                                 \n                    \n                    \n                \r\n ", "date": "2018.09.23", "title": "Почина сестрата на Стефан Данаилов - Росица "}
{"url": "https://www.dnes.bg/art/2018/09/23/potainiiat-pisatel-mishel-uelbek-se-ojeni-za-sysedka.388653", "text": "Потайният френски писател Мишел Уелбек се ожени вчера, пишат сп. \"Гала\" и в. \"Република\". Авторът на книгите \"Елементарните частици\", \"Подчинение\" и \"Възможност за остров\" запази новината до последно в тайна.\n\r\nРазкри я в социалните мрежи една от гостенките на бракосъчетанието - бившата френска първа дама Карла Бруни-Саркози, която е близка приятелка на Уелбек.\n\r\nТя постна в Инстаграм снимки на щастливите младоженци. Уелбек е със сив костюм и сива шапка, а избраницата му - млада дама с азиатска външност на име Лизис - е с розова рокля в азиатски стил. Карла Бруни пожелала щастие на двойката. Повече подробности за тайнствената сватба няма. \n                    \n                    \n                \r\nПреди време в книгата си за Уелбек, озаглавена \"Уелбек, неговото куче, неговите жени\", писателят Пиер дьо Бонвил разкри, че колегата му е бил женен два пъти и два пъти се е развеждал. \n\r\nТака че бракът с Лизис е трети за 62-годишния Уелбек. За избраницата на писателя се знае само, че е негова съседка в кооперацията, в която живее. \n\r\nНейният апартамент бил два етажа под неговия. /БТА/", "date": "2018.09.23", "title": "Потайният писател Мишел Уелбек се ожени за съседка"}
{"url": "https://www.dnes.bg/balkani/2018/09/23/erdogan-na-sreshta-s-merkel-a-v-berlin-i-kioln-protesti.388635", "text": "Турският президент Реджеп Ердоган се надява, че официалното му посщение в Германия изцяло ще сложи край на напрежението между двете страни, съобщи ДПА. \n\n Подобряването на отношенията между правителствата, икономическото сътрудничество, кандидатурата на Турция за членство в Европейския съюз и борбата с тероризма са приоритетите на посещението, заяви Ердоган пред репортери в неделя, заминавайки за Общото събрание на ООН в Ню Йорк, предава БТА.\r\nЕрдоган ще пристигне в Берлин в четвъртък по покана на президента Франк-Валтер Щайнмайер. \r\nТой ще се срещне два пъти с германския канцлер Ангела Меркел преди да отпътува за Кьолн за откриването на джамия.\r\nОт месеци двете страни се опитват да нормализират отношенията си, помрачени от арестите на германски граждани в Турция и загрижеността за състоянието на човешките права в Турция. \r\nГолеми протести срещу Ердоган се очакват в Берлин и Кьолн.\r\n ", "date": "2018.09.23", "title": "Ердоган на среща с Меркел, а в Берлин и Кьолн - протести"}
{"url": "https://www.dnes.bg/usa/2018/09/23/i-pak-memoari-pak-ot-beliia-dom-no-sega-za-obama.388636", "text": "След като през последните няколко месеца на пазара се появиха книги, разказващи за американското президентство при управлението на настоящия президент Доналд Тръмп, сега хит на пазара се превръща мемоарна книга на стенографката на бившия американски лидер Барак Обама, пише сп. \"Мадам Фигаро\", цитирано от БТА. \n Книгата е озаглавена \"Добро утро, Господин Президент!\" и е написана от Бек Дори-Стейн. В нея тя разказва за вълнуващото си преживяване да бъде стенографка в администрацията на Белия дом в периода 2012- 2017 г.\n\r\nБек е по професия преподавателка по английски език. Един ден през 2012 г. тя се натъкнала на малка обява, че се търси стенографка в Белия дом и кандидатства, твърдо убедена, че изобщо няма да я вземат там. За нейна изненада я наемат на работа. \n                    \n                    \n                \r\nВсичко това, както и любопитни преживявания в Белия дом, тя разказва в 450 страници. Книгата не е задълбочен политически анализ, тя отвежда читателите в Белия дом и разкрива тънкостите на протокола в президентството, пречупен през погледа на Бек, за която всичко това е напълно непознато.\n\r\nМладата дама решава да напише книгата, след като напуска Белия дом през 2017 г. малко след идването на Доналд Тръмп там. Тя си казва: \"Щом той може да стане президент, защо не мога аз пък да напиша книга\". И се захваща с писането. Преди публикацията тя се консултира с юридическия екип на президентството, който се запознава с ръкописа и дава зелена светлина за отпечатването. Сега към творбата проявява интерес Холивуд. Студио Юнивърсъл е откупило правата за екранизацията й.\n\r\nВ книгата 32-годишната авторка споделя, че й е било много трудно в началото да се адаптира към стенографската професия. Като преподавател, тя е трябвало да проявява всячески усилия, за да привлече вниманието на децата в училище. \n\r\nКато стенограф тя е трябвало да се научи на обратното, да остава незабележима и да не отвлича вниманието си от онова, което се говори в Овалния кабинет или на други места, на които говори Барак Обама. Бек стенографира и записва речите на Обама, интервютата му, разговорите по време на срещите му. После сваля записите, които се архивират.\n\r\nМладата дама споделя, че през петте години в Белия дом й е липсвало семейството, но признава, че е водела царски начин на живот - пътувания с президентския самолет, лични лекари, нощувки в петзвездни хотели, охрана. \n\r\nВ книгата Бек разкрива работохолизма на Обама, който обичал да пътува през нощта, за да е сутринта в ранни зори на съответното място, готов за срещи с местните представители.\n\r\nВ книгата Бек разказва и любопитни моменти от живота си сред антуража на Обама. Двамата са спортували рано сутрин заедно във фитнеса на Белия дом, където Обама се шегувал понякога, когато тя не била във форма. \n\r\nВеднъж по време на работно пътуване в Маями и разпускане в хотелски бар Бек се опитала да впечатли няколко момчета от Сикрет сървис, като им показала по-сложна йога поза и точно тогава била изненадана от президента, който започнал да се шегува с нея.\n\r\nВ книгата си авторката развенчава мита, че агентите от Сикрет сървис са все лоши момчета. Тя разказва, че хората в администрацията на Обама били като едно голямо семейство и че, когато вторият мандат на Обама приключил всички се почувствали като в края на гимназиалното си образование, изправени пред необходимостта да се разделят и всеки да поеме по пътя си.\n\r\nБек разказва и за двата месеца, които е прекарала в Белия дом след идването на Тръмп на власт. Всичко било коренно различно. Първите дни на Тръмп в президентството били белязани от хаос. Всеки викал, всички изглеждали съперници, администрацията вече не приличала на сплотен екип, всички се страхували от новия държавен глава. Бек признава, че усещането да бъде в Овалния кабинет с Тръмп било различно от това да бъде там с Обама. При Тръмп атмосферата била, както тя казва, ужасяваща, докато при Обама била вълнуваща. Накрая стенографката не издържала и напуснала.", "date": "2018.09.23", "title": "И пак мемоари, пак от Белия дом, но сега за Обама"}
{"url": "https://www.dnes.bg/politika/2018/09/23/ninova-ne-zabravia-pozdravi-za-septemvriiskoto-vystanie.388637", "text": "Червената шефка Корнелия Нинова не забрави преврата на комунистите от преди 95 години.\n\r\n\"Днес е 23 септември. Почитаме онези мъже и жени, които дадоха живота си в антифашистката борба, които са били водени от чисти идеи и са мечтали за справедливо и солидарно общество, за благоденствието на всеки човек\", написа тя в социалната мрежа Facebook, цитирана от пресцентъра на партията. \n\n\n \"Никой не е забравен, нищо не е забравено\"- ни задължава да сме непримирими днес към всяка проява на фашизъм, на насилие и на разединение, посочва тя.\n\r\nСептемврийското въстание от 1923 г. е организирано от Българската комунистическа партия (тесни социалисти) под натиск от Коминтерна, като опит за сваляне на режима на Демократическия сговор, установен с Деветоюнския преврат.\n                    \n                    \n                \r\nВ него се включват също така леви земеделци и анархисти. Въстанието е насочено към \"установяване на работническо-селско правителство“ в България. \n\r\nСептемврийско въстание като понятие е наложено от българската марксистка историография. \n\r\nСъвременната историография, като отчита организацията, мащабите и резултатите, характеризиращи септемврийските събития от 1923 г., ги окачествява като Септемврийски бунтове.", "date": "2018.09.23", "title": "Нинова не забравя, поздрави за Септемврийското въстание"}
{"url": "https://www.dnes.bg/notifikacii/2018/09/23/oshte-edin-kanton-v-shveicariia-sys-zabrana-za-burkite.388638", "text": "Над две трети от жителите на швейцарския кантон Санкт Гален гласуваха днес на референдум в подкрепа на забрана на бурките на обществени места в техния район, предаде Франс прес, като се позова на официалните резултати. \n\r\nТакава забрана е в сила в съседния кантон Тичино от юли 2016 г., припомня БТА.\n\r\nШвейцарците ще могат да изразят позицията си по въпроса на национален референдум, вероятно следващата година.\r\nБлизо 67 процента от избирателите са дали днес одобрението си за текста за бурките, вече приет от регионалния парламент с подкрепата на популистката десница и центристите. Прилагането му обаче беше блокирано от \n\r\nЗелените и от младежката организация на Социалистическата партия с инициативата за настоящия референдум.\n                \n                \r\nОтсега нататък \"всеки, който става неразпознаваем като прикрива лицето си на обществено място и така застрашава обществената сигурност, общественото спокойствие и религиозния мир, ще бъде наказван с глоба\", се казва в текста.\n\r\nСоциалистът Фреди Феслер, който отговаря за сигурността и правосъдието в кантон Санкт Гален, разкритикува неяснотата в законодателния текст, най-вече по въпроса как да се установи, че жена с бурка представлява опасност. Пред в. \"Тан\" критици на мярката изразиха опасения и от \"непредвидими и произволни санкции\".\r\nВ Швейцария в момента няма закон, който урежда въпроса за бурките на територията на цялата страна - правителството смята, че решението за това трябва да вземат кантоните.\n\r\nВ Швейцария днес се проведе и национален референдум относно това развиването на мрежата от велоалеи в страната да залегне в конституцията. Според прогнозните резултати на Бернския социологически институт предложението се очаква да бъде подкрепено от около 72 процента от участниците във всенародното допитване, отбелязва ТАСС.\n\r\nНа друг референдум швейцарците отхвърлиха две законодателни инициативи, свързани с политиката за храните - за защитата на местните фермери и продукти, и за вноса на екологично чисти продукти, произведени съгласно швейцарските норми, посочва ДПА.\r\n ", "date": "2018.09.23", "title": "Още един кантон в Швейцария със забрана за бурките "}
{"url": "https://www.dnes.bg/zvezdi/2018/09/23/bedstvenoto-polojenie-mistyr-sofiia-richard-velichkov.388523", "text": "Носителят на титлата \"Мистър София 2018\" Ричард Величков ще понатрупа някаква съмнителна известност покрай участието си във VIP Brother.\n\r\nРодните плеймейтки често попадат на мушката на медиите, отнасят критики, в голямата си част – заслужени. Днес обаче ще обърнем внимание на Ричард, който спокойно може да попадне в графата \"мъжка плеймейтка\".\n\r\nМоже да си зададете логичния въпрос \"Защо?\".\n\r\nОткакто понашумя покрай различни конкурси Ричард има една цел в живота си – да стане известен. Върхът на неговата мисъл бе визитката му в риалитито, като акцентът беше, че искал да го разпознавали на улицата, да се снимат с него...\n\r\n\"Всички най-красиви жени ги тренирам аз. Аз съм много амбициозен човек. Някои се борят за любов, други за семейство, за мен най-важното е да съм успял. Целта ми е до една година да съм най-известния треньор в България\", заяви той.\n                    \n                    \n                \r\nПреди конкурса \"Мистър София\" веруюто му не е било по-различно:\n\r\n\"Конкурсите са част от суетната страна на амбициозните хора. Аз съм устремен към това да печеля, побеждавам и трупам титли. Очаквам да придобия известност, която ще я използвам в работата си и бъдещите си проекти\".\n\r\nРичард търси медийна слава с доста познати и безсмислени начини. Първо се заяде с организаторите на гей парада.\n\r\n\"Нямам против всеки да бъде такъв, какъвто реши, но не мога да се съглася да се демонстрира по толкова ярък и вулгарен начин. Това не е просто празник, както казват организаторите. Това е политическа демонстрация, с която се цели промяна в българското законодателство. Като \"Мистър София\" 2018 година съм категорично против провеждането на \"София Прайд\" и призовавам всеки буден гражданин да се включи в контра парада\", заяви Величков.\n\r\nЯвно фитнес инструкторът си е помислил, че е носител на някаква много престижна титла и мнението му е задължително. Разбира се, има право, но тук не става въпрос за защита на някакви идеи, а желание \"нещо да се напише за него\", или мама да го види \"на телевизора\".\n\r\nПосле скочи на силиконките.\n\r\n\"Защо ви е да участвате в подобен конкурс и какво ще ви донесе той? Това конкурс за красота или за чужди тела, поставени във вашето е? Смятате ли, че силиконът ви прави красиви? Кое е по-важно: да имаш силикон или естетическо красиво тяло\", пита фитнес инструкторът.\n\r\nЗаяде се с Джулиана Гани на тема купени титли, но и тя го посече: \"Умрях! Мистър София обичал да трупа титли и корони, а и бил горд, че вече е старши фитнес инструктор! Боже, опази от такива комплексирани мъже!\", написа Гани в социалните мрежи.\n\r\nПак обаче не го отразиха сериозно, а амбицията му, която е по-висока от ръста му, се премести към Гери-Никол. Все пак тя е далеч по-известна от него – защо да не щипне от нейната слава? И заяви, че не ползвал Photoshop като певицата, която ваела с програма дупарата си. То ако не е тази програма няма да остане звезда с читава визия, ама това е друга тема.\n\r\nКогато решиш да участваш във VIP Brother, трябва да разполагаш и с малко акъл. Ричард явно си е мислел, че ще лежи по диваните, ще покаже няколко упражнения, ще покаже преса и всички ще започнат да въздишат по него. Но шоуто е направено така, че вади и неща, с които едва ли би се гордял. Ричи Известното демонстрира беден речник и незнание на думи като \"инфантил\". А тази дума го определя доста смущаващо добре.\n\r\nНякъде дотук да срещнахте нещо за фитнес тренировки, режими на хранене? Не, плеймейтките винаги търсят лесния начин за самореклама, включително и тези с мъжки полови белези...\n\r\nНакрая една прогноза. Ричард Величков може и да стане малко по-известен, но няма как да бъде VIP. Иска му се, но за да си важен с нещо само с мускули не става. Не става и само със силиконови гърди, да пита Нора Недкова. А и Ричи си е все пак с едни гърди назад дори в тази категория желаещи да са известни заради известността. До няколко месеца ще бъде забравен. Защото няма какво да предложи...\r\nВижте още за звездите в ", "date": "2018.09.23", "title": "Бедственото положение: Мистър \"София\" Ричард Величков"}
{"url": "https://www.dnes.bg/politika/2018/09/23/nai-dobrite-poslanici-bylgarite-v-chujbina.388640", "text": "\"Най-голямата загуба по време на прехода бе загубата на хора. От една страна съжалявам, че не сте в България, но от друга страна точно вие сте най-добрите ни посланици. Където и да отида, президенти, премиери и министри подчертават, че дълбоко ценят таланта и трудолюбието на нашите сънародници в техните държави. Надявам се част от вас да се върнете.” С тези думи вицепремиерът и министър на външните работи Екатерина Захариева се обърна към нашите сънародници в Канада, които се събраха да отпразнуват с нея Деня на независимостта в българската църква “Свети Иван Рилски” в Монреал, съобщиха от пресцентъра на МВнР.\n\r\nХрамът е купен от българските емигранти през 2009 г., а правителството ни помогна ремонта и създаването на българско училище там с 20 500 долара.\n                    \n                    \n                \r\n“България е държава с добро бъдеще за вашите деца. За първи път миналата година броят на напусналите страната вече е равен на тези, които са се завърнали. Знам, че ще отнеме време, но се надявам догодина завръщащите се да са повече”, каза още Захариева.\n\r\n30-годишен мъж от публиката -  Никола Цеков, успя да развълнува първия ни дипломат, след като й съобщи, че след 11 години живот в Канада смята да се върне в родината, въпреки че има добре платена работа и много приятели.\n\r\nВъншният министър поздрави нашите сънародници и с 110-ата годишнина от обявяването на Независимостта на България.\n\r\n“През тези 110 г. Българският народ мина през редица препятствия - тоталитарен режим, Студената война, а само преди няколко месеца приключи Българското председателство на Съвета на ЕС. Може да кажем, че днес се е сбъднала мечтата на Левски България да бъде равна на другите европейски народи. Сега подкрепяме и нашите партньори от Западните Балкани да станат част от ЕС”, каза тя.\n\r\nЗахариева и българската посланичка в Канада Светлана Етрополски заявиха, че винаги са на разположение на сънародниците ни за оплаквания, препоръки и съдействие. След като децата от неделното училище и техните родители представиха богата фолклорна програма, външният министър, посланикът и българският консул от Отава поздравиха лично всеки един от гостите и разговаряха продължително време по повдигнати от тях въпроси в различни сфери - от това как да се подобри административното обслужване до възможностите за правене на бизнес между България и Канада.\n\r\nОфициален представител на българската общност в Монреал е Българското културно-спомагателно дружество. Основано е през 1976 година с идеална цел. Членовете на дружеството и избраното от тях настоятелство са доброволци и организацията се поддържа с помощта на членски внос и дарения.\n\r\nБългаро-канадският културен Център \"П. Хилендарски\" в Монреал бе основан през 2002 г. с цел насърчаване на културата, историята и българските традиции, подпомагане на развитието на социалните и културните връзки между България и Канада, организиране на кампании за набиране на средства за благотворителни цели, организиране на концерти, спектакли, изложби.\n\r\nПрез 2001 г е основан и Канадско-български културен институт „Зорница” с цел да предоставя социална, образователна, културна и бизнес информация на своите членове. Дружеството издава българоезичния вестник “Зорница“, организира концерти, предлага помощ на новопристигналите български имигранти, поддържа библиотека с български книги.\n\r\nПрез 2016 г. неделното училище отвори още 2 допълнителни центъра в различни краища на Монреал, за да обхване по-голяма част от българската общност в града.\n\r\nНа срещата присъстваха и членове на Канадско-българския бизнес съвет с председател г-н Георги Паничерски – почетен консул на Република България в Монреал. Това е канадска асоциация с нестопанска цел, учредена на 18 април 1996. Неговата мисия е да насърчава обмена на стоки, услуги, информация и опит, както и икономическото сътрудничество между България и Канада.", "date": "2018.09.23", "title": "Най-добрите посланици: Българите в чужбина!"}
{"url": "https://www.dnes.bg/snimka-na-denia/2018/09/23/liato-jega-pek-more-za-posledno-tozi-ponedelnik.388628", "text": "Слънчев и значително по-топъл от обичайното за края на септември ще бъде утрешният последен почивен ден около празника на Независимостта, сочи прогнозата на НИМХ на БАН.\n\r\nПрез нощта ще бъде ясно. Ще се усили вятърът от юг-югозапад. Минималните температури ще бъдат високи - между 14 и 19 градуса.\n\r\nУтре преди обяд ще е предимно слънчево. Ще продължи да духа югозападен вятър и повишението на температурите ще продължи. Около и след обяд, най-напред в Северозападна България, вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. \n\r\nПо самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. \n                \n                \r\nКъм 15 часа температурите ще бъдат в широк интервал от 18-20 градуса в северозападните райони до 32-34 градуса на места в източната половина от страната. \n\r\nНад Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие, краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. \n\r\nМаксималните температури на въздуха ще бъдат 28-32 градуса. Температурата на морската вода е 24 градуса. Вълнението на морето ще бъде 2-3 бала.\n\r\nВ планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23 градуса, на 2000 метра - около 14 градуса.\n\r\nВъв вторник времето ще остане доста динамично, ветровито и с рязко понижение на температурите. Студеният въздух ще обхване страната. \n\r\nДневните температури няма да надхвърлят 15-20 градуса. Облачността ще е променлива. Само на отделни места преди обяд, главно в източните райони, все още ще превалява дъжд. \n\r\nПрез нощта срещу сряда вятърът временно ще отслабне, в котловините на Западна България ще стихне и сутринта ще има условия за слаби слани - минималните температури ще са между 4 и 9 градуса, по Черноморието до 12 градуса. В Източна България вятърът ще се ориентира от север-североизток. \n\r\nВ сряда облачността ще е променлива. Дневните температури ще са между 14 и 19 градуса.", "date": "2018.09.23", "title": "Лято, жега, пек, море! За последно – този понеделник"}
{"url": "https://www.dnes.bg/notifikacii/2018/09/23/djoshua-uveren-gotov-sym-za-uaildyr.388631", "text": "Световният шампион Антъни Джошуа обяви след  победата си над Александър Поветкин, че е готов да срещне американеца Дионтей Уайлдър в спор за всички пояси в тежка категория в световния бокс.\n\r\nБританецът снощи защити отличията си, след като нокаутира Поветкин в 7-мия рунд и нанесе едва втората загуба в кариерата на руснака и негова първа с нокаут. \n\"Поветкин е страхотен боец, много опасен, имаше много силни контриращи удари и всички го видяха. Имах план, знаех, че главата му е много здрава и затова се стремях първо да атакувам тялото му. Радвам се, че зарадвах всички, а колкото до следващия ми двубой, нека публиката да каже с кого иска да се бия. Вие кажете кой да е следващият ми съперник!\", посочи британецът.\n                \n                \r\n\"Ако искате Уайлдър, нямам никакъв проблем. Ако той преодолее Фюри, съм готов да се изправя срещу него. Преговорите преди пропаднаха, но това не означава, че няма да го направим. И двамата си разменихме много реплики, така че съм готов да го срещна на ринга. Нека да направим анкета в социалните мрежи и да видим кой искат хората да ми е следващият съперник\", заяви Джошуа.\n\r\n\"Цялата страна е зад мен, пожелавам на всички Весела Коледа и весела Нова година\", заяви в заключение световният шампион, който вече има 22 победи от 22 професионални мача, 21 от които с нокаут.", "date": "2018.09.23", "title": "Джошуа уверен: Готов съм за Уайлдър!"}
{"url": "https://www.dnes.bg/balkani/2018/09/23/bylgarin-v-aresta-v-syrbiia-ubil-jena-v-katastrofa.388633", "text": "Сръбската полиция арестува 58-годишен български гражданин по подозрение, че управлявайки автомобил мерцедес с германски регистрационен номер е предизвикал снощи тежка пътна катастрофа на магистралата Ниш-Белград край мотел \"Наис\", в която е загинала 69-годишна жена, съобщава сръбският вестник \"Блиц\", цитиран от БТА.\r\nБългаринът е в ареста за 48 часа, след което ще бъде отведен за разпит в прокуратурата.\r\nЖената пътувала на мястото до шофьора в автомобил \"Пежо\" 306, който излетял от пътя и се преобърнал върху покрива си, след което отзад го ударил мерцедесът, управляван от българския гражданин.\r\nБърза помощ от Ниш откарала жената, която била в тежко състояние, в Спешния център в града, но въпреки усилията на лекарите да я спасят тя починала от нараняванията си.\r\n ", "date": "2018.09.23", "title": "Българин в ареста в Сърбия, убил жена в катастрофа "}
{"url": "https://www.dnes.bg/notifikacii/2018/09/23/kak-izcheznaha-20-000-ot-magazin-niama-nasilie-niama-razbivane.388634", "text": "Около 20 000 лева са откраднати от магазин на голяма търговска верига в Асеновград в събота. \r\nОт МВР уточниха за Нова тв, че няма насилие над персонала, няма и следи от разбиване.\r\nСигналът за липсата на парите е подаден от служител на частната охранителна фирма след ревизия в края на смяната. По случая тече разследване.\r\n ", "date": "2018.09.23", "title": "Как изчезнаха 20 000 от магазин? Няма насилие, няма разбиване…"}
{"url": "https://www.dnes.bg/balkani/2018/09/23/referendum-za-ime-na-makedoniia-ne-i-za-georgi-ivanov.388641", "text": "Македонският президент Георге Иванов обяви, че няма да гласува на референдума за новото име на страната на 30 септември. \n\n\r\n\"Два пъти получих доверието на гражданите, за да не позволя промяна на конституцията с цел промяна на конституционното име на Република Македония, да не приемам идеи и предложения, които биха застрашили македонската национална идентичност, спецификата на македонската нация, македонския език и македонския модел на съжителство. Не отстъпвам от това мое обещание. Затова на 30 септември няма да изляза да гласувам”, каза Георге Иванов пред Обединената македонска диаспора в Детройт.\n\r\nСъобщението е от кабинета на македонския президент, цитирано от вестник „Нова Македония”.  \n                    \n                    \n                \r\nСпоред Иванов всеки гражданин има право да реши как да постъпи по отношение на този референдум – да излезе и да гласува или да не излезе и да бойкотира референдума.  \n\r\nМакедонският президент е на работно посещение в САЩ по повод участието си в 73-ата сесия на Общото събрание на ООН в Ню Йорк, посочва БТА.\r\n ", "date": "2018.09.23", "title": "Референдум за име на Македония не и за Георги Иванов"}
{"url": "https://www.dnes.bg/science/2018/09/23/snegyt-po-planinite-v-shveicariia-izchezva-a-turizmyt.388642", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Снегът изчезва от планинските райони на Швейцария. За това алармират учени от университета в Женева. Ако тази тенденция се запази, тя сериозно ще застраши туризма в популярните швейцарски ски курорти.\n\r\nБазирано на спътникови данни, изледване на eксперти от университета в Женева показва, че зоните, в които няма сняг, драстично са се увеличили през последните 22 години. Става въпрос за планините – известни с дебелата си снежна покривка през по-голямата част от годината.\n\r\nПриходите от туризъм в Швейцария за 2017 година са в размер на 16,6 млрд. швейцарски франка. Заради липсата на сняг през зимата през последните няколко години курортите инвестираха в съоръжения за изкуствен сняг, което позволява да се карат ски до началото на лятото. Това привлече повече туристи в традиционно слаби месеци.\n                    \n                    \n                \r\nИзчезването на снега в страната е сериозно следствие от глобалното затопляне, категорични са учените. От 1864 година, когато за пръв път започва да се води статистика, до днес средната температура в Швейцария се е увеличила с 2 градуса.\r\n \r\nПодробности гледайте в репортажа на !", "date": "2018.09.23", "title": "Снегът по планините в Швейцария изчезва, а туризмът?"}
{"url": "https://www.dnes.bg/crime/2018/09/23/chetirima-prebiha-ohranitel-veche-sa-v-aresta.388643", "text": "Охранител от врачанското сeло Хайредин подал сигнал в полицията, че вчера докато е бил на работа е нападнат и бит от четирима мъже от ромски произход. \r\nМъжът охранявал база на софийска фирма, която се намира между селата Хайредин и Крива бара, съобщиха от полицията. \r\nМъжът е транспортиран във филиала за спешна медицинска помощ в Козлодуй, където след прегледа станало ясно, че при побоя е счупена лявата му ръка. \r\nСлед това е транспортиран до Центъра за спешна медицинска помощ във Враца.\r\nПолицаите разкрили нападателите.  \r\nИ четиримата са от село Крива бара, като двама са непълнолетни, а другите двама мъже са на възраст 35 и 38 години.", "date": "2018.09.23", "title": "Четирима пребиха охранител, вече са в ареста"}
{"url": "https://www.dnes.bg/temida/2018/09/23/vinzavodyt-na-miniu-staikov-v-cerkovski-pak-shte-raboti.388644", "text": "Тази вечер ще бъде отворен винзаводът в село Церковски. Фабриката за спиртни напитки в Церковски и заводът за бутилиране във Венец остават запечатани за още един ден. Това реши Районният съд в Карнобат за затворените от Агенция \"Митници\" алкохолни фабрики, съобщи bTV. \n\n\n\n\r\nПо-рано днес служители на затворените обекти, свързвани с бизнесмена Миню Стайков, опитаха саморазправа с митническите служители.\n\r\nРаботниците, които са на смяна, дойдоха в завода, но не започнаха работа. Те скандираха:\"Искаме заплати! Отворете ни завода!\". Напрежението ескалира и се пренесе към митническия екип.\n\r\n\"Искаме митничарите да не стоят, а да тръгнат да събират доказателства, защото няма такива! Ние сме затворени с едно телефонно обаждане!\", категоричен беше Динко Христов, главен механик.\n                    \n                    \n                \r\nДокато край гарата жандармерия охраняваше жп линията, за да не бъде блокирана отново, протестиращите се преместиха на пешеходните пътеки в Карнобат.\n\r\nНа извънреден брифинг Агенция\"Митници\" оповести откритите доказателства. Разпространи и видео с нелегално монтирано устройство във фабриката за производство на спиртни напитки в Церковски.    \n\r\n\"Служители на Агенция\"Митници\" установяват съществуването на кран, от който може да бъде изведен краен продукт етилов алкохол, или с прости думи казано спирт, без това извеждане да бъде контролирано от измервателни средства и без да бъде отчетено\", поясни зам.-директорът на Агенция\"Митници\" Юлиан Мирков.\n\r\n\"С прости думи работят митничарите:\"Краде се!\" – без доказателства. Как така? Аз казвам, че не се краде. Този кран се използва единствено при профилактика\", отговори на обвиненията Йовко Йовков, административен директор на фабриката.\n\r\nОт митницата поискаха складовете да бъдат запечатани за още 60 дни. Това пренесе недоволството на работниците под прозорците на съда в Карнобат.", "date": "2018.09.23", "title": "Винзаводът на Миню Стайков в Церковски пак ще работи"}
{"url": "https://www.dnes.bg/stranata/2018/09/23/carskiiat-vlak-korona-ekspres-otnovo-v-trapezica.388645", "text": "\nИсторическа възстановка на посрещането на княз Фердинанд на гара \"Трапезица\" и обявяването на независимостта на България във Велико Търново.\r\nСъбитието е част от честванията по случай 110-годишнина от обявяването на Независимостта на България. \r\nВъзстановката  включваше и пътуване с влака на цар Борис III \"Корона Експрес\" от Горна Оряховица до Трявна и обратно.\r\nОще за събитието гледайте в репортажа на !\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.09.23", "title": "Царският влак \"Корона Експрес\" отново в \"Трапезица\""}
{"url": "https://www.dnes.bg/muzika/2018/09/23/i-na-75-godini-hulio-iglesias-ostava-romantik.388646", "text": "\nВечният романтик Хулио Иглесиас навършва днес 75 години.\n\r\nИглесиас, чието пълно име е Хулио Хосе Иглесиас дела Куева, е роден на 23 септември 1943 г. в Мадрид в семейството на лекари. Той дълго време играе в младежкия отбор на \"Реал Мадрид\", но травма го отказва от футболната кариера, от което печели музиката.\n\r\nПрез 1966 г. учи в езиково училище в Кеймбридж, а през 1967 г. постъпва в юридическия факултет на Мадридския университет Комплутенсе. \n\r\nЛюбопитното е, че го завършва едва през 2001 г., когато е на 57 години.\n\r\nМузикалната си кариера Хулио Иглесиас започва през 1968 г. с участие в испански музикален фест,  припомня БТА. \n                    \n                    \n                \r\nСледват години на успехи и рекорди. Хулио Иглесиас има продадени над 350 милиона албума на 14 езика. Той издава близо 80 албума. Според компанията Сони Мюзик той е в първите 10 изпълнители с най-високи продажби за всички времена. Хулио Иглесиас е изнесъл приблизително 5000 концерта в над 500 града по света.\n\r\nПрез 1985 г. певецът получава звезда на прочутата холивудска Алея на славата. През 2007 г. получава званието Рицар на Почетния легион на Франция. През 1983 г. името му е записано в Книгата на рекордите на Гинес като музикант, продал най-много албуми на различни езици по света. През 2013 г. отново влиза в Гинес като латино изпълнителя с най-много продадени дискове в историята.\n\r\nХулио Иглесиас има редица награди, сред които Грами, Американската музикална награда, Световна музикална награда, Латинограми, награди Билборд за латиномузика и др. Той дори има две отличия от американската Асоциация за кънтри музика и американската Академия за кънтри музика.\n\r\nХулио Иглесиас е женен няколко пъти. В периода 1971-1979 г. е женен за Изабел Прейслер, от която има три деца - Мария Исабел, Хулио Хосе, който е модел и певец, и Енрике, който е световно известен изпълнител и композитор. От 2010 г. Хулио Иглесиас е женен за Миранда Рийнсбургер. Преди това той живее дълги години с нея и двамата имат общо пет деца - Мигел Алехандро, Родриго, Виктория и Кристина, които са близначки и Гийермо.", "date": "2018.09.23", "title": "И на 75 години Хулио Иглесиас остава романтик"}
{"url": "https://www.dnes.bg/politika/2018/09/23/rumen-radev-bil-prezident-na-bsp-a-ne-obedinitel-na-naciiata.388632", "text": "Вече има проведени разговори в управляващата коалиция по бъдещата номинация за конституционен съдия и това ще бъде Красимир Влахов - доскоро заместник-председател на Върховния касационен съд. Това съобщи лидерът на ПГ на ГЕРБ Цветан Цветанов пред БНР. \n\n\n По думите му, номинацията ще бъде факт във вторник или в сряда след изслушвания в парламентарните групи на ГЕРБ и на \"Обединените патриоти\".\n\r\n\"Ще номинираме и ще предложим една действително достойна професионална кандидатура от средите на съдебната система\", подчерта Цветанов. \n\r\nСпоред него така ще отпаднат всякакви спекулации и внушения, тиражирани от месеци в публичното пространство.\n                    \n                    \n                \r\n\"Днес имаме коалиционно споразумение, управленска програма и се движим по стъпки, които могат да гарантират четиригодишния управленски мандат. Ако не изпаднем в тази политическа криза, към която се стремят опозицията и президентът на БСП Румен Радев, нещата биха изглеждали съвсем различно след две години“, коментира Цветан Цветанов.\r\nСпоред него \"президентът на БСП Румен Радев\" е доказал, че не може да бъде обединител на нацията, а може \"само да противодейства и да противопоставя институциите една срещу друга\".", "date": "2018.09.23", "title": "Румен Радев бил президент на БСП, а не обединител на нацията"}
{"url": "https://www.dnes.bg/stranata/2018/09/23/edna-legenda-si-otiva-za-40-g-chavdar-navyrtia-nad-500-000-km.388639", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Повече от 40 години една легенда на българското машиностроене вози пътници. Това е автобусът “Чавдар“. \n\r\nПроизвежданите в Ботевград машини са познати на всеки, а оказва се имат и заклети фенове. Именно такава група хора осъществи последното пътуване на един \"Чавдар“, преди той да излезе завинаги в заслужена пенсия.\n\r\nНад 500 000 километра и няколко десетилетия са преминали под колелата на този \"Чавдар\". \n\r\nСобственост на автобусен превозвач в Шумен, возилото събра фенове на класическите автобуси за своя последния курс – обиколка през старите български столици Плиска и Велики Преслав.\n                    \n                    \n                \r\nИдеята за бенефиса предлажил собственикът на фирмата, а Валентин Иванов се наема с организацията. Той и други любители на старите автобуси имат своя група във Facebook.\n\r\nСлед пенсионирането си обаче този “Чавдар“ няма да бъда предаден за скрап или разглобен за части. \n\r\nТой ще остане като експонат в автопарка на транспортната фирма.\n\r\n", "date": "2018.09.23", "title": "Една легенда си отива! За 40 г. \"Чавдар\" навъртя над 500 000 км"}
{"url": "https://www.dnes.bg/akoshtete-vqrvaite/2018/09/23/prostor-za-ovena-luks-za-lyva-kakyv-da-e-domyt-vi.388534", "text": "\r\nОвните са пълни с енергия, затова предпочита пространството да е забавно, светло и просторно. Колкото по-смели решения има за интериора, толкова по-добре. Но овенът е и нетърпелив, затова не трябва да има много сложни неща. Цветовете в дома трябва да са червено и оранжево. Да има камина, кожени изделия, метални предмети, трофеи.\r\n \r\n\r\n \r\nУправлявани са от елегантната Венера. Затова трябва да имат стилен и луксозен дом. Обичат красотата, материалните неща, затова не се притесняват да инвестират в най-доброто. Предпочитат качеството пред количеството. Земните цветове са най-подходящи, хубаво е да има златисто, кралско зелено и др. Да слагат много растения, музикални инструменти, картини или скулптури, сувенири. Искат удобни, меки мебели.\r\n \r\n\r\n \r\nКапризни са, държат се детински на моменти, бързо сменят настроенията. Обичат да експериментират, затова често преподреждат апартамента и правят промени няколко пъти годишно. Бързо се отегчават. Цветовете, които подхождат за дома са тъмнорозово, светложълто, лимонено зелено. Около тях трябва да има много техника и джаджи, стар домашен телефон, шарени килими и рогозки.\r\n \r\n\r\n \r\nЛуната ги управлява, затова са чувствителни, сантиментални и лесно си развалят настроението. За тях важи максимата, че домът е там, където е сърцето. Домошари са и обожават да прекарват време вътре, с любимите хора. Трябва да им е удобно. Кремавото, нюансите на синьо и сиво са идеални за тях. Правят кът с предмети със сантиментална стойност - дипломи, награди, ценни предмети, сувенири, имат много снимки в рамки. И най-важното - домашен любимец.\r\n \r\n\r\n \r\nЛъвът иска домът му да е забележителен и да хваща погледите, като самия него. Трябва да е стилен, бляскав, ярък, луксозен. Лъвовете обичат да слагат на показ скъпи вещи или неща, доказващи постиженията им. Да преобладават златистото, нюансите на оранжево, както и кралското лилаво. Красят дома със скъпи картини, животински кожи. Важно е масата за хранене в хола да е голяма, за да събира много гости.\r\n\r\n\r\n \r\nПерфекционистите на зодиака. Обичат самия процес по планирането и обзавеждането повече от крайния резултат. Затова постоянно пренареждат нещо или купуват нова украса. Трябва всичко да е много подредено и чисто. Предпочитат земните цветове и минимализма в интериора. Слагат много книги, колекции от рисунки, плочи, албуми. Пълно е и с препарати за почистване\n                    \n                    ", "date": "2018.09.23", "title": "Простор за Овена, лукс за Лъва: Какъв да е домът Ви?"}
{"url": "https://www.dnes.bg/usa/2018/09/23/statuia-za-pyrvata-cvetnokoja-jurnalistka-v-beliia-dom.388647", "text": "Алис Алисън Дъниган, първата цветнокожа жена постоянен кореспондент в Белия дом, вече има своя статуя в естествен ръст в американския музей на журналистиката Нюзеум във Вашингтон, пише БТА като цитира френското издание на сайта Слейт.\n\r\nАлис Алисън Дъниган е родена през 1906 г. и умира през 1983 г. През годините тя е работила за редица издания и е била ръководител на редакцията във Вашингтон на новинарската агенция Асошиейтед нигро прес (Associated Negro Press), предоставяла информации на над 100 издания на цветнокожи. \n\r\nАгенцията просъществува от 1919 до 1964 г.\n\r\nАлис Алисън Дъниган влиза в историята през 1947 г., когато получава акредитация за президентството и после започва да отразява кампанията по преизбиране на Хари Труман.\n                    \n                    \n                \r\nПрез годините тя е споделяла, че е била обект на расистки и сексистки обиди и ограничения. \n\r\nПрез 1953 г. например тя не може да присъства на реч на президента Айзенхауър, защото театърът, в който се случва това, е само за бели. \n\r\nНа погребение на сенатор от Охайо пък тя трябва да седи сред сервитьорите. \n\r\nОсвен това тя е получавала по-малка заплата от колегите си мъже, дори в пресата на цветнокожите.\n\r\nПрез 1960 г. Алис се оттегля от нюзрума в Белия дом, за да бъде част от кампанията на Линдън Джонсън за спечелване на демократическата президентска номинация. \n\r\nТогава печели Джон Кенеди, който взима Линдън Джонсън за вицепрезидент и назначава Алис за консултант по въпросите на образованието в президентската комисия за равни възможности на трудовия пазар. \n\r\nСлед това журналистката се посвещава на писане. Тя публикува и автобиографична книга, озаглавена \"Опитът на една цветнокожа жена: От училището до Белия дом\".", "date": "2018.09.23", "title": "Статуя за първата цветнокожа журналистка в Белия дом "}
{"url": "https://www.dnes.bg/politika/2018/09/23/karakachanov-mvr-ne-e-hor-bodra-smiana-nito-represiven-aparat.388625", "text": "От новите министри всички очакваме едно – и хората, и ние, техните колеги – да се работи бързо, енергично и в интерес на гражданите. Това заяви вицепремиерът и министър на отбраната Красимир Каракачанов в интервю за предаването \"Неделя 150\" по БНР. \n\n\n\nТой защити назначението на Младен Маринов за нов вътрешен министър, въпреки критиките на президента Румен Радев. Според Каракачанов бившият главен секретар на МВР \"разбира проблемите и знае как да ги реши\".\n\r\n\"Това мога да ви го гарантирам. В качеството ми на вицепремиер, отговарящ за сигурността, в мое лице той ще има пълна подкрепа за всяка негова стъпка, която ще бъде насочена към това да бъде ликвидирана, или поне обуздана битовата престъпност по селата, в малките населени места, в градовете, в които има гета и т.н.\", посочи лидерът на ВМРО.\n                    \n                    \n                \r\nСпоред него проблемите на МВР са от много години и много от тях са свързани с политическото отношение към институцията. \"Целият този натиск на обществото, едва ли не полицията да изпълнява ролята на някакъв хор \"Бодра смяна\", без да използва сила, а от друга страна полицаите се страхуват да не бъдат обвинени, че са репресивният орган от бившата комунистическа държава, доведе до това, че част от правомощията на полицая да респектира престъпният контингент не се използваха пълноценно и това доведе до засилване на самочувствието на същия този престъпен контингент\", отбеляза вицепремиерът.\n\r\nТой коментира и войната по пътищата в страната, която всеки ден води до нови и нови жертви. Каракачанов заяви, че нещата не опират само до завишаване на контрола, а проблемът за поведението на пътя за цялото общество е и морален, и психологически.\n\r\n\"Основното нещо, което може да се направи и трябваше отдавна да се направи - това е видеонаблюдението. Не само на някои участъци, които са рискови и където традиционно се нарушават правилата. Да има един по-сериозен контрол по пътищата на страната, което между другото освен до предотвратяване на пътно-транспортни произшествия, би спомогнало и за борбата с другите видове престъпления, които се извършват\", смята военният министър. \n\r\nПо отношение на случващото се в армията, Каракачанов отбеляза, че модернизацията на въоръжените сили и поддръжката на наличната техника трябва да вървят паралелно\n\r\n\"В българското общество все още има хора, които ей така говорят на едро: щом сме в НАТО, трябва да имаме западна техника. Тази западна техника не я раздават безплатно, като подарък, тя струва пари. Тази западна техника, за която говорят много хора, ей така, без да разбират, и говорят да си правят евтин политически пиар, тя струва много милиарди, тя струва 20 милиарда евро, ако искаме да превъоръжим армията\", посочи военният министър.\n\r\n\"При наличието на съществуваща техника и в авиацията - хеликоптери и самолети, и в сухопътни войски имаме танкове, бронирани машини, които могат да бъдат поддържани и обновлението във въоръжените сили да върви поетапно, това е разумният подход\", смята още лидерът на ВМРО.\n\r\nТой все отношение и по друга наболяла тема от последната седмица за ЕС – ситуацията с евентуалните санкции срещу Унгария. \"Страната ни трябва да подкрепи Унгария - случващото се срещу страната днес може да се случи срещу Полша или България утре\", категоричен бе Каракачанов.\n\r\n\"Предложението, което ние сме внесли, и което се прие, е за изработване на позиция в подкрепа на Унгария, и когато този въпрос бъде поставен - а той няма да бъде поставен утре сутринта или след една седмица, България да заеме тази позиция да не подкрепя предлаганите санкции, отнемането на правото на глас на Унгария и т.н.\", подчерта Красимир Каракачанов.", "date": "2018.09.23", "title": "Каракачанов: МВР не е хор \"Бодра смяна\", нито репресивен апарат"}
{"url": "https://www.dnes.bg/obshtestvo/2018/09/23/zaradi-neravnosti-do-90-km-ch-ot-chirpan-do-stara-zagora.388620", "text": "От понеделник се въвежда ограничение на скоростта до 90 км/ч по магистрала \"Тракия\" в участъка Чирпан-Стара Загора от км 168 до км 208, съобщиха от Агенция \"Пътна инфраструктура\".\n\r\nПричината за това са неравности на пътната настилка. За целта е необходимо шофьорите да се движат с повишено внимание и съобразена скорост през почивните дни.\n\r\nОтново на \"Тракия\" поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. На 24 септември, когато е последният почивен ден и се очаква засилен трафик, ще има две ленти за София и една лента за Бургас.\n\r\nШофьорите да се движат с повишено внимание и в участъка между Ихтиман и тунел \"Траянови врата\" от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности. \n                    \n                    \n                \r\nРемонтни дейности се извършват и на моста над р. Елшишка при 89-ти км на АМ \"Тракия\". Движението се осъществява двупосочно в платното за Пловдив. Шофьорите могат да използват алтернативни маршрути.\n\r\nЗа пътуващите от София към Пловдив отбиването е при пътен възел \"Церово\" на АМ \"Тракия\" по път Виноградец - Карабунар - Злокучене - Септември, път Лозен - Звъничево - Пазарджик - Мало Конаре - Говедаре, път с. Цалапица до пътен възел \"Цалапица\" на АМ \"Тракия\", и обратно за идващите от Пловдив към София;\n\r\nВ понеделник за улеснение на трафика, в края на трите почивни дни, ще има две ленти за София на автомагистрала \"Хемус\" в участъка с виадуктите, които се ремонтират на територията на Софийска област. \n\r\nВ момента на \"Хемус\" се ремонтира долното строене на 4 виадукта - при 19-ти км (виадукт \"Потоп\"), 33-ти км (съоръжението при тунел \"Витиня\"), при 36-ти километър (виадукт \"Коренишки дол\") и при 51-ви км (виадукт \"Разлив\"). На съоръжението при 9-ти км (в района на с. Яна) се подменят дилатационните фуги. Поради това движението се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика на 24 септември ще има две ленти за София и една за Варна.\n\r\nЗаради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел \"Витинска река\" по път София - Ботевград и път Околовръстен път на Ботевград, след което се връщат обратно на АМ \"Хемус\" при 47-ми км при пътен възел \"Ботевград\" и обратно.\n\r\nСтроително-монтажни работи се извършват и на две мостови съоръжения на АМ \"Хемус\" на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен. \n\r\n\r\nЗа улеснение на трафика през Владая - по път Е-79, на 24 септември от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".\n\r\nУтре, от 14 ч. до 20 ч., се ограничава движението на камионите над 12 тона по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата. \n\r\nВъв връзка с очаквания интензивен трафик по основните пътни направления Агенция \"Пътна инфраструктура\" апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \n\r\nВ участъците, в които се извършват ремонти дейности, е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.", "date": "2018.09.23", "title": "Заради неравности: До 90 км/ч от Чирпан до Стара Загора"}
{"url": "https://www.dnes.bg/temida/2018/09/23/peticiia-v-neta-brani-meracite-na-caria-za-vrana.388609", "text": "Петиция-протест срещу \"одържавяването на царските домове в България\" се разпространява в интернет. Тя е организирана от национален клуб \"Българска корона\" и вече е подписана от 140 души, съобщава \"\". \n\r\nЦелта й е проста - да събере подкрепа за Симеон Сакскобургготски срещу решението на Софийския градски съд, че дворецът \"Врана\" не е негов, а на държавата.\n\n\n\n\r\nСред подписалите петицията са бившият зам.-министър на финансите в кабинета \"Сакскобургготски\" Илия Лингорски, бившите царски депутати Нина Радева, Анелия Атанасова, Владимир Дончев, Деница Димитрова, парламентарният секретар на Симеон като премиер Гадар Хачикян и други.\n                    \n                    \n                \r\n\"Домовете наследени и стопанисвани от Н.В. Симеон II, са били изградени с частни средства. За пример - Официалните държавни резиденции като тази в Евксиноград на Северното черноморие и двореца в Центъра на София никога не са били обект на обсъждане на собствеността.\r\nБългарският монарх е получавал официално сума-възнаграждение за изпълнението на служебните му задължения към държавата, както всеки друг служител и това се нарича Цивилна листа. Освен това българските монарси са имали и свои лични средства, които са наследени от техни роднини“, се чете в аргументите за петицията.\n\r\nСпоред организаторите й \"на фона на всичките и постоянни скандали с незаконно строителство не само на вили, заведения и хотели, но и на цели селища и застрояването на Черноморското крайбрежие, тази атака на Държавата срещу частната собственост е абсурдна и дава негативни съобщения на своите граждани и сигурността на тяхната собственост и права\".\r\n ", "date": "2018.09.23", "title": "Петиция в нета брани мераците на Царя за \"Врана\""}
{"url": "https://www.dnes.bg/notifikacii/2018/09/23/djoshua-pomete-i-povetkin-zashtiti-titlite-si.388610", "text": "\n\r\nАнтъни Джошуа записа своята 22-а победа в професионалния бокс и 21-ата с нокаут, след като нокаутира руснака Александър Поветкин в битка за три от четирите световни титли на британеца.\n\r\nТова бе и първи нокаут в кариерата на руския състезател, след като до момента той не бе нокаутиран никога. Освен това загубата е и втора за него, след като предишната такава бе от Владимир Кличко.\n\r\nВ първите два рунда руският състезател започна изключително силно и той ги взе на сметката си, след като вкара много мощни удари в лицето на Джошуа и дори разкървави носа на британеца.\n\r\nПостепенно обаче Ей Джей успя да изравни играта и да вземе надмощие, а в седмия рунд той първо изпрати в нокдаун опитният руснак, а след това го нокаутира с брутален десен удар.\n                \n                \r\nВ този случай Поветкин нямаше как да се изправи за втори път в този рунд от земята и победата отиде на сметката на британеца.\n\r\n", "date": "2018.09.23", "title": "Джошуа помете и Поветкин, защити титлите си"}
{"url": "https://www.dnes.bg/notifikacii/2018/09/23/evropeiski-diplomati-privikani-v-iran-zaradi-atentata.388611", "text": "Иранските власти привикаха дипломатическите пратеници на Холандия, Дания и Великобритания заради нападението срещу военния парад в страната. Тези страни бяха обвинени, че приютяват на своя територия ирански опозиционни организации, предаде иранската осведомителна агенция ИРНА, цитирана от Ройтерс. \n\nЕтническо арабско опозиционно движение на име Национална съпротива \"Ахваз\", което иска създаването на отделна държава в богатия на петрол район Хузестан, пое отговорност за нападението. Някои от представителите на етническите сепаратистки движения в Иран се намират в европейските страни.\n\r\nГоворител на иранското министерство на външните работи заяви, че Техеран \"е поискал от тези правителства да осъдят нападението и да екстрадират в Иран свързаните с него хора, за да бъдат изправени на съд\".\n                \n                \r\n\"Неприемливо е, че тези организации не се обявяват за терористични от ЕС, стига да не са извършвали терористичен акт в Европа\", каза говорител на иранското министерство на външните работи, цитиран от БТА.\n\r\nГенералният секретар на ООН Антониу Гутериш изрази съболезнования във връзка с нападението в Иран. \"Генералният секретар осъжда нападението в град Ахваз в Югозападен Иран, в резултат на което, както бе съобщено, са загинали много хора, включително деца. Той изразява съболезнования на семействата на жертвите и правителството, както и на иранския народ\", заяви говорителят на Гутериш.\n\r\nАмериканските власти също осъдиха нападението срещу иранския военен парад, предаде Асошиейтед прес.\n\r\n\"САЩ осъждат всички актове на тероризъм и загубата на живота на невинни\", заявиха те.\r\nГоворителка на Държавния департамент също така изрази подкрепа за \"иранския народ\" след вчерашното кръвопролитие в град Ахваз в богатия на петрол Югозападен Иран. Това беше терористичният акт с най-голям брой жертви в Иран за последното близо десетилетие, отбелязва Асошиейтед прес.\n\r\n\"Заставаме до иранския народ срещу бича на радикалния ислямски тероризъм и изразяваме съчувствие в този ужасен момент\", заяви говорителката, цитирана от БТА.", "date": "2018.09.23", "title": "Европейски дипломати привикани в Иран заради атентата"}
{"url": "https://www.dnes.bg/televizia/2018/09/23/nedovyrsheni-memoari-erudityt-iordan-sokolov.388486", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази неделя в семейното предаване \"Фамилно\" гостува проф. Ева Соколова, съпруга на председателя на 38-то Народно събрание Йордан Соколов. В ефир тя разказва лични истории, извън кариерата на Соколов като юрист, министър на вътрешните работи и председател на парламента, някои от тях са описани в книгата й \"Недовършени мемоари. Спомени от него и за него\".\r\n\"Той беше много деликатен и интелигентен човек, харесваше живописта, музиката, литературата\", споделя проф. Соколова пред водещата Деляна Маринова. \r\nЗа пръв път тя разказва и интересни факти за рода на Йордан Соколов. По бащина линия неговият дядо е първият губернатор на Лом – завършил е в Одеса, там конатктува с много известни българи, след това се връща в Лом и заема високи постове.\r\n                    \n                    \n                \"Когато Иречек идва в България, отсяда именно в неговия дом, в дневниците му е описана тази среща – чернооката госпожа, слугинята, която поднесла бяло сладко и кафе, темите, по които са разговаряли\", разказва проф. Соколова.\r\nБащата на нейния съпруг останал от малък сирак, заедно със своя брат и сестра.\r\n\"Двамата братя работили и учели, за да издържат малката си сестричка. Моят свекър, бащата на Данчо, е бил стенограф в Народното събрание, докато е учил, и завършва като първенец на Юридическия факултет, а после заема високи  постове. Когато си отиде, на масата му стоеше Лафонтен, той превеждаше от френски, без никога да е бил във Франция\", споделя проф. Ева Соколова.\r\nОще спомени за нейния съпруг Йордан Соколов - във \"Фамилно\" по телевизия  . Предаването започва в 10:30 часа.\n\r\n    \n\r\n ", "date": "2018.09.23", "title": "Недовършени мемоари... Ерудитът Йордан Соколов"}
{"url": "https://www.dnes.bg/notifikacii/2018/09/23/demonstracii-v-germanski-gradove-sreshtu-vizita-na-erdogan.388612", "text": "Демонстранти излязоха по улиците на германски градове преди планираното посещение на турския президент Реджеп Ердоган след няколко дни, съобщава ДПА.\n\r\nПо оценки на полицията неколкостотин души са участвалите в подобна акция в германската столица. Протестиращите държаха транспаранти с надписи: \"Ердоган не е добре дошъл\".\n\r\nМитингите бяха организирани от коалиция организации срещу турския държавен глава, включително кюрдско сдружение.\n\r\nВ няколко германски града по улиците преминаха протестни шествия от по между 80 и 200 души. Около 80 души в Хановер се присъединиха към по-голяма демонстрация, свикана от друга организация срещу десния екстремизъм, в която участваха 400 души.\n                \n                \r\nЗа петък и другата събота са планирани няколко големи протеста в Берлин и Кьолн срещу посещението на Ердоган. Очаква се на всеки от тях да присъстват около 10 000 души. \n\r\nТурският президент пристига в Берлин в четвъртък, а в събота заминава за Кьолн.", "date": "2018.09.23", "title": "Демонстрации в германски градове срещу визита на Ердоган"}
{"url": "https://www.dnes.bg/notifikacii/2018/09/23/tornado-ostavi-stotici-hiliadi-bez-tok-v-otava.388614", "text": "Стотици хиляди хора останаха без електричество в района на канадската столица Отава, след като на два пъти връхлетя торнадо, разрушило някои домове и откъснало покривите на други, предаде Ройтерс.\n\r\nВ същото време регионът беше връхлетян и от силни ветрове, а кметът на Отава Джим Уотсън заяви, че може да отнеме дни, докато бъде възстановено електричеството. \n\r\nНай-малко шест души са ранени.\n\r\n\"Това е в топ две или три на трагичните събития, сполетявали нашия град\", каза Уотсън пред репортери. \"Все едно че е от някакъв филм или сцена на военни действия\", добави той.\n\r\nТорнадото връхлетя в петък вечер и разруши домове в населеното място Дънробин на северозапад от Отава, след което се придвижи към населеното място Гатино, което е в непосредствена близост до Отава в северна посока и се намира на територията на провинция Квебек.\n                \n                \r\nСилен вятър нанесе щети на част от най-важните подстанции в Отава и според властите около 200 000 души от двете страни на реката са останали без електричество. Отава и Гатино общо имат население от около 1,3 милиона души.\r\n", "date": "2018.09.23", "title": "Торнадо остави стотици хиляди без ток в Отава"}
{"url": "https://www.dnes.bg/football/2018/09/23/bojinov-pak-vkara-gol-no-v-svoiata-vrata-izpusna-i-duzpa.388613", "text": "ЦСКА победи Ботев Враца с 2:0 в двубой от 9-ия кръг на Първа лига, игран на стадион \"Огоста\" в Монтана.\r\nФутболистите на треньора Нестор Ел Маестро стигнаха безпроблемно до успеха след автогол на Валери Божинов и попадение на новото попълнение на \"червените\" Али Соу. Бившата голова машина на Ювентус и Манчестър Сити пък можеше да върне отбора си в мача, след като врачани получиха правото да изпълнят дузпа, но нацели гредата.\r\nТака ЦСКА се върна на върха в класирането на първенството с актив от 22 точки, колкото има и Левски, но \"сините\" са с по-лоша голова разлика. Ботев Враца е на 11-ото място с 8 пункта.", "date": "2018.09.23", "title": "Божинов пак вкара гол, но в своята врата! Изпусна и дузпа"}
{"url": "https://www.dnes.bg/index/2018/09/23/receptata-dnes-pylneni-chushki-s-kaima-i-kinoa.388524", "text": "Необходими продукти:\r\n750 г кайма\r\n100 г бяла киноа\r\n10-12 чушки\r\n2 глави кромид лук\r\n1 консерва белени домати\r\n2 с. л. доматен концентрат\r\n2-3 скилидки чесън\r\n1 ч. л. чубрица\r\n1 ч. л. червен пипер\r\n3-4 с. л. олио\r\nсол\r\nмагданоз\r\nПредварително сваряваме киноата за 15 минути и я отцеждаме. В купа смесваме каймата, сварената киноа, нарязания на кубчета лук, чубрицата, червения пипер и олиото.\r\nВижте още за рецептата в", "date": "2018.09.23", "title": "Рецептата Dnes: Пълнени чушки с кайма и киноа"}
{"url": "https://www.dnes.bg/obshtestvo/2018/09/23/niama-signali-za-postradali-bylgari-v-otava.388615", "text": "Посолството нa България в Отава не е получавало сигнали за пострадали българи след опустошителното торнадо в канадската столица, съобщават от Министерството на външните работи.\n\r\nСтотици хиляди хора останаха без електричество в района, след като на два пъти премина торнадо, разрушило домове и отнесло покриви на къщи.\r\nРегионът беше връхлетян и от силни ветрове, а кметът на Отава Джим Уотсън заяви, че може да отнеме дни, докато бъде възстановено електричеството. \r\nНа този етап се съобщава за най-малко шестима ранени.", "date": "2018.09.23", "title": "Няма сигнали за пострадали българи в Отава"}
{"url": "https://www.dnes.bg/sport/2018/09/23/nacionalite-ni-po-kiokushin-specheliha-3-titli-ot-evropeiskoto-pyrvenstvo-v-rusiia.388619", "text": "Мъжете и жените от националния отбор по киокушин спечелиха 3 шампионски титли и общо 9 медала от Европейското първенство в Русия. \n\r\nСлед като в петък младежите и девойките от националния отбор на Българската карате киокушин федерация (БККФ) завоюваха 11 отличия в Русия, жените и мъжете от БККФ разбиха конкуренцията и се връщат в България с 3 шампионски купи и много медали. Общо 9 медала завоюваха националите ни в състезанията за мъже и жени, които се проведоха на 22 септември в Калининград.\n\r\nЕвропейски шампионски титли спечелиха Ия Костова, Любомира Николова и Георги Дойчев. Сребро грабнаха Красимира Мирева, Мариела Любенова и Димитър Димитров, а бронзът отива при Иван Команов, Кристиян Дойчев и Христо Георгиев.\n                    \n                    \n                \r\nКакто на първенството при младежите, където трима бойци от БККФ си поделиха печелившите три места, при състезанието за мъже и жени също имаше български финал. Ия Костова и Красимира Мирева от БККФ се изправиха една срещу друга, а срещата беше много оспорвана и се реши в последното продължение.\n\r\nТреньорите на националния отбор на БККФ Захари Дамянов, Живко Андреев, Станислава Бойчева, Христо Христов и Петър Мартинов са изключително доволни от представянете на нашите лъвчета. То беше част от подготовката за Европейското Първенство на KWU, което ще се проведе през декември в България.\r\nДотогава предстоят участия в още няколко състезания и усилени тренировки.", "date": "2018.09.23", "title": "Националите ни по киокушин спечелиха 3 титли от Европейското първенство в Русия"}
{"url": "https://www.dnes.bg/politika/2018/09/23/plevneliev-skochi-na-radev-populist-toi-e-lider-na-opoziciiata.388618", "text": "За съжаление президентът Румен Радев е един лидер на опозицията, отколкото истински президент. Той е президент популист и се бори за народната любов на всяка цена. Неговата стратегия е добра за него, но е вредна за България. Това мнение изрази президентът (2012-2017) Росен Плевнелиев пред Нова тв.\n\n\r\nПо думите на бившия държавен глава неговият наследник \"се бори за народната любов и това е популистко\".\r\n\"Той си е направил много добре сметката, че рейтингът на Народното събрание е много малък. Следователно едни други 85% от обществото не одобряват действията на народните избраници. Радев громи Народното събрание още от ден първи, когато ги обиди\", каза още Плевнелиев.\r\n                    \n                    \n                Той коментира и промените в кабинета Борисов от тази седмица, като по думите му всеки един министър трябва да носи в джоба си оставката.\r\n\"Това да бъдеш в правителството е екипна игра. За мен е много важно новият регионален министър да влезе моментално и да провери кой е проектантът на този критичен участък (пътят край Своге, отнел 17 живота - бел.рез.). Да се види спазен ли е проектът, направен ли е ремонтът както трябва. Да се санкционират всички по веригата\", призова Плевнелиев.\r\n\"Задачата на министъра оттук нататък е също така да погледне не само към Своге. Най-вероятно има още стотици такива критични участъци от националната пътна мрежа. Точно там трябва да се фокусират действията и да се направят нови проекти, ако се налага\", посочи още бившият държавен глава.\r\n ", "date": "2018.09.23", "title": "Плевнелиев скочи на Радев: Популист, той е лидер на опозицията!"}
{"url": "https://www.dnes.bg/cars/2018/09/23/zlatni-pravila-8-neshta-koito-ne-biva-da-pravite-s-kolata-si.388617", "text": "За това, какво трябва да прави един шофьор с автомобила си, е изписано много. Далеч по-малко обаче е казано за това, какво не бива да се прави с него. Още повече, че в момента сезонът се сменя и това се отразява негативно не само на хората, но и на превозните средства.\r\n\n\r\n\n\r\nКолкото по-студено става на улицата, толкова по-лошо е да се тръгва с незагрял двигател. Някои автомобилни производител вече отричат тази практика, но повечето експерти са категорични – дайта на мотора да поработи около минута на празни обороти, а след като излезете на пътя не бързайте да му давате максимална газ.\n                    \n                    \n                \r\n\n\r\nВ никакъв случай не сменяйте маслото по-рядко, отколкото ви е препоръчано, дори на това масло, което използвате в момента, да е написано Long Life (дълъг живот). Този надпис подсказва само, че при идеални условия моторът на колата ви може да изкара дори 40 000 км. Но, както е известно, идеални условия няма. Така, че не се притеснявайте да смените маслото и по-рано, особено ако комптърът ви подсети за това.\n\r\n\n\r\nНе слагайте на двигателя си така наречените LowSAPS масла, които съдържат ниски нива на сулфатна пепел, фосфор и сяра и които са предназначени за автомобили с филтър за твърди частици, ако вашата кола няма такъв. Това, което става за Land Rover или Mercedes, например, може да навреди на друг мотор. Причината е в съдържание на специални добавки в тези масла, които са направени специално за такъв тип превозни средства.\n\r\n\n\r\nКогато зареждате, не се ориентирайте по най-ниската цена на гориво. Да, има бензиностанции на по-неизвестни компании, които ще се опитат да ви изкушат, но e твърде възможно от това да пострада автомобилът ви. Затова зареждайте само от проверени бензиностанции.\n\r\n\n\r\nНе зачерквайте с лека ръка рекламираните добавки, които могат да подобрят качествата на маслото или горивото, които използвате. Разбира се, това не се отнася за автомобилите в гаранция, тъй като при тях производителят позволява използване само на добавки, одобрени от него.\n\r\n\n\r\nМиенето на двигателя не е за всеки и трябва да се извършва внимателно и от хора, които са наясно с това, което правят. Попаданато на вода под налягане в някой основен блок или агрегат, може да нанесе сериозни увреждения на мотора. И със сигурност този, който го е направил, няма да може да ви помогне с ремонта.\n\r\n\n\r\nКакто заради съображения за безопасност, така и заради икономия на време се подгответе от по-рано да смените летните гуми със зимни, или обратно. Във всички случаи е по-добре да караше една-две седмици със зимни гуми, отколото някоя сутрин да бъдеш изненадан, когато си тръгнал с летните.\n\r\nВалежите през този сезон са нещо обичайно и съответно се образуват локви по пътищата. За някой преминаването през тях може да е доста ефектно, но по-дълбоката вода като нищо ще обърне автомобила ви. И затова няма да помогне дори системата ESP. Впрочем, рязкото охлаждане може да доведе до излизане от строя на катализатора и съответно да се стигне до неговата замяна.\r\n", "date": "2018.09.23", "title": "Златни правила: 8 неща, които не бива да правите с колата си"}
{"url": "https://www.dnes.bg/notifikacii/2018/09/23/gotvi-li-mei-izvynredni-izbori-prez-noemvri.388616", "text": "Съветниците на британския премиер Тереза Мей са започнали извънредно планиране във връзка с възможни предсрочни избори през ноември, за да спасят както Brexit, така и нейния пост, съобщи вестник \"Сънди таймс\", цитиран от Ройтерс.\r\nИзданието пише, че двама високопоставени представители на политическия екип на \"Даунинг стрийт\" са започнали да изготвят стратегии за спечелване на подкрепата на обществото за нов план в случай на избори тази есен, след като предложенията на премиера за Брекзит бяха критикувани на срещата на върха на ЕС в Залцбург през седмицата.\r\nЗасега обаче представител на \"Даунинг стрийт\" не е коментирал съобщението, отбелязва БТА.", "date": "2018.09.23", "title": "Готви ли Мей извънредни избори през ноември?"}
{"url": "https://www.dnes.bg/obshtestvo/2018/09/23/esenta-doide-cenata-na-plodove-i-zelenchuci-trygva-nagore.388623", "text": "Индексът на тържищните цени (ИТЦ), който отразява цените на хранителните стоки на едро, се покачи тази седмица с 0,43 процента до 1,380 пункта, сочат данните на Държавната комисия по стоковите борси и тържищата. \n\r\nДоматите поскъпнаха тази седмица със 11,1% и се продават среднопо 1,60 лева за килограм. Градинските краставици поевтиняват с 8,2 процента до 1,01 лева. \n\r\nКартофите поевтиняват с три стотинки и се търгуват по 0,57 лева за килограм на едро. Цената на зелените чушки се повишава с 2,5% до 1,23 лева. Червените чушки поскъпват с 5,1% до 1,45 лева за килограм. Корнишоните се продават по 1,35 лв. /кг. \n\r\nЯбълките поевтиняват с 4,6 на сто и се продават по 1,03 лв./кг. Цената на дините скача с 15% до 0,69 лева за килограм. Гроздето поскъпва със 7,7 на сто до 1,53 лева за килограм.\n                    \n                    \n                \r\nКравето сирене поскъпва с 1% и се търгува по 5,93 лв./кг; кашкавалът, тип \"Витоша\", се купува по 10,03 лв./кг, а олиото по 1,97 лева за литър. \n\r\nКаймата поскъпва с 1,7 на сто и се търгува по 4,73 лева за килограм. Пилешкото замразено месо поевтинява с 0,3 на сто до 3,97 лева за килограм на едро в края на седмицата. Захарта поскъпва с 1,9 на сто и се търгува по 1,07 лв./кг, а брашното тип \"500\" се продава по 0,82 лева. Яйцата се продават по 0,20 лева за брой.", "date": "2018.09.23", "title": "Eсента дойде! Цената на плодове и зеленчуци тръгва нагоре"}
{"url": "https://www.dnes.bg/notifikacii/2018/09/23/6-greshki-koito-dopuskame-pri-miene-na-kosata.388410", "text": "Измиването на косата може да е нещо, което бихте направили и насън, но това не означава, че не изисква специални техники и внимание към някои често срещани грешки.\r\nМного хора не си дават сметка как всъщност една проста хигиенна дейност като миенето на косата може да доведе до нейното изтощение и до влошаване здравето на скалпа.\r\nЗа да направите миенето на косата максимално полезно за косъма и неговия бърз растеж, избягвайте някои грешки, вредящи на косата.\r\n\r\nИзмиването и без това предполага разрошване и заплитане на кичурите. Спестете този стрес за косата ви и внимателно я срешете преди миене. Правилната техника е от долу нагоре, а не обратното. Когато решите от корените към върха, това спластява космите още повече и предизвиква ужасни възли. След измиването може дори да се наложи да отрежете тези възли.\r\n                \n                \r\nТрудно е да предвидите това, освен ако тепърва не купувате жилище и не подберете район с подходяща и щадяща косата и кожата вода. Въпреки това е важно да се отбележи, че твърдата вода уврежда силно косъма и може да причини неговото накъсване, начупване, дехидратиране, дори раздразнения на скалпа.\r\n", "date": "2018.09.23", "title": "6 грешки, които допускаме при миене на косата"}
{"url": "https://www.dnes.bg/stranata/2018/09/23/mlad-myj-zagina-sled-padane-ot-stroej-v-blagoevgrad.388622", "text": "29-годишен мъж е загинал след падане от новострояща се сграда в Благоевград, съобщиха от ОДМВР - Благоевград. \r\nСигналът за инцидента е получен около 02.39 часа днес на тел.112.\r\nСъобщено е за това, че 29-годишен мъж от град Перник, слизайки от висок етаж на новострояща се сграда в жк. ”Ален мак” в Благоевград, е паднал в междустълбищна шахта.\r\nВ резултат на инцидента мъжът е починал. По случая е образувано досъдебно производство. \r\nРаботата продължава.", "date": "2018.09.23", "title": "Млад мъж загина след падане от строеж в Благоевград"}
{"url": "https://www.dnes.bg/kino/2018/09/23/niama-nishto-skrito-pokrito-za-mihael-haneke.388462", "text": "Из нелицеприятните тайни, криещ обикновеният човек, чувстващ се приет от обществото, ни вмъква Михаел Ханеке във филма си \"Скрито-покрито\".\r\nЖорж (Даниел Отьой) е водещ на телевизионно предаване, а съпругата му Ана (Жюлиет Бинош) се чувства добре като редактор в книгоиздателство. Родители са на 12-годишния Пиеро.  \"Аз съм добре, Ана е добре, Пиеро е добре – всичко е нормално!\", казва Жорж, но небрежно суетното им битие се преобръща след появата пред вратата им на подозрителни видеозаписи.\r\nХанеке знае как да стигне до скритите тайни на обикновените хора. \"Код неизвестен\", \"Пианистката\", \"Времето на вълка\", са вече част от филмографията му, а след \"Скрито-покрито\" следват \"Бялата лента\" (2009) и \"Любов\" (2012), които му донасят \"Златната палма\" в Кан.\r\n                    \n                    \n                И със \"Скрито-покрито\" авторът се сдобива с доста престижни отличия – ФИПРЕССИ, наградата за режисура и приза на екуменическото жури.\r\nПостепенно, без да бърза, режисьорът отразява бавния страх, който плъзва в апартамента на семейството. Наблюдава появилото се напрежение у персонажите. Страхът, който не е явен, а притаен. Някой нещо е направил и миналото напомня за себе си.\r\nЩе усетим вината в отчуждението между персонажите, в притихналите емоции, в неспособността на прямото общуване. Ще осъзнаем лицемерието в отношението на богатия към мигрантите. Въпросът, който Ханеке повдига още през 2005 г. , е поредното доказателство за неговата прозорливост. \r\nГледайте \"Скрито-покрито\" на 23 септември от 23:00 часа по телевизия .\r\n ", "date": "2018.09.23", "title": "Няма нищо \"Скрито-покрито\" за Михаел Ханеке"}
{"url": "https://www.dnes.bg/politika/2018/09/23/ot-gerb-otgovoriha-na-ninova-partiiata-i-ne-ia-slusha.388626", "text": "Темата за гласуването на евродепутатите ни по време на доклада за Унгария отново скара ГЕРБ и БСП.\n\r\n\"Нямаше нито един колега от ГЕРБ в ЕП да гласува в подкрепа на доклада, призоваващ за санкции срещу Унгария\", посочи на извънредна пресконференция евродепутатът от ГЕРБ/ЕНП Андрей Новаков в отговор на коментар на лидера на БСП Корнелия Нинова. Той посочи, че позицията на ГЕРБ е изключително последователна. \n\n\n\"Тази пресконференция е породена от \"безпардонното лъготене на г-жа Нинова\", коментира депутатът от ГЕРБ Тома Биков. Според него четиримата евродепутати на БСП са се държали по четири различни начина и изброи - европейският началник на Нинова Сергей Станишев гласувал \"за\" доклада, Момчил Неков бил \"против\", Петър Курумбашев бил в залата, но не гласувал, а Георги Пирински въобще не е бил в залата на ЕП.\n                    \n                    \n                \r\nБиков припомни, че на оперативно заседание правителството ни е взело решение за изработване на позиция, когато този въпрос бъде поставен в Съвета на ЕС. \"Тази позиция да бъде в същата посока, в която са гласували и нашите евродепутати, включително така е гласувал и евродепутата на \"Обединени патриоти\", каза още той.\n\r\nПартията на Корнелия Нинова не я слуша, категоричен бе Биков и добави: Вадим си извода, че г-жа Нинова изразява лична позиция, а не тази на БСП“, заяви той и допълни, че след като е минало гласуването в ЕП, лидерката на БСП е събрала ръководството на партията, които са взели решение да се против декларацията. \n\r\n\"Декларация, която е подкрепена от нейния европейски началник. Забележете – след като е минало гласуването, тя е заела позиция. Имаше един актуален политически лаф – исках да гласувам, но нямах желание. Това е позицията на БСП и на г-жа Нинова, чиято партия не я слуша. Партията има друга позиция, каква не можем да кажем, защото не може да разбере\", заяви депутатът от ГЕРБ.\r\nЕвродепутатът Андрей Новаков добави, че докладът със санкциите срещу Унгария е бил иницииран и прокаран основно с подкрепата на крайната левица, анархисти, комунисти и зелени. Не виждам как човек, определящ се за десен, би го подкрепил, посочи той. \r\nКогато ЕП е канил премиера на Унгария Виктор Орбан да обясни едно или друго, той винаги се е отзовавал, добави Новаков.\r\n ", "date": "2018.09.23", "title": "От ГЕРБ отговориха на Нинова: Партията й не я слуша"}
{"url": "https://www.dnes.bg/obshtestvo/2018/09/23/zaharieva-gorda-pyrvi-sme-v-es-po-jeni-v-it-sektora.388621", "text": "България е на първо място в Европейския съюз по дял на жени в IT сектора, похвали се вицепремиерът и министър на външните работи Екатерина Захариева.\n\r\nУ нас 30 процента от специалистите в бранша са жени, при среден процент за ЕС от 16 на сто, отчете родния дипломат №1. С този пример Захариева илюстрира пред първите дипломати дами от целия свят възможностите, които в България се предоставят на жените дори в традиционно мъжки сектори, съобщава пресцентърът на МВнР.\n\r\nПървата по рода си среща на жените външни министри се провежда в Монреал, Канада. По време на нея Захариева посочи още, че политици, като председателя на Народното събрание, кметът на София, българският еврокомисар и вицепрезидентът на страната са жени, и хората са доволни от работата им, \"въпреки че все още 55 на сто от съгражданите ни искат президентът да е мъж\".\n                    \n                    \n                \r\nБългарският вицепремиер посочи още, че в дипломацията често жените са по-добри преговарящи и целта на политиците трябва да е промяна във възприятията и при жените, и при мъжете, и те да работят заедно за равнопоставеност на половете. \n\r\nСпоред нея \"когато овластяваш жените и им даваш достъп до запазените за мъжете територии, печели икономиката и държавата като цяло. \n\r\nДоказано е, че ако всички жени и момичета се включат активно в икономическия живот, на годишна база БВП в света ще нарасне колкото е БВП на Китай и САЩ заедно, отчете Захариева.", "date": "2018.09.23", "title": "Захариева горда: Първи сме в ЕС по жени в IT сектора"}
{"url": "https://www.dnes.bg/stranata/2018/09/23/varna-otbeliaza-nezavisimostta-s-istoricheska-vyzstanovka.388624", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВоенноисторическа възстановка \"Българската армия от Аспарух до наши дни“ събра стотици във варненския район Аспарухово. Над 300 души от страната участваха в грандиозния спектакъл, на който бяха показани техника и въоръжение от различни епохи в историята на Българската армия.\n\r\nПоводът бе 110-годишнината от обявяването на Независимостта и 140-годишнината от създаването на Българската армия.\n\r\nСпектакълът \"Българската армия от Аспарух до наши дни“ направи ретроспекция на летописа на родната армия, като представи събития, облекла и въоръжение от най-важните периоди в историята ѝ.\n\r\nПърви пред публиката в Аспаруховия парк се представи Първи ученически гвардейски отряд от Кърджали. От Прабългарската школа за оцеляване \"Бага-Тур\" демонстрираха пред публиката конна езда, битки и стрелба с лъкове. Най-атрактивна беше битката с коне.\n                    \n                    \n                \r\nЧаст от спектакъла бяха и мотоциклети с кош с картечници от Втората световна война. Клуб \"Братя по оръжие“ се занимава с издирване и представяне на героични моменти от историята на Българската армия. Тяхна запазена територия, в която са най-силни, е Втората световна война.\n\r\nСред целите на спектакъла е да покаже, че духът на Българската армия е жив и да се запали интерес у младите към военното дело.\n\r\n", "date": "2018.09.23", "title": "Варна отбеляза Независимостта с историческа възстановка"}
{"url": "https://www.dnes.bg/temida/2018/09/23/mitnicite-iskat-vinprom-karnobat-da-e-zatvoren.388627", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАгенция \"Митници\" е внесла искане в районен съд Карнобат за удължаване на срока на обезпечителните мерки спрямо затворените предприятия в града. Все още нямаме резултат като решение на съда по това искане, обяви зам.-директорът на агенцията Юлиян Мирков, цитиран от \"Фокус\".\n\n\n\r\n\"Дадена е възможност гроздовата реколта да бъде приета в складови помещения, за да не се стигне до унищожаване на готова продукция\", посочи той. Мирков обясни, че работниците на заводите могат да продължат да ходят на работа, но изнасянето на стока от предприятията е забранена.\n                    \n                    \n                \r\nПо време на брифинга бяха показани видеоматериали от извършените проверки, които показват обследвани тръбни връзки и доказват наличието на кран, от който може да бъде изведен етилов алкохол без да бъде контролиран от измервателни средства. Мирков уточни, че това води до ощетяване на държавния бюджет.\n\r\nСъщевременно работници от затворените фабрики на \"Винпром Карнобат\" блокираха пътното платно от Карнобат за София. Недоволните протестират трети ден с искане да бъдат върнати на работните им места. \n\r\nПротестиращи носеха плакати \"Ние не сме престъпници\". Те казаха, че са обречени на глад, а затварянето на фабриките в селата Церковски и Венец е неоснователно. В трите завода и обектите на фирмата работят повече от 2000 души. Заводите за производство и преработка на алкохол на бизнесмена Миню Стайков са запечатани от служители на Агенция \"Митници\". \n\r\nКметът на Карнобат Георги Димитров заяви, че ако фабриките останат затворени, това ще е изключително пагубно за местната община, тъй като тя е зависима от този бизнес.\n\r\nСтрупване на недоволни има и пред централния вход на завода в село Церковски с искане да бъдат допуснати до работните им места. Пред портала на производствената база в село Венец също има работници с плакати и знамена. Вчера недоволните блокираха за три часа движението на железопътната линия Бургас - София, която се намира в непосредствена близост до завода в село Церковски, съобщава БТА.\n\r\nДнес изтича 48-часовият срок, който бе наложен от Агенция \"Митници\" за запечатването на обектите.", "date": "2018.09.23", "title": "Митниците искат \"Винпром Карнобат\" да e затворен"}
{"url": "https://www.dnes.bg/mish-mash/2018/09/23/kak-da-napravim-doma-si-otpuskasht-i-priiaten.388412", "text": "Нашият дом трябва да е нашата крепост, но това невинаги е така. Често не си даваме сметка колко важно е обзавеждането, подредбата, цветовете, които избираме за дома си. Те могат да се окажат както вредни за емоционалното ни състояние и предизвикващи повече стрес, така и релаксиращи и освобождаващи от ежедневното напрежение.\r\nАко искате домът ви да е от втория тип трябва да знаете как да го обзаведете. Последвайте няколко полезни интериорни съвета, които помагат да направите дома си антистресов и по-релаксиращ.\r\n\r\nОпитайте се да се придържате към натуралните цветове в природата – зелено, синьо, бежово, сиво, бяло, кафяво, оранжево. Това са все земни нюанси, присъстващи навсякъде около нас. Ето защо, щом природата ни е създала и развила сред тях, те могат да ни помогнат да намалим стреса и напрежението в ежедневието.\r\n                    \n                    \n                \r\nЖивите растения винаги помагат в премахването на стреса и превръщането на дома в по-уютно и приятно място. Освен че те са природни филтри за пречистване на въздуха, растенията и тяхната зеленина разведряват обстановката и ни помагат да се отпуснем вкъщи след дълъг уморителен ден.\r\n", "date": "2018.09.23", "title": "Как да направим дома си отпускащ и приятен"}
{"url": "https://www.dnes.bg/stranata/2018/09/23/zimata-idva-skok-v-cenata-na-dyrvata.388630", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ първия ден на есента и само около месец преди началото на отоплителния сезон, цените на дървата за огрев скочиха драстично на много места в страната. Репортерска проверка на екип на телевизия Bulgaria ON AIR по пунктовете за дърва във Велико Търново показа, че тази година там кубик нацепени и нарязани дърва достига до 90 лева, което е с около 10 лева повече в сравнение с миналата година.\n\r\nОще от средата на септември пред междублоковите пространства във великотърновския квартал \"Чолаковци“ камари с дърва за огрев чакат да бъдат нарязани и прибрани за зимата. Хората тук масово се топлят на дърва, но казват, че с всяка следваща година цената за кубик скача.\n                    \n                    \n                \r\nЕкип на Bulgaria ON AIR провери какви са цените за кубик дърва във Велико Търново и колко време се чака за доставка. Наше поставено лице влезе със скрита камера в два от най-големите и натоварени с поръчки пунктове на твърдо гориво.\n\r\nЗаради непрекъснатото покачване на цената на дървата, някои признават, че за първи път тази година ще се топлят на ток, защото в последните години им излиза едно и също.\n\r\n\n\r\n ", "date": "2018.09.23", "title": "Зимата идва! Скок в цената на дървата"}
