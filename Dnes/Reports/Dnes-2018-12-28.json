{"url": "https://www.dnes.bg/teatar/2018/12/28/ioana-bukovska-v-promeniane-spodelianeto-e-nai-choveshkoto.397823", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Йоана Буковска - Давидова подготвя първия в кариерата си моноспектакъл - \"Променяне\". Проектът е драматизация по книгата \"Промяна\" на актрисата Лив Улман и отбелязва едновременно нейния 80-годишен юбилей (на 16 декември) и 100 - годишнината от рождението на режисьора Ингмар Бергман.\n\r\n\"Променяне\" е един от първите театрални спектакли в Европа с добавена реалност.\n\r\nЛюбопитното е, че спектакълът \"Променяне\" излиза 18 години след премиерата на емблематичната постановка на театър 199 - \"Есенна соната\" по Ингмар Бергман, в която Йоана Буковска дебютира като професионална актриса в ролята на Хелена.\n                    \n                    \n                \r\n\"Осмелих се да направя този моноспектакъл, исках да го направя така, че споделянето на най-човешкото и най-приказното в живота ни дава смисъл да сме тук. На базата на всичките тези цифри, интереси и този материализъм ние забравяме, че всички сме едно и имаме еднакви интереси, надежди, мечти\", обясни Йоана Буковска-Давидова в \"Денят ON AIR\".\n\r\nПо думите ѝ моноспектакълът е една бомбардировка на всички сетива и емоции в човека.\n\r\n\"Ние разработихме специално приложение, което зрителите могат да изтеглят преди да влязат в залата. Така те - с личния си смартфон, могат да участват в самия спектакъл. Ние се целим в емоциите и съпреживяването\", категорична е тя пред.\n\r\nАктрисата е сигурна, че този проект се опълчва на целия този мрак, обгърнал днешния свят.\n\r\n ", "date": "2018.12.28", "title": "Йоана Буковска в \"Променяне\": Споделянето е най-човешкото!"}
{"url": "https://www.dnes.bg/notifikacii/2018/12/28/vzriv-v-avtobus-v-giza-ubiti-i-raneni-chujdi-turisti.397822", "text": "Двама виетнамски туристи са загинали, а още 10 души са ранени при експлозия на туристически автобус в египетската столица Кайро, съобщи египетското вътрешно министерство, цитирано от световните агенции и БТА.\r\nСпоред министерството автобусът се е натъкнал на заложено самоделно взривно устройство, докато преминавал близо от пирамидите в Гиза.", "date": "2018.12.28", "title": "Взрив в автобус в Гиза: Убити и ранени чужди туристи"}
{"url": "https://www.dnes.bg/mish-mash/2018/12/28/strashno-krasivo-plajni-zverove-ojiviavat-ot-viatyra.397731", "text": "\r\nХоландски творец създава от пластмасови тръби \"плажни зверове\" или Strandbeests, които се задвижват от вятъра.\r\nТе също така акумулират енергия – вятърът повишава налягането в пластмасови бутилки и когато той спре да духа, те могат сами да се движат.\r\nТворбите на Тео Янсен заинтригуваха НАСА – те може да вдъхновят инженери за разработването на нови методи за придвижване по неравна повърхност на други планети, пише Би Би Си.", "date": "2018.12.28", "title": "Страшно, красиво? \"Плажни зверове\" оживяват от вятъра"}
{"url": "https://www.dnes.bg/muzika/2018/12/28/orlin-goranov-da-tyrsim-balansa-mejdu-dobroto-i-zloto.397824", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Годината беше прекрасна за мен. Научих се да отсявам нещата и да обръщам внимание само на това, което ми се е получило. Дори книга издадох. Всеки ден е ново начало. Опитвам се да работя с желание. Когато човек работи така, няма как да не му се получат нещата. Ако човек се научи да приема неправдата като урок, като нещо, което може да поправи, тогава всичко ще си дойде на мястото. Трябва да се търси баланс между доброто и злото\", отбеляза певецът и актьор Орлин Горанов.\n\r\nСпоред госта в студиото на \"Денят ON AIR\" промяната към по-добър живот трябва да започне от нас самите.\n\r\n\"Трябва първо да си простим, за да може да върнем комфорта и желанието за живот. Борбата с егото е най-трудната за личността. Магията на изкуството е да те изкара от ежедневието. Да ти позволи да премислиш случилото ти се. Не трябва да хленчим и да търсим какво е направила държавата за нас. Ние трябва да се запитаме какво правим за държавата, за семейството и обществото си. Трябва да спрем да се делим и заедно да тръгнем натам, накъдето сме тръгнали\", сподели артистът пред.\n                    \n                    \n                \r\n ", "date": "2018.12.28", "title": "Орлин Горанов: Да търсим баланса между доброто и злото!"}
{"url": "https://www.dnes.bg/rusia/2018/12/28/neshtata-shte-se-vloshat-krai-na-nadprevarata-v-razoryjavaneto.397753", "text": "Изявлението на властите в САЩ, че страната скоро ще излезе от руско-американския Договор за ликвидиране на ракетите със среден и малък обсег (РСМО), се нареди сред най-значимите международни събития през отминаващата година. Крахът на това споразумение - а шансовете да оцелее фактически са нулеви - ще предизвика нова оръжейна надпревара и ще влоши сигурността в Европа и Азия. \n\r\nСтане ли жертва на конфронтацията между Москва и Вашингтон също и Договорът за ограничаване на стратегическите нападателни въоръжения (СНВ), това ще означава системата за контрол над въоръженията да бъде погребана окончателно. По данни на \"Комерсант\" впрочем Белият дом е предупредил Кремъл, че \"нещата навярно много ще се влошат, преди да тръгнат към по-добро\".\n                    \n                    \n                \r\nДумите на президента Доналд Тръмп, че смята да изтегли САЩ от Договора за РСМО, бяха колкото очаквани, толкова и изненадващи. От 2013 г. насам Вашингтон обвинява Москва, че нарушава това споразумение, забраняващо на страните да произвеждат и тестват ракети (с наземно базиране) със среден и малък обсег (от 500 до 5500 км), а също така да притежават и произвеждат пускови установки за тях.\n\n\n\r\nЩатите скоро ще напуснат договора, решиха експертите, съзрели признак за това в отбранителния бюджет - там бе включена точка за разработване на неядрена крилата ракета с наземно базиране и обсег от 500 до 5500 км. А предпоставка според тях е назначаването на Джон Болтън - противник на всякакви договори, ограничаващи САЩ, за съветник на Тръмп по националната сигурност.\n\r\nИзточник на \"Комерсант\" в руското външно министерство каза още през лятото, че САЩ движат нещата към скъсване на Договора за РСМО, но впоследствие призна: Москва не е очаквала Доналд Тръмп да обяви намерението си толкова скоро. Източник на \"Комерсант\", близък до Държавния департамент на САЩ, уточни, че по принцип е трябвало Кремъл да бъде информиран за плановете на Белия дом от Джон Болтън, чието посещение в Москва бе планирано за 21-23 октомври. В навечерието на визитата обаче в американски медии изтекоха данни от източници, че САЩ може да напуснат Договора за РСМО, а на 20 октомври Тръмп публично потвърди тази информация.\n\r\nМеждувременно Русия, натрупала цял ред собствени претенции по този договор към Щатите, се надяваше все пак да не се стигне до скъсването му. На юлската среща на върха в Хелзинки президентът Владимир Путин предложи на Доналд Тръмп страните да препотвърдят, че споразумението е в сила, и да активизират консултациите за стратегическата стабилност, засягали между другото и тази тема.\n\r\nЩом властите на САЩ заявиха, че смятат да напуснат споразумението, някои експерти в двете столици предположиха, че това може всъщност да е добре дошло за Русия. Още през 2007 г. тогавашният министър на отбраната Сергей Иванов нарече Договора за РСМО отживелица от студената война. \n\r\nТой припомни, че редица страни около Русия притежават наземни ракети със среден и малък обсег, докато тя не бива да има такива. \"Това не може да трае вечно\", каза министърът. А днес нещата се стекоха така, че вината за скъсването на споразумението, от което самата Русия се канеше да излезе, ще легне върху САЩ.\n\r\nРуските официални лица обаче не демонстрираха някаква радост от решението на Доналд Тръмп. Най-малкото публично. По думите на Владимир Путин, \"евентуалният отказ на САЩ от ангажиментите им по Договора за РСМО и неясната им позиция по въпроса с Договора за стратегическите нападателни въоръжения създават рискове от неконтролируема оръжейна надпревара\". А шефът на външното ведомство Сергей Лавров предупреди в интервю за РИА Новости, че курсът на САЩ \"неизбежно разбалансира още повече архитектурата на глобалната сигурност\", и предположи, че \"може да настъпи ситуация, в която цената на една грешка или недоразбиране ще стане съдбоносна\".\n\r\nОсвен това Вашингтон до голяма степен успя да се оневини за наближаващия крах на договора. Отначало много страни, включително съюзници на САЩ в НАТО, посрещнаха критично изявлението на Тръмп. През следващите седмици обаче американците предприеха нещо, което избягваха преди: предоставиха на европейците доказателства за руското \"нарушение\". Остава не съвсем ясно какво точно са демонстрирали на скептиците. Според сп. \"Шпигел\" са им били показани по-специално сателитни снимки.\n\r\nЕксперти впрочем изтъкват, че такива кадри сами по себе си трудно биха доказали категорично руското \"нарушение\". При всяко положение в крайна сметка позицията на Вашингтон по Договора за РСМО бе подкрепена от всички членки на Северноатлантическия алианс. Но САЩ не спряха дотук. За да не може със сигурност никой да ги упрекне, че развалят тъй важна спогодба, те отложиха с два месеца решението си за напускане и поставиха на Русия ултиматум: до 2 февруари да унищожи или модифицира \"ракетата нарушителка\".\n\r\nУсловия, които в Русия бяха наречени шантаж. Москва настоява, че ракетата е изпробвана максимално на 480 км и не нарушава никакви договори. Същевременно не вижда смисъл да демонстрира спорната ракета на американците. По думите на външния зам.-министър Сергей Рябков \"САЩ вече всичко са решили за себе си\". Москва предложи на Вашингтон консултации по военна и дипломатическа линия, но Щатите настояват Русия първо да признае, че е извършила нарушение, а федерацията няма такова намерение. Съответно най-вероятният сценарий е през февруари Вашингтон да уведоми Москва, че напуска Договора за РСМО - и след шест месеца вече да няма споразумение.\n\r\nЩе остане Договорът за СНВ. Той изтича през 2021 г., но Русия вече неведнъж предложи на САЩ предварително да договорят удължаване с още пет години. Вашингтон засега не скланя. В разговор с \"Комерсант\" Джон Болтън отправи сигнал, че решение може да бъде взето и \"в последния момент\".\n\r\nНо ако то е отрицателно, от действащата система за контрол над въоръженията всъщност нищо няма да остане (има и редица многостранни договорености, но слабо ефективни и също на ръба на провала). Не е изключено впрочем в крайна сметка действащите договори да бъдат сменени с нови. Според източник на \"Комерсант\", близък до Държавния департамент на САЩ, при една от срещите им тази пролет Фиона Хил - съветник за Русия в Съвета за национална сигурност, е казала на руския посланик във Вашингтон Анатолий Антонов: \"Нещата навярно много ще се влошат, преди да тръгнат към по-добро\".\r\n/БТА/\r\n ", "date": "2018.12.28", "title": "Нещата ще се влошат – край на надпреварата в разоръжаването?"}
{"url": "https://www.dnes.bg/rusia/2018/12/28/iotinger-trudno-e-da-se-spre-severen-potok-2.397819", "text": "\r\nКритиките на президента на САЩ Доналд Тръмп срещу подкрепяния от Русия проект за газопровод Северен поток-2 не са причина за спиране на проекта и всеки опит да се направи това би бил труден сега, когато съоръжението се изгражда. Това заяви днес европейският комисар по бюджетните въпроси Гюнтер Йотингер, цитиран от Ройтерс.\n\n\r\nТръмп упрекна Берлин, че подкрепя газопровода за 11 милиарда долара през Балтийско море и обвини Германия през юли, че е заложник на Русия заради зависимостта й от руската енергия.\r\nАмериканският министър на енергетиката Рик Пери заяви миналия месец, че Вашингтон си запазва опцията да наложи санкции на компаниите, работещи по газопровода, който ще пренася руски газ директно до Германия.\r\n\"Никога не съм бил голям поддръжник на Северен поток-2\", изтъква Йотингер пред сп. \"Шпигел\". \"Но истината е, че газопроводът се строи отдавна и вече не е лесно да бъде спрян\", допълни той.\r\n                    \n                    \n                Германия отказва да се присъедини към много страни от ЕС и от Европейската комисия, описвайки проекта като частна инициатива.\r\nОператор на проекта за строителството на газопровода е компанията Норд стрийм 2 (Nord Stream 2), чийто единствен акционер е руският Газпром. Партньори на Газпром са германските Унипер (Uniper) и Винтерсхал (Wintershall), австрийската О Ем Ви (OMV), френската Анжи (Engie) и англо-холандската Шел (Shell), които ще финансират 50 процента от проекта.\r\nПредседателят на управителния съвет на руския газов холдинг Алексей Милер съобщи днес, цитиран от ТАСС, че вече са положени 380 км от тръбите за Северен поток-2.\r\nПроектът Северен поток-2 предвижда да се изградят две линии от газопровода с обща мощност 55 милиарда кубични метра годишно от крайбрежието на Русия през Балтийско море до Германия.\r\nСъоръжението ще заобикаля транзитните страни Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия. Общата стойност на проекта се оценява на 9,5 милиарда евро", "date": "2018.12.28", "title": "Йотингер: Трудно е да се спре Северен поток-2!"}
{"url": "https://www.dnes.bg/stranata/2018/12/28/chudo-v-ba-postypvashtite-voenni-poveche-ot-napuskashtite.397789", "text": "От 6 години насам за първи път през 2018 година броят на постъпващите военнослужещи надвишава броя на напускащите. Общият некомплект на личния състав засега се запазва в рамките на 15-20%, но вече се отчита намаляване на некомплекта при сержантския състав след преназначаване на войници, завършили обучителни курсове. \n\r\nПрез 2012 г., например, 1503 военнослужещи са свалили униформата, като на техните места са постъпили едва 176 младежи. Две години по-късно – през 2014-а броят на напускащите достига 1707 при само 221 постъпващи на военна служба.\n\r\nПрез 2018 г. заплатите на военнослужещите бяха увеличени средно с 10%, като с толкова ще бъдат увеличени и от 1 януари 2019 г. Повишението на доходите ще стане по нов, по-справедлив модел – според натовареността и отговорностите на хората.\n                    \n                    \n                \r\nЗа първи път от 28 години бяха осигурени средства за ремонт на танковете Т-72 – 11 млн. лв., както и 30 млн. лв. за строителство и ремонт на сграден фонд и инфраструктура на военните формирования на Сухопътните войски, Военновъздушните сили, на Стационарната комуникационна и информационна система и Военно-географската служба. 10 млн. лв. бяха осигурени за нуждите на Военномедицинската академия и 2 млн. лв. за военния санаториум в Поморие.\n\r\nПравителството гласува и сериозни средства за възстановяване и поддържане на летателната годност на бойните самолети Су-25 и МиГ-29 – съответно 82 милиона лева и 71,6 милиона лева, както и за ремонт на хеликоптерите \"Кугар\", \"Ми-17\", \"Бел\" и на самолетите \"Спартан\", \"Пилатус\", \"Л-39\".\n\r\nПрез 2018 г. състоянието на търговските дружества на Министерството на отбраната бележи тенденция към стабилизиране. Положителен финансов резултат отчитат седем търговски дружества, сред които са: \"Интендантско обслужване\" ЕАД, \"Снабдяване и търговия – МО\" ЕООД и \"МОБА\" ЕООД. Увеличава се размерът на печалбата на ТЕРЕМ Холдинг ЕАД, \"Интендантско обслужване\" ЕАД и ДКЦ \"Св. Георги\" ЕООД, Хасково.\n\r\nВ ход е нова жилищна програма на Министерството на отбраната. След ремонт ще бъдат предоставени за ползване ведомствени жилища в различни райони на страната, пише \"\". Само в София ще бъдат обновени близо 110 апартамента, които ще бъдат предоставени на безквартирни военнослужещи.\n\r\nСтартира и проект за осигуряване на съвременна екипировка за българския войник като отделни компоненти вече се тестват в Сухопътните войски.\n\r\nНа финалната права е проектът за придобиване на нов многоцелеви изтребител. Министрите на отбраната и на икономиката внесоха в Министерския съвет доклад, с който се предлага парламентът да разреши преговори с правителството на САЩ за доставка на Ф-16 блок 70.\n\r\nПрез януари ще бъдат изпратени искания за предоставяне на предложения (RFP) по проекта за придобиване на нови бронирани машини за Сухопътните войски.\n\r\nВ ход е и процедурата за придобиване на нови бойни кораби за Военноморските сили.\n\r\nВ края на 2018 година ръководството на Министерството на отбраната отправя към военнослужещите и цивилните служители най-сърдечни пожелания за здраве, лично щастие и високи резултати при изпълнение на функционалните задължения. Нека с общи усилия изведем подготовката на Българската армия на нови, по-високи нива, съответстващи на промените в средата на сигурност в региона.", "date": "2018.12.28", "title": "Чудо в БА! Постъпващите военни повече от напускащите"}
{"url": "https://www.dnes.bg/kino/2018/12/28/semeino-na-kino-udovolstvie-stigashto-i-100-lv.397820", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Посещението на кино може да струва 100 лева за едно семейство, ако филмът е на премиера и всеки си купи храна и напитки, каза журналистът Владислав Апостолов.\r\nПо думите му това е непосилно за доста хора. В същото време има много млади хора в салоните, които не спазват никаква култура, коментира той пред .\r\nДнес всички искат да гледат бързи комикси за супергерои, които са лъскави, посочи Апостолов.\r\n ", "date": "2018.12.28", "title": "Семейно на кино – удоволствие, стигащо и 100 лв"}
{"url": "https://www.dnes.bg/notifikacii/2018/12/28/10-te-prirodni-bedstviia-za-2018-a-ni-struvat-85-mlrd.397711", "text": "Десетте най-тежки бедствия през 2018 г., свързани с климата, са причинили щети за поне 84,8 млрд. долара, заяви благотворителната организация Christian Aid в изследване, цитирано от Ройтерс.\n\r\nТази година всеки населен континент е бил засегнат от предизвикани от климатичните промени тежки метеорологични събития, каза организацията и предупреди, че са необходими спешни действия за борба с глобалното затопляне.\n\r\n\"Този доклад показва, че в момента климатичните промени оказват опустошително въздействие върху живота и препитанието на много хора\", заяви Кат Крамър от британската организация.\n\r\nСпоред доклада най-скъпоструващите бедствия, свързани с климата, през 2018 г. са били ураганите Флорънс и Майкъл, причинили щети за поне 32 милиарда долара при преминаването си през САЩ, Карибския регион и Централна Америка.\n                \n                \r\nСАЩ също така са понесли загуби за поне 9 милиарда долара от горски пожари, причинили смъртта на десетки хора и унищожили хиляди жилища в Калифорния.\n\r\nВ Япония тежките наводнения през лятото и тайфунът Джеби през есента са нанесли щети за над 9,3 милиарда долара.\n\r\nСпоред доклада сред най-скъпоструващите бедствия, свързани с климата, през 2018 г. са били също така сушите в Европа, наводненията в Индия и тайфунът Мангхут във Филипините и Китай.\n\r\nАвторите на изследването са събрали информацията за обема на щетите, като са използвали данни от източници, включително правителства, банки и застрахователни фирми. В някои случаи обаче данните са се отнасяли само за застрахованите загуби, а също така не са включвали човешките загуби.\n\r\n", "date": "2018.12.28", "title": "10-те природни бедствия за 2018-а ни струват $85 млрд."}
{"url": "https://www.dnes.bg/politika/2018/12/28/djambazki-niama-gordost-sled-kato-hora-jiveiat-v-nemilost.397821", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Във вътрешнополитически план годината премина бурно – минахме през редица скандали, оставки, арести на едри бизнесмени, европредседателство, гласуване за и против официални документи и закони. Протестите също не бяха чужди на обществото ни през 2018 година. Но има ли събитие на събитията и кой има право да се гордее?\n\r\nСпоред евродепутата от ВМРО Ангел Джамбазки нито едно управление не трябва да се гордее, докато има хора, които живеят в немилост. А ако някой го направи, то той е политически покойник, който е забравил защо е избран.\n\r\n\"Събитията за България бяха 2 – отхвърлянето на Истанбулската конвенция и Пакта за миграцията. Това са скандални документи, които целяха националната подмяна на Европа. С това поне съм горд. \"Обединените патриоти\" може да не са стандартни политици, но поне не сме двулични.\r\n                    \n                    \n                Казваме си истината в очите. Правим грешки, които са в наш ущърб, но не сме лъжци. Уви, така се губи доверие. Следващата година няма да бъде мирна и благодатна за \"Патриотите\". Много пъти сме говорили, че \"съединението прави силата\", но личното его и емоцията за съжаление надделяват. Това не е оправдание, но обяснение\", изтъкна гостът на \"Денят ON AIR\".\n\r\nВ близкото бъдеще се задават евроизбори, които според Джамбазки са най-демократичните в нашата изборна система, тъй като дори с един глас преднина може водачът на листата на бъде изблъскан.\n\r\n\"Българските граждани искат да изберат водача си. Задължени сме на нашите работодатели – българските избиратели. Няма значение подредбата на листата. Трябва да се реши кое е най-доброто. Спрямо пакета за мобилността, известен като \"Пакета Макрон\", съм готов на краен саботаж.\r\nАко това бъде гласувано, България ще претърпи страхотни загуби. Ако изгубим законодателната битка, сме готови на мерки, който със сигурност ще се превърнат в новини. България има гражданско общество – давам за пример само оставката на Валери Симеонов. Едрите бизнесмени в арестите трябва да кажат на кого са давали пари, за да ги прикрива. Техен граждански дълг е\", подчерта той пред Bulgaria ON AIR.\n\r\n\r\n ", "date": "2018.12.28", "title": "Джамбазки: Няма гордост, след като хора живеят в немилост!"}
{"url": "https://www.dnes.bg/politika/2018/12/28/kakvo-svyrshiha-deputatite-za-131-zasedaniia-138-zakona.397759", "text": "През 2018 г. Народното събрание е приело 146 закона и 138 решения, сочи справка, подготвена от парламентарния пресцентър.\r\nОт 1 януари до 21 декември 2018 г. в Народното събрание са постъпили 177 законопроекта, като 91 от тях са внесени от депутати.\n\r\nПрез годината 44-ото Народно събрание е провело 131 пленарни заседания, седем от които извънредни.\r\nПрез петата си сесия – от септември до зимната ваканция, 44-тото Народно събрание е приело 55 закона и 59 решения. \n\r\nЗаконотворците са се събрали на 45 редовни и 3 извънредни заседания.\n\r\nСред приетите от Народното събрание нови закони са този за хората с увреждания, както и за личната помощ, които станаха факт след масовите протести на майките на деца с увреждания.\n                    \n                    \n                \r\nарламентът е гласувал е промени в Административнопроцесуалния кодекс, в Закона за пътищата, в Закона за устройство на територията, в Закона за държавната собственост, в Закона за семейни помощи за деца.\n\r\nПарламентарен контрол е провеждан в 15 пленарни заседания.\n\r\nВ Народното събрание от 1 септември до 21 декември 2018 г. са постъпили 440 въпроса и 18 питания. В този период е имало изслушване на министъра на енергетиката Теменужка Петкова за предоставяне на информация във връзка с Процедурата по избор на стратегически инвеститор за изграждането на АЕЦ „Белене“ и възможности за структуриране на проекта. \n\r\nНа извънредно заседание на 21 август 2018 г. Народното събрание е изслушало министър-председателя Бойко Борисов за сигурността на електронните бази данни, съхранявани от Агенцията по вписванията и Министерството на правосъдието.\n\r\nПо време на петата сесия беше отхвърлен и един вот на недоверие към Министерския съвет за провал в областта на здравеопазването.\n\r\nМинистрите са отговорили на 375 въпроса и 10 питания по време на петъчния парламентарен контрол.\n\r\nНа най-много въпроси и питания са отговорили министърът на земеделието Румен Порожанов – 68, строителният министърПетя Аврамова – 67, министърът на околната среда и водите Нено Димов – 34, МВР шефът  Младен Маринов – 32, министърът на здравеопазването Кирил Ананиев – 30, военният министър  Красимир Каракачанов – 22, просветният Красимир Вълчев – 19.\n\r\nНай-активните депутатите на контрола очаквано са били от опозицията. \n\r\nНай-много въпроси и питания са отправили депутатите от БСП Георги Стоилов – 41, Иван Иванов – 35, Николай Цонков – 34, Георги Гьоков – 31, Любомир Бонев – 31, Светла Бъчварова – 23, Надя Клисурска – 18, Пенчо Милков – 16, Георги Йорданов – 15, Кристиан Вигенин – 13.\n\r\nОт левицата са внесли и най-много въпроси – 354, както и 15 питания. \n\r\nОт  ГЕРБ са имали 42 въпроса и 2 питания към министри, от \"Обединени патриоти\" - 15 въпроса, от  ДПС - 12 въпроса и едно питане и от \"Воля\" едва 6 въпроса.", "date": "2018.12.28", "title": "Какво свършиха депутатите? За 131 заседания – 138 закона!"}
{"url": "https://www.dnes.bg/notifikacii/2018/12/28/skandal-mejdu-trima-prerasna-v-sbivane-v-shumen.397795", "text": "Скандал с размяна на удари е станал на паркинга пред ДКЦ1 в Шумен, съобщиха от МВР. \r\nМъж и жена са бутали детска количка, когато до тях е минал мъж с лек автомобил. \r\nМъжът направил забележка, разразил се скандал и се стигнало до размяна на удари. \r\nНа мястото на инцидента има полицейски екип. Извършва се оглед. \r\nИзяснена е самоличността на участниците в скандала.", "date": "2018.12.28", "title": "Скандал между трима прерасна в сбиване в Шумен"}
{"url": "https://www.dnes.bg/notifikacii/2018/12/28/prez-2019-g-zariadnata-mreja-na-tesla-pokriva-evropa.397815", "text": "През последните години производителят на електромобили Tesla Motors значително разшири своята мрежа от зарядни станции, но въпреки това има държави, в които те са малко на брой. Това съвсем скоро ще се промени, обеща генералният директор на компанията Илон Мъск.\n\r\nВ блога си в Twitter милиардерът заяви, че през 2019 г. мрежата Supercharger ще обхване цяла Европа. Мъск беше категоричен, че собствениците на електромобили Tesla ще могат да пътуват без проблеми „от Ирландия до Киев и от Норвегия до Турция”.\n\r\nСъобщава се, че догодина Tesla планира откриването на две зарядни станции в Украйна и на няколко в Турция, както и разширяване на мрежата в страните от ЕС. Това би трябвало да означава, че и в България ще започна да работи Supercharger, който ще бъде разположен край Пловдив. В момента станции Supercharger няма в Литва, Естония, Латвия, Гърция, Румъния и България (от страните в ЕС), а също така и в Албания, Сърбия, Босна и Херцеговина, Черна гора, Македония, Украйна, Модова, Беларус и Турция.\n                \n                \r\nМъск допълва, че има желание през 2020 г. да започне изграждане на мрежа от зарядни станции в Африса, но засега това е само предварителен план, тъй като на този континент няма нито едно устройство за зареждане на Tesla.\n\r\nВижте още в", "date": "2018.12.28", "title": "През 2019 г.: Зарядната мрежа на Tesla покрива Европа"}
{"url": "https://www.dnes.bg/akoshtete-vqrvaite/2018/12/28/kakyv-koleden-podaryk-sa-iskali-zodiite-kato-deca.397737", "text": "Коледа е най-забавна и най-чакана, докато сме деца. Ето и каквъв коледен подарък най-често са искали зодиакалните знаци, когато са били съвсем малки. \r\n\r\nКолички. И то не само играчки, които да си навиват, а и истински електронни колички, които могат да карат навън. Мечтаели са да пътуват.\r\n \r\n\r\nТе са копнеели за детска фурна за печене.Често са обичали да си играят, че имат ресторант, да сервират и готвят.\r\n \r\n\r\nИскали са най-много детски телефони и мобифони, които звънят с весели мелодии и казват смешни неща. Обичали са да имитират, че работят, телефонират на колеги, разказват си истории с приятели.\r\n \r\n\r\nЧувствителните Раци от малки са обичали плюшените играчки. Радвали са се, когато могат да гушнат някое сладко животинче.\r\n \r\n", "date": "2018.12.28", "title": "Какъв коледен подарък са искали зодиите като деца?"}
{"url": "https://www.dnes.bg/sofia/2018/12/28/nelegalni-benzinostancii-iz-mladost-izzeha-9500-dizel.397766", "text": "Разкрити са две нелегални мобилни станции за зареждане с гориво и са иззети 9500 литра петролни продукти, съобщиха от Агенция \"Митници\".\r\nСъоръженията са били в два микробуса, паркирани в кв. \"Младост\". Разкрити са и два гаража, превърнати в складове за нелегални горива. Иззети са общо 9500 литра дизелово гориво.\r\nНа 27 декември митничарите извършили проверка на двата микробуса, паркирани в близост един до друг. В товарния отсек на единия бус са открити 2 PVC куба, всеки с вместимост по 1000 литра, съдържащи гориво.\r\nВ товарното помещение на втория е установен идентичен PVC куб, съдържащ също дизелово гориво.\r\nКъм съдовете за съхранение са монтирани и пистолети с брояч, позволяващи зареждането на резервоари.\r\n                    \n                    \n                В хода на проверката са установени следи от автомобилни гуми, по които е имало разлято гориво. Същите водели към 2 гаражни клетки.\r\nВ шофьора на микробуса са открити ключове, чрез които са отворени вратите към гаражите. В едната клетка униформените установили 6 броя 1000-литрови PVC куба, пълни с нефтопродукти. Във втората клетка е установен само един PVC куб, съдържащ около 500 л от същата течност.\r\nОт задържаните горива са взети проби за лабораторен анализ. До приключване на проверката не са представени документи, които удостоверяват заплащането, начисляването или обезпечаването на акциза.", "date": "2018.12.28", "title": "Нелегални бензиностанции из \"Младост\", иззеха 9500 дизел"}
{"url": "https://www.dnes.bg/usa/2018/12/28/trogatelen-podaryk-da-chuesh-glasa-na-myrtviia-si-sin-za-koleda.397709", "text": "Смисълът на Коледните празници са близките - да бъдем заедно със семейството си, да покажем още веднъж колко са важни за нас.\r\nЗа жалост именно по това време на годината си спомняме и за онези, които вече не са сред нас. Онези, които съдбата е отнела, но които винаги ще помним.\r\nТова е и съдбата на майката на полицай Шон Танър, след като мъжът загива по време на служба през октомври. От тогава жената остава с по-голямата си дъщеря.\r\n\"Де да можех да те видя още веднъж... Всичко бих дала да чуя гласа ти отново, мило мое дете\"\r\nИ тогава един мил жест на нейната дъщеря я трогва до сълзи. Коледния подарък на жената се оказва плюшено мече, облечено в полицейска униформа, което говори с гласа на загиналия и син.\r\n \n                    \n                \r\nСърцераздирателната реакция на майката, която чува гласа на детето си отново за пръв път от месеци, успява да разплаче не само нея, но и стотици хиляди потребители в социалните мрежи. \r\n\"Оставам без думи. Цялото ми семейство е повече от благодарно за огромната любов и подкрепа на всички вас. Това е първата ни Коледа без брат ми. Когато публикувах това видео, нямах никаква представа, че ще достигне до толкова много хора...\", написа сестрата на загиналия полицай Британи.\r\n ", "date": "2018.12.28", "title": "Трогателен подарък: Да чуеш гласа на мъртвия си син за Коледа"}
{"url": "https://www.dnes.bg/notifikacii/2018/12/28/merkel-i-makron-rusiia-da-osvobodi-ukrainskite-moriaci.397781", "text": "Германският канцлер Ангела Меркел и френският президент Еманюел Макрон призоваха днес с общо изявление Русия да освободи украинските моряци, които задържа миналия месец в Керченския проток, предаде Ройтерс.\n\n\r\nМосква обвини 24-мата моряци, че незаконно са преминали през руската граница. Според Киев Русия незаконно е задържала трите украински военни кораба и техните екипажи.\r\n\"Настояваме за сигурен, свободен и безпрепятствен трафик за всички кораби през Керченския проток и за незабавното и безусловно освобождаване на незаконно задържаните украински моряци\", заявиха Меркел и Макрон.\r\nСлед задържането на моряците и корабите Киев призова западните си съюзници да обмислят въвеждането на още санкции срещу Русия, припомня Ройтерс, цитирана от БТА.\r\n ", "date": "2018.12.28", "title": "Меркел и Макрон: Русия да освободи украинските моряци"}
{"url": "https://www.dnes.bg/obshtestvo/2018/12/28/uchenici-dariha-3500-lv-na-detsko-otdelenie-v-isul.397791", "text": "Деца от основното училище в град Левски дариха 3500 лв. на Детската онкохематология в ИСУЛ.\r\nПреди празниците малчуганите в града организирали благотворителен базар и коледно фотостудио в града.\r\nОсвен това децата от основното училище са записали и видеообръщение към връстниците си, които ще прекарат празниците в болницата.\r\nС изработване на коледни играчки, сувенири и лакомства учениците в града успяват да съберат сумата от 3500 лв., разказа пред \"Дарик\" директорката на школото Даниела Георгиева.\r\n\"Те бяха главните действащи лица. Ние учителите просто не бяхме в центъра на вниманието. Аз съм възхитена като човек от отношението на децата\", посочи тя.\r\n                    \n                    \n                Парите, събрани от благотворителния търг, вече са преведени по сметката на клиниката по в ИСУЛ.\r\n\"Коледа е вълшебно време, затова не спирайте да мечтаете и чудото ще се случи. Бъдете силни, бъдете смели. Нека надеждата никога да не ви напуска, а любовта да е във вашите сърца. Весела Коледа и щастлива Нова година\", пожелаха учениците на децата в лечебното заведение.", "date": "2018.12.28", "title": "Ученици дариха 3500 лв. на детско отделение в ИСУЛ"}
{"url": "https://www.dnes.bg/cars/2018/12/28/sledvashtata-skoda-octavia-idva-sled-noviia-golf.397771", "text": "Компанията Skoda наскоро обнови най-популярния си модел – Octavia, но това беше по-скоро освежаване преди премиерата на новото поколение на лифтбека. Вече е ясно, че следващата – четвърта, генерация на автомобила ще бъде представена през есента на 2019 г. Това ще стане само месец след премиерата на новия VW Golf.\n\r\nПо информация на Auto Bild, автомобилът ще бъде представен пред публика по време на автосалона във Франкфурт. Първо ще видим лифтбека, а до края на годината трябва да излезе и комбито. Производството на модела ще стартира в началото на 2020 г.\n\r\nСледващата Octavia ще получи радикално нов дизайн, който ще следва стила, демонстриран от чехите при компактния модел Scala. Дизайнерите на Skoda смятат да се откажат от спорното решение за сдвоена главна оптика. Тя се появи след фейслифта, като предизвика доста негативни отзиви.\r\n                    \n                    \n                Салонът на автомобила ще стане по-просторен, а обемът на багажника ще превиши 590 литра.\n\r\nВ основата на четвъртото поколение на модела е платформата MQB, но цифровите и електрически елементи в нея ще бъдат напълно нови. Следващата Octavia ще получи хибридна версия с отделна 48-вотова система. Освен това, моделът ще бъде оборудван с най-съвременните технологии за безопасност и асистенти на водача, както и с модерни мултимедийни устройства.\n\r\nГамата двигатели за Европа ще включва доработени бензинови агрегати 1,0-1,5 TSI (последният ще разполага със система за деактивация на два цилиндрите), а също така и с 1,6- и 2,0-литров TDI. Всички двигатели отговарят на новия екологичен норматив Euro 6d-temp.\r\n", "date": "2018.12.28", "title": "Следващата Skoda Octavia идва след новия Golf"}
{"url": "https://www.dnes.bg/crime/2018/12/28/kyde-e-apolon-v-peto-rpu-e-paziat-go.397790", "text": "\n\r\nДни наред столичани се питаха: Кой открадна Аполон? Къде е?\n\n\r\nЕ, откриха го, но не го върнаха на мястото му, пред Централната баня.\r\nКъм момента статуята се намира в столичното Пето РПУ, вероятно заради разследването на наглата кражба.\r\nИнак самият Аполон бе открит вчера, в двор, близо до банята, след като изчезна на 19 декември.\r\nБронзовата статуя е дело на скулптора Георги Чапкънов. Тя бе поставена след реконструкцията на площад \"Бански\" през 2003 година.", "date": "2018.12.28", "title": "Къде е Аполон? В Пето РПУ е, пазят го!"}
{"url": "https://www.dnes.bg/stranata/2018/12/28/malkite-golemi-jestove-taen-bazar-zaradva-dete-s-uvrejdaniia.397774", "text": "Виждали ли сте дете в болнично легло? Аз съм виждала. Няма по раздираща сърцето картинка. Усмивката на точно тези деца казва много и е способна да те разплаче по-силно от каквото и да било. Усмивката на тези деца дава кураж, защото ти казва: Всичко ще бъде наред. И в същото време точно тази усмивка те прави по-безсилен от всякога, прави те малък, равен със земята, неспособен да си обясниш едно простичко нещо – как може едно дете, приковано към легло, да се усмихва по този начин?\r\nТова е много голяма част на живота на децата с увреждания. Ежемесечни, ежеседмични и ежедневни посещения при рехабилитатори, специалисти... Детството им минава не на площадката, а в болницата.\r\nНякои родители се опитват да подарят на децата си детство – нещо, несправедливо отнето им от съдбата. Някои се опитват да водят \"нормален\" начин на живот – да посещават училище, да играят с останалите деца. Да убедят останалите хора, че децата с увреждания са същите като другите. Просто имат малко по-голяма нужда от помощ.\r\n                    \n                    \n                Едва ли Албена Александрова е очаквала детето и да бъде прието именно по този начин в училище. Много родители бленуват именно за тази приемственост, но малцина вярват, че тя наистина може да се случи. Не за друго, а защото обществото ни често отхвърля различните, много преди да е опитало да им даде шанс. Синът на Албена, обаче, има късмет.\r\nМайката разказа за благороден жест от страна на съучениците на момчето. Жест, за който никой не е подозирал.\r\nДецата от 10 ОУ \"Алеко Константинов\" в Перник решават да изработят картички и сувенири и да ги изложат на специален базар с кауза. Събраната сума щяла да бъде подарена на семейството на момчето.\r\nИ така, няколко дни преди Коледа – на 21 декември Албена е извикана в училището, без да подозира за какво. Била и дадена найлонова торбичка. Вътре – прилежно сортирани... 600 лв.\r\n\"Само си представете колко много труд са вложили, щом цените са били стотинки, а са успели да съберат тази сума! Естествено, средствата ще отидат за терапии... Но с този жест ми казват: \"Не сте сами, подкрепяме ви, приемаме ви...\" С този жест в децата се възпитават съпричастност, доброта, приемане на различните. С този жест те даряват не просто пари, а бъдеще на сина ми\", написа в личния си Facebook профил майката.\r\nБъдещето – онова, което никой не може да гарантира на децата с увреждания и на техните родители. Съучениците на момчето, обаче, опитват. И подаряват много повече от усмивка на лицето на Албена.\r\nСамата майка изрази своите огромни благодарности към целия училищен колектив, към класната ръководителка, ресурсната учителка на своя син и най-вече към децата.", "date": "2018.12.28", "title": "Малките големи жестове: Таен базар зарадва дете с увреждания"}
{"url": "https://www.dnes.bg/stranata/2018/12/28/iznesoha-opasniia-trihloretan-ot-zavod-polimeri.397773", "text": "Цялото количество трихлоретан е вече транспортирано от територията на бившия завод \"Полимери\" в Девня и няма опасност за околната среда, съобщи областният управител Стоян Пасев.\r\nТой обясни и в какво ще се превърне бившият завод, след като опасното вещество вече е изнесено.\r\n\"Има две инвестиционни намерения, от които по-голямото е да се произвежда метал от скрап. Не е опасен за околната среда. Плюсът при тях е, че теренът е със сменено предназначение, тоест няма да имат никакви проблеми за комплексно разрешително. Може би чисто времево, до шест месеца ще започнат инвестициите\", каза Стоян Пасев пред БНР.\r\nОперацията по преместването на веществото бе предприета след няколко регистрирани случая на изтичане на трихлоретан, заради което в общината бе обявявано частично бедствено положение.", "date": "2018.12.28", "title": "Изнесоха опасния трихлоретан от завод \"Полимери\""}
{"url": "https://www.dnes.bg/politika/2018/12/28/emotikonite-na-2018-a-v-bylgariia-gnevno-choveche-i-malko-laikove.397729", "text": "Ключовите думи за 2018 г. са европредседателство, скандал, протест и, до известна степен, стабилност, коментира в интервю за БТА изпълнителният директор на \"Галъп интернешънъл\" Първан Симеонов.\n\n\n\n\r\n\"Ако добавя емотикони към тях, някои ще са с лайкове, други - с усмивка или с гневно човече\" - така социологът образно илюстрира оценката си за изминалата година.\r\nСпоред него 2018 г. не е било особено интересна, на моменти дори е била досадно изнервяща година, в която е имало очакването да се появи нещо ново, някакъв рестарт, но такъв не се появи.\r\nА през следващата година той прогнозира, че ще се нагледаме на даващо управление, резки жестове от страна на опозиция и постоянно гадаене дали ще има нови избори.\n                    \n                    \n                \r\nИ все пак България е дръпнала малко назад по отношение на оптимизма. \n\r\n\"Миналата година страната ни изглеждаше много по-бодро в края на годината. В последните месеци на тази година обаче обществото стана малко кисело, скандалите зачестиха, напрежението се повиши и това доведе до известно намаляване на оптимизма. Моментните фактори имат много голямо значение - все пак според данните едно от най-песимистичните места в света сега е Франция. Но нелепо е и да се самоуспокояваме, че става дума само за моментни фактори\", коментира той.\r\nАнализаторът смята, че хората вече не се карат много за политика.\r\nОпозицията била силна, дебнеща на всяка крачка, но пък и управляващите били сравнително стабилни, Патриотите събрали протесния вот и сега се наблюдавала нормална ерозия при тях.\r\nИ все пак според Първан Симеонов са необходими реформи, държавата го усещала, мъчила се нещо да направи, а, когато вземали непопулярни мерки, хората излизали на протест.\r\n\"Тоест се наблюдава нещо напълно нормално - дебнещи се управляващи и опозиция, непопулярни мерки и последващ протест, протестни играчи във властта и съответно нагласа за търсене на нови протестни играчи. Българският политически процес според мен дори се банализира и върви към известна скучност\", обясни социологът.\r\nИ макар че в момента да имало по-добра икономическа конюнктура, социалното разслояване продължава да е факт.\r\nСпоред Симеонов България се развива неравномерно и би било илюзия да смятаме, че това е някакво успокояване, което е вид зацикляне в ситуация, която е по-добра отпреди.\r\nСледващата година идват избори, така че управлението ще трябва да дава, но и ще зачестят ярките пози, резките движения, красивите думи.\r\n\"Освен това взе да става много на мода да се преосмисля българската принадлежност към Запада - имам чувството, че идват поколения, които много лекомислено се отнасят към тези теми. Лесно забравиха или никога не са помнили, защото не са го живели, цялото усилие, което България положи, за да бъде там където е, част от НАТО и ЕС. И стана модно да се говорят гръмки приказки как едва ли не ще ревизираме своята принадлежност към тях. Най-вероятно ще има опити за популизъм на тази тема. А предсрочните избори през цялото време ще дебнат зад ъгъла, защото ние в България от много време все си говорим ще има ли предсрочни избори до степен, че и тази тема вече се банализира. Даващо управление, резки жестове от страна на опозиция, постоянно гадаене дали ще има нови избори - това ще гледаме през следващата година\", прогнозира той.\r\nСпоред него безспорно събитието на 2018 г. е било европредседателството и във вътрешно, и във външнополитически план, макар че българите не се вълнуват много от международните теми.", "date": "2018.12.28", "title": "Емотиконите на 2018-а в България: Гневно човече и малко лайкове"}
{"url": "https://www.dnes.bg/teatar/2018/12/28/ivan-laskin-se-nujdae-ot-kryvodariavane.397817", "text": "След като стана ясно, че актьорът Иван Ласкин се намира във ВМА, в Народния театър \"Иван Вазов\" се появи бележка, с която се призовават актьорите да дарят кръв за да му помогнат. \n\n\r\nНа таблото в театъра е залепено съобщение, на което пише: \"Колеги, състоянието на Иван Ласкин е много тежко, спешно се нуждае от преливане на кръв. Който има възможност и желае - да дари кръв в кръвен център на Военна болница\", предаде \"24 часа\".\r\nВ момента Иван Ласкин се намира в реанимация на Военна болница, тъй като страда от чернодробна недостатъчност и лекарите се борят за живота му. Малко преди това актьорът бе приет по спешност в \"Пирогов\".\r\nОт болницата потвърдиха, че Ласкин е приет при тях, но не съобщават нищо за състоянието му. През септември звездата от \"Васко да Гама от село Рупча\" бе приет в отделението по гастроентерология на Втора градска болница.", "date": "2018.12.28", "title": "Иван Ласкин се нуждае от кръводаряване"}
{"url": "https://www.dnes.bg/akoshtete-vqrvaite/2018/12/28/nai-interesnite-arheologicheski-otkritiia-po-sveta-prez-2018-g.397712", "text": "Археолозите обявиха много интерсни открития през 2018 г. Някои от тях, като най-стария кашкавал и най-старата пивоварна, предизвикаха истински фурор, пише Лайв сайънс. \n\n\n\n\r\nВ Египет беше открит толкова голям саркофаг, че мнозина се опасяваха отварянето му да не задейства някаква древно проклятие. Саркофагът от черен гранит е с височина 1,85 м, с дължина 2,65 м и широчина 1,65 м. Той е на 2000 г. и е най-големият, откриван в Александрия. В саркофага бяха намерени останките на 20-годишна жена, на мъж към края на 30-те и на мъж в началото на 40-те. Единият от черепите има отвор, насочващ към \"хирургическа интервенция\".\n                    \n                    \n                \r\nВ гробница в Йордания беше намерен \"комикс\" от 2-и век, разказващ за живота в близкия град Капитолиас. В гробницата са нарисувани стотици образи на богове, хора и животни, а текстът на арамейски обяснява какво правят.\n\r\nАрхеолози откриха 4500-годишни следи от рампа за повдигане на многотонни каменни блокове в кариера в Хатнуб, където древните египтяни са добивали алабастър. Надписите показаха, че тя е от времето на фараона Хеопс, и може да е използвана за строежа на неговата пирамида, пише БТА. \n\r\nАмерикански археолози намериха в Израел доказателства, че хората са започнали да варят бира преди 13 000 години, няколко хилядолетия преди началото на зърнопроизводството в Близкия изток. Учените не са открили следи от бира, а характерни растителни останки върху камъни, използвани за смилане на храни в пещера, в която натуфианци са погребвали мъртвите си близо до днешна Хайфа. Откритието подкрепя теорията, че бирата, а не хлябът, е вдъхновила най-ранните зърнопроизводители.\n\r\nКашкавал на повече от 3200 години беше открит по време на разкопки в пирамидалния комплекс Сакара близо до Кайро. За изготвянето на кашкавала е било използвано едновременно козе, овче и краве мляко.\n\r\nАрхеолози откриха в Перу най-голямото древно жертвоприношение на деца. На обекта Лас Ламас те намериха останките на 140 деца на възраст от 5 до 14 години, както и на 200 лами. Сърцата на някои от децата са били изтръгнати. Жертвоприношението е направено преди 550 години от цивилизацията Чиму.\n\r\nНай-старите стъпки в Северна Америка бяха открити на о-в Калвърт в Канада. Те са на 13 000 години. 28-те отпечатъка са оставени от трима души, един от които дете. Те са ходели боси, вероятно са слезли от кану и са тръгнали към сушата.\n\r\nЕгиптяните са балсамирали мъртвите си още преди времето на фараоните. Изследване на най-старата известна мумия, която е на 5500 до 5700 години и се съхранява в Египетския музей в Торино, разкри, че балсамирането е започнало 1500 години по-рано, отколкото мислеха специалистите досега. Преди това се смяташе, че мумията се е запазила естествено от престоя в горещия сух пясък в Южен Египет.", "date": "2018.12.28", "title": "Най-интересните археологически открития по света през 2018 г. "}
{"url": "https://www.dnes.bg/snimka-na-denia/2018/12/28/zastudiava-temperaturite-maks-do-7-gradusa.397814", "text": "През следващото денонощие облачността ще е значителна и на много  места в Северна и Източна България ще има валежи от дъжд. Ще духа до  умерен вятър от север-северозапад и с него ще нахлува студен въздух.  Утре до обяд на места в Дунавската равнина и Предбалкана дъждът ще  преминава в слаб сняг. \r\nМинималните температури ще са между минус 1 и   плюс 4 градуса, а максималните - предимно между 2 и 7 градуса, сочи  на НИМХ.\r\nВ планините ще бъде предимно облачно, ветровито и студено. На много  места ще превалява слаб сняг. Ще духа умерен и силен вятър от  север-северозапад и в комбинация с ниските температури усещането ще е за  мразовито време. Максималната на височина 1200 метра ще е около минус 1  градус, на 2000 метра - около минус 6 градуса.\r\nПо Черноморието ще бъде предимно облачно и с превалявания от дъжд.\r\n                \n                Ще  духа умерен северозападен вятър, който привечер ще се ориентира от  север. Температурите ще се понижат и максималните ще са между 4 и 7  градуса. Вълнението на морето е 2 -3 бала. Температурата на морската  вода ще е 6-7 градуса. На 29 декември  слънцето ще изгрее в 07:56 часа и ще залезе в 17:01 часа. Продължителност на деня 09:05 часа.", "date": "2018.12.28", "title": "Застудява, температурите макс до 7 градуса"}
{"url": "https://www.dnes.bg/zvezdi/2018/12/28/djoli-ne-izkliuchva-da-vleze-i-v-politikata.397818", "text": "Анджелина Джоли не изключи идеята да се заеме с политика, като се пошегува, че е достатъчно издръжлива, за да понесе съпътстващото я съперничество, предаде Асошиейтед прес.\r\nАктрисата, която е посланик на ООН за бежанците, каза пред радио Би Би Си, че има кураж и може да понася неприятностите, вероятно намеквайки за развода си с Брад Пит. На въпроса дали мисли да се заеме с политика, тя отговори:\" Честно, аз ще направя каквото мисля, че може да донесе промени\", предаде БТА.\r\nКато гостуващ редактор Анджелина Джоли използва възможността да привлече вниманието върху проблемите на бежанците в Близкия изток. Тя включи в предаването китайския творец Ай Вейвей и тазгодишния лауреат на Нобелова награда за мир Дени Муквеге", "date": "2018.12.28", "title": "Джоли - не изключва да влезе и в политиката"}
{"url": "https://www.dnes.bg/usa/2018/12/28/glad-tiraniia-edni-zabraveni-bejanci-v-marsh-na-otchaianieto.397724", "text": "Те са милиони - бежанците от Латинска Америка, бягащи от диктатурите, глада и насилието в техните страни. Този марш на отчаяните е една най-големите съвременни хуманитарни кризи, но светът се прави, че не ги забелязва.\n\r\nЗа няколко дни те бяха световна новина - хората от Хондурас, първоначално стотици, а после и хиляди, които се обединиха с хора от съседните страни и тръгнаха към САЩ в търсене на по-добър живот. \n\r\nТози марш на отчаяните, сполучливо наречен \"керван\", беше много подходящ повод за критики срещу американския президент Доналд Тръмп и неговата миграционна политика. В самия Хондурас \"керванът\" хвърли ярка светлина върху огромната социална несправедливост и насилието, които консервативният президент Хуан Орландо Ернандес така и не може да овладее и след оспорваното си преизбиране на поста. А десните популисти - в САЩ и другаде по света - умело използваха нарастващия брой бежанци за своите пропагандни цели и заговориха за \"заливащи ни човешки маси\", пише .\n                    \n                    \n                \r\n\n\r\nСлед срещата на върха на Г20 \"керванът\" престана да бъде международна тема. Светът отново имаше други грижи и други новини. За заклещените в Мексико бежанци трябваше да се погрижи новият президент Андрес Мануел Лопес Обрадор, който след встъпването си в длъжност си намери други теми като полемиката около Пакта на ООН за миграцията, подсилена от кадрите с \"кервана\".\n\n\n\r\nА заклещените в Мексико хора се сбогуват не само със своите несбъднати мечти, но се сблъскват и с растящото неразбиране от страна на много местни жители. Защото медийният интерес към темата и постоянните грижи на безброй хуманитарни организации първоначално създадоха сред бежанците прекомерни очаквания относно традиционната готовност за помощ на мексиканците.\n\r\n\"Керванът\" е забравен и тези бежанци ще имат същата съдба като онези 3,3 милиона венецуелци, избягали от родината си. Всеки десети гражданин на тази страна е бежанец, а масовото бягство продължава. Хората напускат Венецуела, но не на внушителни групи и не на север към Доналд Тръмп. Парадоксално е, че венецуелците имат най-голям шанс да бъдат разбрани именно в САЩ, тъй като президентът Тръмп обича да критикува псевдо-социалистическата диктатура на Николас Мадуро. Но тази критика идва от грешното място и всъщност стабилизира Мадуро. В Латинска Америка няма нищо по-омразно от американския интервенционизъм.\n\r\nКъм това се прибавя и фактът, че Венецуела все още е обсебена от романтичния полъх на революцията. Затова е трудно кризата да бъде назована поименно, а \"социализмът на 21 век\" да бъде посочена като причина за тези събития. \n\r\n\r\nОт друга страна консервативните латиноамерикански правителства също споделят критиките срещу Мадуро и неговата политика, но не могат, и не искат, сами да носят бремето от миграцията. Чили не подписа Миграционния пакт на ООН, а в Колумбия новият президент Иван Дуке спечели изборите, след като предупреждаваше за опасността от \"венецуелизиране\" на страната, ако страната направи завой наляво. Всичко това не работи в полза на бежанците от Венецуела. \n\r\nВярно е и това, че венецуелците отдавна вече не бягат от диктатурата, а по-скоро от глада и насилието - също както и гражданите на Хондурас, Гватемала и Салвадор. Всички те биват инструментализирани от политиката и различни политически интереси.\n\r\nБежанските потоци в Латинска Америка може да са породени от различни причини. Но общото помежду им са нищетата и мизерията. А те не робуват на никакви идеологии.\r\n \r\n", "date": "2018.12.28", "title": "Глад, тирания... Едни забравени бежанци в марш на отчаянието "}
{"url": "https://www.dnes.bg/notifikacii/2018/12/28/pochina-bivshiiat-prezident-na-arsenal-hil-uud.397816", "text": "Питър Хил-Ууд, бивш президент на Арсенал почина на 82-годишна възраст. Той ръководи лондончани в продължение на 31 години. Хил-Ууд бе начело в епохите на Джордж Греъм и Арсен Венгер. Арсенал обяви смъртта на Хил-Ууд днес, без да разкрива подробности, предаде БТА.\r\nТой продължи дългата семейна традиция на участие в лондонския отбор - и неговите дядо, и баща са били начело на клуба, като началото е през 1962 г.\r\nПрез неговото управление Арсенал се премества от \"Хайбъри\" на сегашния си стадион \"Емирейтс\". Хил-Ууд се оттегли от позицията си заради лошо здраве.\r\nЛегендарният президент е в основата на назначението на Джордж Греъм през 1986 г., който ръководи Арсенал до две титли, Купата на ФА, Купата на лигата и КНК.\r\nАрсен Венгер бе избран като мениджър през 1996 г., а под негово ръководство \"артилеристите\" спечелиха три пъти Висшата лига и четири купи на Англия.", "date": "2018.12.28", "title": "Почина бившият президент на Арсенал Хил Ууд"}
{"url": "https://www.dnes.bg/zvezdi/2018/12/28/za-poredna-koleda-megan-ne-se-obadila-na-bashta-si.397770", "text": "Меган Маркъл не е поздравила баща си за Коледа за втора поредна година. Това потвърди доведената ѝ сестра Саманта, пускайки няколко емоционални поста в Twitter по празниците. \r\n\"Животът ми е страхотен след сърдечния удар на сватбата и сега, след като две Коледи тя дори не му се обади\", написа тя. По думите ѝ, никога не е виждала толкова груб и безсърдечен човек в живота си.\r\n \r\n\"Засрами се заради това, което направи с баща си\", гласи една от публикациите на Саманта.\r\n \r\nТя е категорична, че нито един PR не може да поправи онова, което херцогинята на Съсекс е направила със семейството ѝ.\r\n \r\nПо думите на по-голямата дъщеря на Томас Маркъл, съпругата на принц Хари, не трябвало да се появява на коледната служба, защото има голям грях към баща си.\r\n \r\nМеждувременно бащата на Меган продължава да изпраща SMS-и на дъщеря си, а по информация на британски медии, той дори се опитал да се свърже с Елизабет Втора, за да помоли за среща с нея.\r\n\r\n", "date": "2018.12.28", "title": "За поредна Коледа: Меган не се обадила на баща си"}
{"url": "https://www.dnes.bg/art/2018/12/28/banksi-v-zatvora-no-kak-koi-e-kyde-e-toi.397769", "text": "През 2002 г. мистериозна картина се появява на стената на магазин. \"Момиче с балон\" за кратко време се превръща в една от най-известната творба на още по-мистериозния си автор – Банкси.\n\r\n16 години по-късно, чукчето на аукционера на Sothebys удря. Творбата е продадена за 1 милион паунда. И в тази секунда, платното минава през рамката, в която е скрит шредер, чиито остриета правят от творбата – ненужни лентички.\r\nТака \"Момиче с балон\" влезе в историята, но под ново име - \"любов в кошчето\". Цената на картината рязко скочи. Целият свят говореше за нея. Но според някои експерти, действията на Банкси са престъпление, за което той трябва да бъде наказан.\r\n                    \n                    \n                По думите на Саломе Верел, адвокат и преподавател по право, артистът е нарушил закона, като е унищожил творба, която вече не е била негово притежание, а собственост на друг човек.\r\nТой е натиснал копчето осъзнавайки, че поврежда чужда картина и това би трябвало да прати полицията директно на прага му. Но... на чий праг?\r\nСамоличността на Банкси все още е мистерия за всички и дори властите да решат да предприемат действия срещу него, то доста ще трябва да се постараят да го намерят.\r\n\"Любов в кошчето\" е първата творба, създадена по време на търг, а жената, която дава 1 милион за нея е доволна от резултата. Но Варел пита, какво щеше да стане, ако купувачът в крайна сметка не искаше нарязаното платно?\r\nНо Банкси е Банкси. Творбите му почти винаги нарушават закона в името на изкуството и \"Момичето с балон\" не остава по-назад. Едва ли на някой друг художник, чиято самоличност е ясна, всичко това щеше да му се размине.", "date": "2018.12.28", "title": "Банкси в затвора, но как? Кой е? Къде е той? "}
{"url": "https://www.dnes.bg/notifikacii/2018/12/28/liubovna-drama-poliata-s-rakiia-myjyt-ubit-sys-schupena-chasha.397745", "text": "63-годишният пловдивчанин, който бе убит снощи, е станал жертва на битов скандал.\r\nМъжът се скарал с любовницата си, която е на 38 години. Жената грабнала ножа и многократно го пробола, но фатално за живота му се оказала раната на шията, нанесена му със... счупена чаша.\n\r\nКъм момента е ясно, че по време на скандала, в къщата е бил и 20-годишният син на жената, който заедно с нея е прибран в ареста за 24 часа, защото е участвал в убийството на мъжа, съобщиха от Пловдивската окръжна прокуратура.\r\nПо първоначални данни тримата се черпили за Стефановден, след което избухнал скандал между тримата, завършил със смъртта на пловдивчанина.\r\n                \n                Сигналът за кървавата разправия е подаден около 23 ч. снощи на тел. 112.\r\nУбийството е станало в къща на ул. \"Родопи\". Там убитият мъж, който работел като заварчик, живеел под наем от 2-3 г.\r\nОт прокуратурата съобщиха че убийците се опитали да напуснат Пловдив, но били арестувани и вече им е повдигнато обвинение за убийство. \r\nВ зависимост от резултатите от назначените  експертизи ще се преценява и за по-тежка квалификация по повдигнатото  обвинение. \r\nОчаква се да бъде внесено искане в съда за постоянен арест на  майката и сина й.", "date": "2018.12.28", "title": "Любовна драма, полята с ракия! Мъжът убит със счупена чаша"}
{"url": "https://www.dnes.bg/obshtestvo/2018/12/28/vanga-prorokuva-cunami-zaliva-aziia-evropa-shte-izpadne-v-kriza.397722", "text": "Пророчествата на баба Ванга за 2019 година намериха важно място в британския таблоид The Sun. \n\r\nСляпата гадателка, която предсказа атентатите на 11 септември и 2001 г. и Brexit, е предупредила, че през предстоящата 2019 г. някои от световните лидери трябва да внимават.\n\n\n\n\r\n\"Балканският Нострадамус\", както наричат в статията баба Ванга, предсказва и природни бедствия.\r\nЕдно от тях е огромно цунами, което може да заличи държави в Азия. Дали и през следващата година подобно бедствие ще се случи предстои да видим, но само преди дни Индонезия беше залята от цунами, което уби стотици.\n\r\nИзданието цитира и друго предсказание на баба Ванга: Русия ще бъде ударена от метеорит.\r\n                    \n                    \n                За Европа пък предвижда невиждана икономическа криза.\r\nСпоред баба Ванга в Тихия океан ще има силни земетресения, които ще предизвикат цунамита. Западният бряг на САЩ също е застрашен според нея.\r\nThe Sun пише още, че пророчицата е предсказала, че сред \"застрашените\"  политици през следващата година е президентът на Русия Владимир Путин. Животът му ще бъде в опасност, тъй като срещу него ще има опит за покушение.\r\nЗа президента на САЩ Доналд Тръмп баба Ванга също прогнозира трудна година. Той щял да бъде засегнат от мистериозна болест, която ще засегне слуха му.\r\nОсвен това член на семейството му може да пострада в автомобилна катастрофа.\r\nИзданието припомня още, че сред най-известните предсказания на Ванга е това, че 44-ият президент на САЩ ще бъде афро-американец. Предполагаемият успех на нейните предсказания е 85% според последователите й.\r\nВсе пак от The Sun успокояват читателите си, че не всичките й предсказания се сбъдват. Така например Барак Обама е трябвало да бъде последният американски президент, което не се случи.", "date": "2018.12.28", "title": "Ванга пророкува: Цунами залива Азия, Европа ще изпадне в криза!"}
{"url": "https://www.dnes.bg/muzika/2018/12/28/za-sedma-poredna-godina-ostava-s-novogodishen-koncert.397738", "text": "За седми пореден път, група \"Остава” ще изпрати годината с празничен концерт. На 29 декември, музикантите ще се качат на сцената на столичен клуб и ще зарадват феновете с парчетата си. \"Имахме много концерти, които бяха като продължение на последния ни много успешен албум \"Океан\". Не сме имали тотално различни неща, но сега ще подготвяме нови неща. Свилен издаде самостоятелен албум, който се харесва\", сподели Георги Георгиев, китарист на групата, пред Bulgaria ON AIR. Той сподели още, че приема концертите като комплимент, защото на тях винаги се срещат младежи, които са харесали музиката на \"Остава“ наскоро и такива, които са фенове на групата от години. ", "date": "2018.12.28", "title": "За седма поредна година - \"Остава\" с новогодишен концерт"}
{"url": "https://www.dnes.bg/stranata/2018/12/28/udyljavat-vakanciiata-na-uchenicite-no-samo-v-plovdiv.397725", "text": "Със заповед на кмета на Пловдив Иван Тотев зимната ваканция на пловдивските ученици се удължава с два дни, съобщиха от общината. \r\nЗаповедта се отнася за всички училища, намиращи се на територията на общината.\r\nЗа неучебни Тотев обяви 3 и 4 януари (четвъртък и петък) 2019 година и първият учебен ден ще бъде на 7 януари.\r\nПричината е подготовката за откриващото събитие на домакинството на Пловдив като Европейска столица на културата, което ще се проведе на 12 януари 2019 г.\r\nВ момента на бул. \"Цар Борис III Обединител\" са в ход строително-монтажните дейности по изграждане на сцената, която ще се издигне на надлеза над ул. \"Гладстон\". Очакват се над 30 товарни камиона, които да доставят елементите на сцената и цялата техника, необходима за обезпечаване на мероприятието.", "date": "2018.12.28", "title": "Удължават ваканцията на учениците! Но само в Пловдив"}
{"url": "https://www.dnes.bg/akoshtete-vqrvaite/2018/12/28/razbra-se-koi-e-glavniiat-geroi-v-seriala-priiateli.397734", "text": "\"Приятели\" си остава един от най-обичаните, гледани и влиятелни сериали и до днес, въпреки че последния епизод от финалния сезон беше излъчен преди около 14 години. Всеки си има любимец от шестимата приятели, замисляли ли сте се обаче, че може все пак да има един главен герой и неговата роля да е по-важна от тази на останалите пет?\r\nСлед гледане на 3 епизод от 10 сезон, в който Рос ходи на солариум и придобива плашещ тен, ученият Яшу Сет, който се занимава с обработка на данни, решил да направи проучване и да установи кой е главният герой в сериала, предава \"Metro\". Оказва се, че това е именно Рос.\r\n\"За да определя кой е, свалих записи на всички 10 сезона. Използвах различни параметри, за да разбера кой се отличава най-много от шестте приятеля\", пише изследователят в блога си.\r\n \r\nПроучването показало, че Рос и Рейчъл са имали най-много реплики (над 9 000), а Фийби - най-малко (около 7 000). Рейчъл се е появявала на екран най-много пъти, на второ място се нарежда Рос, а Фийби отново е последна.\r\n \r\nРос е героят, който най-много пъти се е появявал в сцени с второстепенни герои, без да присъства някой от другите петимата. На второ място в тази класация е Джоуи.\r\n \r\nИмето на Рейчъл е било споменавано най-много пъти в заглавията на отделните епизоди - 27 пъти, а това на Рос - 24. Това на Моника пък е споменато в имената на епизодите едва 4 пъти. \r\n \r\nДуелът за главен герой се води между Рос и Рейчъл, но все пак Рос побеждава Рейчъл, защото той има и най-много индивидуални сцени.\r\n \r\n", "date": "2018.12.28", "title": "Разбра се кой е главният герой в сериала Приятели"}
{"url": "https://www.dnes.bg/za-da-se-razbirame/2018/12/28/vie-ste-introvert-v-rabotata-moje-samo-da-se-radvate.396968", "text": "Интровертите определено считат работата в офис за предизвикателство, тъй като поради своята личност те не търсят контакт с колеги и ръководители, но се налага да прибягват до такъв, поне от време на време. И все пак, да си интроверт в офиса си има и някои предимства. Кои са основните:\r\n\r\nНе страните от работата в екип, но се чувствате достатъчно подготвени и квалифицирани да свършите задълженията си и самостоятелно. Това е облекчение за вашия ръководител, тъй като не се налага да мисли как да ви менажира. Това същевременно се явява и сериозен комплимент за вашите възможности, тъй като говори, че сте изключително отговорни и способни професионалисти.\r\n                    \n                    \n                \r\nДа си добър слушател е голямо предимство на интровертите, тъй като поради своята природа те успяват по-лесно да отсеят наистина важните професионални теми от цялата плява, която чуват в офиса като клюки, слухове и интриги. Това ги превръща в наистина незаменими кадри, тъй като се съсредоточават върху ангажиментите си, без да се влияят от лични симпатии и емоции.\r\n", "date": "2018.12.28", "title": "Вие сте интроверт в работата? Може само да се радвате!"}
{"url": "https://www.dnes.bg/notifikacii/2018/12/28/zadyrjaha-myj-tvoril-v-doma-si-metamfetamini.397735", "text": "Мъж от Сливен е задържан в момент на производство на наркотик, съобщиха от МВР.\r\nПрестъплението е установено при специализирана операция по линия \"Наркотици\" под надзора на Окръжната прокуратура.\r\nВ квартал \"Клуцохор\" в града е задържан 30-годишен мъж, който е криминалнопроявен и осъждан за кражба. \r\nТой доброволно е предал пет пликчета, съдържащи кристалообразно вещество, което при полевия тест е реагирало на метамфетамин.\r\nПри обиск в жилището му са намерени и иззети прекурсори, необходими за производството на синтетични наркотични вещества, съдове, колби, шишета с различни течности, електронна везна, вещества и др.\r\nМъжът е задържан в ареста за 24 часа.", "date": "2018.12.28", "title": "Задържаха мъж – творил в дома си... метамфетамини"}
{"url": "https://www.dnes.bg/obshtestvo/2018/12/28/pesimizym-ili-realizym-zashto-sme-skeptichni-za-2019-a.397736", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ края на 2018 г. 22% от българите очакват 2019 г. да е по-добра от 2018 г. 30% - по-лоша, а 31% - същата. 17% не могат да отговорят. Така нетната стойност на оптимизма у нас (дялове на оптимисти за 2019 г. Това отчита първият и най-стар Глобален индекс на надеждата на \"Галъп интернешънъл“.\n\n\r\n\"Не става въпрос за оптимизъм или песимизъм, а въпрос за реализъм. Може би хората са станали малко по-големи реалисти, защото в условията на нашия самосаботаж е нормално. Технологиите много променят начина, по който живеем\". Така Миглена Ангелова коментира в студиото на \"България сутрин\" изследването на \"Галъп Интернешънъл\".\n                    \n                    \n                \r\nСпоред него 22% от българите очакват 2019 г. да е по-добра от 2018 г. 30% - по-лоша, а 31% - същата. .\n\r\nПо думите на Ангелова, когато живееш с усещането, че спреведливост няма около теб или тя е трудно постижима, е съвсем нормално да си песимист.\n\r\nЖурналистиката Лияна Панделиева коментира, че според изследването на \"Галъп\" първи по оптимизъм са китайците, след това индийците и на последно място е ЮАР.\n\r\n\"Преобладаващата част от китайците са много бедни, в Индия нещата са още по-драматични. В ЮАР цари един голям хаос. Оказва се, че оптимизмът може да е състояние на духа, но от друга страна ние сме европейци и сме поставени при съвсем други обстоятелства.\r\nРеалността е такава, каквато е\", заяви журналистката Лияна Панделиева пред .\n\r\nПо нейни думи колкото по-възрастни ставаме, толкова по-малко перспективи ще виждаме пред нас.\n\r\n\"Проблемът е, че готвим децата по едни стари системи и за времена, които трудно можем да кажем как ще бъдат променени. Според мен младите хора са по-гъвкави, но това, което им липсва, е увереност\", заяви Ангелова.", "date": "2018.12.28", "title": "Песимизъм или реализъм? Защо сме скептични за 2019-а?"}
{"url": "https://www.dnes.bg/bulgaria/2018/12/28/okonchatelno-gazyt-poskypva-s-3-51-ot-1-ianuari.397762", "text": "Природният газ поскъпва с 3.51% от 1 януари, реши окончателно Комисията за енергийно и водно регулиране.\r\nПромяната няма да се отрази на цените на топлинната енергия. Без промяна остават и цените на електрическата енергия за битовите и небитовите потребители на регулиран пазар.\n\r\nПрез първото тримесечие общественият доставчик \"Булгаргаз\" ще продава синьото гориво на цена от 44,80 лв./MWh лв. (без акциз и ДДС).\r\nВ нея са включени компонента \"цена на природния газ на входа на газопреносните мрежи\" в размер на 44,08 лв./MWh, компонента за дейността \"обществена доставка\" в размер на 0,59 лв./MWh.\r\n                    \n                    \n                В цената е включена и компонента за компенсиране на разходи от наложени задължения към обществото от 0,13 лв./MWh. Те покриват разходите на \"Булгаргаз\" за съхранение на количества в газохранилището Чирен.\r\nВ цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по методиката за това.\r\nОт КЕВР съобщават още, че независимо от повишението с 3,51% реалното увеличение за битовите и за стопанските клиенти, ползващи природен газ, ще бъде под 2 процента. Причината е, че цените за достъп, пренос, разпределение и снабдяване не се променят.\r\n ", "date": "2018.12.28", "title": "Окончателно: Газът поскъпва с 3.51% от 1 януари"}
{"url": "https://www.dnes.bg/snimka-na-denia/2018/12/28/na-mesta-dyjd-i-sniag-v-posledniia-den-na-godinata.397740", "text": "Облачността през следващото денонощие ще е значителна и на много места в Северна и Източна България ще има .\r\nЩе духа до умерен вятър от север-северозапад и с него ще нахлува студен въздух. Утре до обяд на места в Дунавската равнина и Предбалкана дъждът ще преминава в слаб сняг. Минималните температури ще са предимно между минус 1 и 4 градуса, а максималните - предимно между 2 и 7 градуса, според прогнозата на НИМХ-БАН.\r\nАтмосферното налягане ще се повишава и ще е по-високо от средното за месеца.\r\nПо Черноморието ще бъде предимно облачно и с превалявания от дъжд. Ще духа умерен северозападен вятър, който привечер ще се ориентира от север. Температурите ще се понижат и максималните ще са между 4 и 7 градуса. Вълнението на морето е 2-3 бала. Температурата на морската вода е 6-7 градуса.\r\n                \n                В планините ще бъде предимно облачно, ветровито и студено. На много места ще превалява слаб сняг. Ще духа умерен и силен вятър от север-северозапад и в комбинация с ниските температури усещането ще е за мразовито време. Максималната на височина 1200 метра ще е около минус 1 градус, на 2000 метра - около минус 6 градуса.\r\nВ неделя ще е почти без валежи, но ще остане предимно облачно. Вятърът ще отслабне. През последния ден от старата година на места отново ще има превалявания, ще има и дъжд, и сняг.\r\nВ новогодишната нощ все още на места ще превалява слаб сняг. Вятърът ще се ориентира от североизток, в източната половина от страната - и ще се усили.\r\nТемпературите към полунощ ще са от около минус 2 - минус 3 градуса по високите полета на Западна България до 2-3 градуса в крайните източни райони. (БТА)", "date": "2018.12.28", "title": "На места: Дъжд и сняг в последния ден на годината"}
{"url": "https://www.dnes.bg/sofia/2018/12/28/zasega-shte-e-taka-vinetki-po-tangentata-za-14-sela-okolo-sofiia.397764", "text": "Столичнана  община и АПИ решиха хората, които живеят в селата, в близост до София, да купуват винетни стикери, ако решат да преминат по Северната скоростна тангента.\r\n\"През 2019 г. продължаваме разговорите за винетките, да търсим законово решение, за да се освободи, ако е възможно\", заяви Антон Антонов от Агенция \"Пътна инфраструктура\".\r\n\"Конкретно за срокове – надявам се до края на януари да имаме някакво решение\", обясни той.\r\nНа въпрос ще успеят ли до края на януари да приемат законова промяна за републиканските пътища, според която чертите на общините да излязат от винетната система, Антонов коментира, че такова решение трябва да се обсъди като цяло.\r\n                    \n                    \n                \"Този проблем не е само на Столична община, може да има и други\".\n\n\r\nОтносно това трябва ли хората от 14 софийски села да си купят винетка за 1 януари 2019 г., за да могат да минават по Северната скоростна тангента, Антонов отговори: \"За момента трябва\".\r\nАко водачите нямат стикери ще бъдат глобявани, поясни той.\r\nНа въпрос дали може да се направи толеранс в месеца, в който ще се търси решение на казуса, да не се проверяват водачите, Антонов заяви: \"Днес водихме този разговор и продължаваме в първите работни дни на 2019 г. Обмисляме този вариант с толеранса. От 2-ри януари започваме срещите отново\".\r\nПо думите му от такса трябва да се освободят всички автомобили, тъй като от АПИ няма как технически да проверяват само колите от София.\r\nПо думите на кмета на район \"Нови Искър\" Даниела Райчева към момента всички граждани, живеещи в рамките на Столична община, имат достъп до София без да трябва да плащат винетка.\r\n\"Положителното на работната среща между общината и АПИ е добрият диалог, който постигнахме. И ще можем на следващата среща, която ще се проведе след Нова година, заедно да търсим законово решение, за да се реши по най-правилния начин проблемът, който възниква, за да могат столичани да използват Северната скоростна тангента без да заплащат такса. Така че на този етап съм удовлетворена и вярвам, че заедно ще решим проблема\", заяви тя.\r\nПопитана дали до 2 януари, когато ще се проведе следващата работна среща, хората, които тръгват от Нови Искър за София, трябва да си купуват винетка, Райчева отговори: \"Има пътища, които осигуряват достъп до София без да се минава през Северна скоростна тангента. Има директни трасета, които са освободени от винетна такса\".\r\nНа свой ред зам.-кметът на София Дончо Барбалов обясни, че винетки за северната дъга на \"Околовръстен път\" няма да се изискват.", "date": "2018.12.28", "title": "Засега ще е така: Винетки по Тангентата за 14 села около София!"}
{"url": "https://www.dnes.bg/stranata/2018/12/28/bez-drehi-bez-obuvki-zov-za-pomosht-400-bylgarski-deca-mizerstvat.397733", "text": "Над 400 деца от плевенско село посрещат празниците със стари и скъсани дрехи и обувки.\r\nЗа проблемът в село Дисевци се разбра около 19 декември, когато в социалните мрежи се появи апел за помощ от Националното сдружение на сираците в България.\r\nНа 19 декември детска градина \"Вит\" е била посетена от Слави Михайлов - председател на сдружението, за да подарят на децата коледни лакомства. Мъжът разказва в страницата на неправителствената организация за потресаващата гледка, на която се натъкнал - много от децата били със продупчени дрехи и захабени обувки.\r\nДиректорката обяснила, че много от децата са от бедни семейства, а за повечето семейства детската градина била спасение, защото малчуганите били на топло и били нахранени.\r\n                    \n                    \n                \"Напълниха ми се очите, защото децата рецитираха и пяха песни по време на тържеството с огромно желание. Но истината е, че без усилията и подкрепата на добри хора, старанието и грижите които полагат екипа на детската градина не са достатъчни за да може едно дете да живее, така както трябва!\r\nМоля Ви като човек, който е преминал през същото това нещо и изпитал лично, да се обединим всички и наистина да направим едно голямо чудо. Децата имат горещо нужда от дрехи, домашни пантофки, обувки! За играчки няма да говоря, не че нямат нужда, но да нямаш дрехи на гърба си е немислимо да питам за играчки! Няма как на мръзнещо дете да му подарим играчка и да искаме то да е супер щастливо!\r\nМоля Ви знам, че има много добри хора, които наистина биха могли да помогнат и да променим с малко поне животът на тези деца!\", написа във страницата на Сдружението Слави Михайлов. \r\nПризивът за помощ предизвиква лавина от реакции и веднага стартираха различни кампании за набиране на средства, дрехи и обувки за децата от целодневна детска градина \"Вит\" в село Дисевци. \r\n\"Става на въпрос за хора, които са изцяло от ромски произход. Повечето са социално слаби. Грижите, които се полагат от наша страна за тях са да ги вкараме в детската градина, училището. Там получават закуска, обяд, всичко от което имат нужда децата. Правили сме и други кампании за набиране на дрешки, обувки.\r\nВсичко свърша в момента, в който те занесат тези дрешки вкъщи и отново на другия ден идват със стари дрехи. Всяко семейство има по 5-6 и повече деца и там при тях е който стане първи да ги облича. Последните данни от преброяването в селото са 450 деца, от които 90% са от ромски произход и са на това положение. Липсата е голяма, нуждата е голяма\", обясни кметът Бешков пред \"Дарик\".\r\nАко искате да помогнете:\n\r\nСилияна Велинова – Директор на детската градина, тел.:0884576072\r\nПламен Бешков – Кмет на село Дисевица, тел.: 0887/950497\r\nСлави Михайлов –  \"Национално сдружение на сираците в България\", тел.: 0877/822685", "date": "2018.12.28", "title": "Без дрехи, без обувки... Зов за помощ: 400 български деца мизерстват!"}
{"url": "https://www.dnes.bg/sofia/2018/12/28/obichainite-problemi-v-sofiia-schupeni-plochki-bokluci-kucheta.397749", "text": "В последните дни граждани за пореден път алармират за едни от най-честите проблеми в София. Потребители сигнализират чрез платформата  за изпотрошени плочки, липса на тротоари, преливащи кофи и агресивни кучета в столицата. \n\r\nПървият от тях касае Община Младост, в участъка около кооперативния пазар.\n\r\n\"За да стигнем до спирката на Пазар Младост 1 минаваме през кални участъци в близост до ресторант Еверест. Липсва тротоар, някъде има нищожни остатъци от плочки, разбити, разкривени и останали от миналия век. За естетика пък въобще не може да става и дума. Все още стоят  на стария пазар. Осветлението е крайно недостатъчно.\r\n                    \n                    \n                Община Младост не смята ли да предприеме някакви мерки за нормализиране на пешеходните участъци и за естетизиране на околната среда?\", пита потребител.\n\r\nОще преди няколко месеца друг наш потребител се оплака от състоянието на бившето пазарче в квартала. От около 20 години жителите се „радват“ на Разкъртените плочки, остатъци от бетон, ръждясали железа, клони и отпадъци. \n\r\nОт получения отговор на Столичен Инспекторат става ясно, че въпросния терен е частна собственост и правомощията за отстраняването на проблема са на собственика на имота. Логично задаваме въпрос защо има  с години, които се рушат и имат ли задължение собствениците да поддържат имуществото си, така че да не създават неудобства и предпоставки за опасни ситуации? \n\r\nОтново към Столичен Инспекторат е отправен апел за подмяна на счупен контейнер за отпадъци. Потребителят подава за втори път сигнал към институцията в рамките на десет дни, но , а сметосъбиращият съд да се руши. \n\r\nПолучихме и сигнал за поредните кратери в район Слатина. На снимките се виждат  по пътното платно.\n\r\nЗавършваме обзорите за тази година с оплакване от агресивни кучета.\n\r\n\"Ежедневно биваме атакувани от  (може би 10 на брой), които са пуснати свободно от ромите, живеещи на ул. Канала, Дружба 1. Въпросните животни нападат не само мен и семейството ми, но и други хора. Налага се да използвам лютив спрей, за да се защитя\", оплаква се потребител. \n\r\nТова са само малка част от постъпилите сигнали при нас. Ако видите нередност, проблем, с който се сблъсквате всеки ден и искате да подадете сигнал - направете го онлайн в HelpBook!\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.12.28", "title": "Обичайните проблеми в София: Счупени плочки, боклуци, кучета..."}
{"url": "https://www.dnes.bg/obshtestvo/2018/12/28/dali-zaradi-brexit-no-vizitite-ni-kym-ostrova-namaliaha.397727", "text": "Пътуванията на българи в чужбина през ноември са 426.3 хил. или с 2.1% над регистрираните за същия месец на миналата година.\r\nУвеличение е отчетено към Турция - с 11.7%, Австрия - с 8.8%, Италия - с 4.1%, и други. Същевременно намаляват пътуванията ни към Обединеното кралство - със 7.1%, Румъния - с 1.2%, Гърция - с 1.0% и др., по данни на НСИ.\r\nВ сравнение с ноември 2017 г. e регистрирано увеличение при всички наблюдавани цели: със служебна цел - с 3.8%, с други цели - с 1.8%, и с цел почивка и екскурзия - с 0.7%.\r\nНай-често през миналия месец сме пътували на гости и за обучение - 46% от пътуванията, а най-малко за почивка и екскурзия - 25.7%.\r\nПрез ноември 2018 г. най-голям брой пътувания на български граждани са осъществени към Турция - 121.9 хил., Гърция - 73.8 хил., Румъния - 40.7 хил., Сърбия - 33.1 хил., и др.\r\n                    \n                    \n                Посещенията на чужденци в България са 575.2 хил. или с 3.4% повече в сравнение с ноември 2017 година. Регистрирано е увеличение при пътуванията с други цели (вкл. гостувания и транзитни преминавания) - със 7.8%, и с цел почивка и екскурзия - с 0.6%, докато тези със служебна цел намаляват с 1.4%. Транзитните преминавания през страната са 28.6% (164.3 хил.) от всички посещения на чужденци в България.\r\nОт общия брой чужденци, посетили България, делът на гражданите от Европейския съюз е 54.8%, или с 1.1% повече в сравнение със същия месец на предходната година. Увеличават се посещенията на граждани от Полша - с 52.6%, Италия - с 23.7%, Обединеното кралство - с 14.6% и др. Същевременно намаляват посещенията на граждани от Германия - с 10.6%, Австрия - с 6.3%, Франция - с 3.3% и др.\n\r\nУвеличават се и посещенията на граждани от групата \"Други европейски страни\" - със 7%, като най-голям е ръстът на гостите от Сърбия - с 20.7%.\n\r\nОтново преобладава делът на посещенията с други цели - 47.4%, следвани от посещенията с цел почивка и екскурзия - 31.9%, и със служебна цел - 20.7%.\r\nНай-много посещения в България през ноември 2018 г. са реализирали гражданите от Румъния - 130.1 хил., Гърция - 94.0 хил., Турция - 87.6 хил. и др.", "date": "2018.12.28", "title": "Дали заради Brexit, но визитите ни към Острова намаляха "}
{"url": "https://www.dnes.bg/cars/2018/12/28/greshkite-koito-pravim-pri-podgriavaneto-na-kolata.397767", "text": "С настъпването на зимния студ собствениците на автомобили, които прекарват нощта на открити паркинги и пред входа на жилищата, се сблъскват с големи неволи. Стартирането на двигателя, подгревянето на салона и почистването на колата от снега с лекота могат да заменият сутрешната гимнастика, а понякога дори ни костват нерви.\r\nИменно през този период от годината на предното стъкло на много коли се появяват пукнатини, а недостатъчно затоплените трансмисии излизат от строя. Поради тази причина експертите решиха да напомнят за трите основни грешки, които шофьорите правят, докато затоплят колата през зимата.\r\n                    \n                    \n                Това е най-често срещаната грешка. Обикновено веднага след стартиране на двигателя шофьорът включва вентилацията, но двигателят е студен и мразовитият въздух влиза в салона. В резултат на това вътрешността на автомобила остава студена, а двигателят се затопля много по-дълго. Затова е препоръчително да оставите двигателя да поработи 2-3 минути на празен ход и след това да включите отоплението и то на по-ниска мощност. Едва когато колата загрее достатъчно, може да усилите парното до желаното. \n\r\n\r\nИменно това е тази грешка, която води до появата на пукнатини по предното стъкло. Резкият поток топъл въздух на замръзналото предно стъкло създава значителна разлика в температурата, на която стъклото не може да устои и се пука. Препоръчва се тази процедура да се извършва постепенно, така че стъклото да се размразява бавно.\n\r\n\r\nСъвременните инжекционни автомобили не изискват дълго подгряване, но това не означава, че като влезете в автомобил сутрин и стартирате двигателя, веднага трябва да отпрашите с мръсна газ. Претоварването води до неприятни последици за студения двигател и охладената трансмисия. Препоръчително е да карате с ниска скорост в първите минути и да не натоварвате двигателя и трансмисията. Само след пълното загряване на всички възли на автомобила може да си го карате както сте свикнали.\r\n", "date": "2018.12.28", "title": "Грешките, които правим при подгряването на колата"}
{"url": "https://www.dnes.bg/stranata/2018/12/28/piian-se-obyrna-s-kolata-si-postradaha-trima.397747", "text": "Трима души бяха сериозни ранени след катастрофа с пиян шофьор в Монтанско, съобщават от МВР.\r\nСнощи, около 22:30 ч., на път II 81, в района на село Комарево, 20-годишен от Берковица, водач на \"Фолксваген Голф\", е изгубил контрол над колата, излязъл е от пътя и се е преобърнал няколко пъти. \r\nВ резултат на ПТП-то са нанесени материални щети на автомобила и са пострадали 3-ма пътници, които са откарани в Спешна помощ в Берковица, с охлузни рани. Няма опасност за живота им.\r\nНа водача на лекия автомобил е извършена проба за употреба на алкохол, която е отчела 1,24 промила алкохол в издишания въздух. \r\nВодачът е задържан за 24 часа. По случая е образувано досъдебно производство. \r\n ", "date": "2018.12.28", "title": "Пиян се обърна с колата си, пострадаха трима"}
{"url": "https://www.dnes.bg/temida/2018/12/28/maikata-izhvyrlila-bebeto-si-v-arda-syjaliavam.397779", "text": "\"Много съжалявам! Искам вкъщи при децата\", каза пред съда в Кърджали 27-годишната Джеврие Христова, която е обвинена за убийството на собственото си бебе. Тя не говори български и в съдебната зала има преводач, съобщи 24rodopi.\n\n\n\r\nМладата жена от кърджалийския квартал \"Боровец\" роди за 7-ми път на 18 декември и хвърли бебето си във \"Водното огледало\". \r\nСъдът ще реши дали да наложи на 27-годишната Джеврие Й.Х. мярка \"Задържане под стража\".\r\nМладата жена се появи в съда 40 минути преди заседанието.\n\r\nПрипомняме, че Джеврие потърсила лекарска помощ на 18 декември, след като родила в района на Водното огледало. Неизвестната съдба на бебето вдигна полицията на крак и започна претърсване на коритото на река Арда, което бе източено. На 19 декември униформените служители на реда и пожарникари откриха трупа на новородено момченце.\r\n                    \n                    \n                Служителите от \"Социално подпомагане\" в Кърджали работели от 2 години с 27-годишната майка. Две от децата й били предоставени за отглеждане на приемно семейство, а другите три били при нея, като за тях тя получавала помощ от родителите на мъжа й. \r\nДнес стана ясно, че Джеврие криела последната си бременност. 27-годишната казвала на свои роднини, че е болна, има тумор в стомаха и на това се дължи наедряването на корема й. Мъжът на родопчанката е в затвора и това щяло да породи съмнения за бащинството.\r\n ", "date": "2018.12.28", "title": "Майката, изхвърлила бебето си в Арда: Съжалявам! "}
{"url": "https://www.dnes.bg/notifikacii/2018/12/28/kradec-obra-magazin-bez-da-podozira-che-go-snimat.397692", "text": "Варненската полиция търси съдействие от свидетели, за да може да идентифицира крадец, задигнал 500 лева оборотни пари от магазин за хранителни стоки. Случаят е от 23 ноември. Тогава около 20.35 часа апашът обрал магазина. \r\nКрадецът е на възраст около 24 години, висок е около 165 см., със слабо телосложение. \r\nБил е облечен с шушлеково яке, сив анорак, черна долница на анцуг и тъмни маратонки с три бели ленти отстрани.\r\nМъжът е имал съучастник, който минути преди това влиза в магазина и пазарува. \r\nТой е облечен със зелено яке, носи шапка на главата, обут е със сиви обувки и носи раница. На видеото се вижда как младежът заплашва продавачката с пистолет.\r\nВ края на клипа се вижда как друг човек внезапно изскача зад касата и прогонва мъжа с пистолета.\r\nПолицията призовава всеки, който има информация по случая да се обади на тел.: 112, 052/615166 или в най-близкото поделение на МВР.", "date": "2018.12.28", "title": "Крадец обра магазин без да подозира, че го снимат"}
{"url": "https://www.dnes.bg/index/2018/12/28/ivan-laskin-leji-vyv-vma-pak-zakysa-s-cherniia-drob.397693", "text": "Актьорът Иван Ласкин е бил приет във Военно-медицинска академия.\r\nПред  говорителят на лечебеното заведение потвърди, че той е приет за лечение, но отказа да съобщи повече информация за състоянието му. \n\r\nСамо преди няколко седмици той беше изписан от Втора градска болница, където прекара повече от два месеца заради напреднало чернодробно заболяване.\r\n ", "date": "2018.12.28", "title": "Иван Ласкин лeжи във ВМА, пак закъса с черния дроб"}
{"url": "https://www.dnes.bg/usa/2018/12/28/zimna-buria-blokira-sasht-hiliadi-poleti-sa-otmeneni.397694", "text": "Хиляди полети бяха отложени вчера в САЩ заради зимна буря, а стотици бяха отменени, предаде БТА като цитира Ройтерс.\n\r\nПричина за нарушенията във въздушния транспорт стана започнала още в сряда вечерта зимна буря. \n\r\nНад 1000 полета бяха отменени, докато броят на отложените полети достигна 4200. \n\r\nБлизо 400 полета от и към международното летище Далас-Форт Уърт бяха отменени, а стотици бяха отложени.\n\r\nВ резултат на бурята пътник и стюардеса пострадаха леко при турбуленция над същото летище на борда на пътнически самолет, идващ от Мексико. Впоследствие самолетът беше отклонен за Остин, където кацна безаварийно, и там на пострадалите беше оказана медицинска помощ в местна болница, след което бяха изписани.\n                    \n                    \n                \r\nМетеоролозите съобщават, че бурята е донесла силни дъждове и гръмотевични бури и има риск от наводнения в \r\nюгоизточната част на САЩ, включително в Тексас, Луизиана, Мисисипи и Алабама.\n\r\nИздадено е и предупреждение за риск от възможна поява на торнада в Централна и Югозападна Луизиана и в Югоизточен Тексас. \n\r\nГубернаторът на Канзас обяви извънредно положение.\r\n ", "date": "2018.12.28", "title": "Зимна буря блокира САЩ, хиляди полети са отменени"}
{"url": "https://www.dnes.bg/index/2018/12/28/receptata-dnes-mesna-iahniia-s-nadenichki-i-kiselo-zele.397628", "text": ":\r\n500 г свинско или телешко месо\r\n3-4 наденички\r\n400 г смлени консервирани домати\r\n1 малка кисела зелка\r\n3 с.л. олио\r\n1 голяма глава лук\r\n10 скилидки чесън\r\nняколко сушени манатарки\r\nчерен пипер на вкус\r\nлют червен пипер по желание\r\n1 чаша зелев сок\r\nоколо 400 мл вода\r\n \r\n:\r\n \r\nСложете гъбите в купичка и ги залейте с вряла вода, докато омекнат добре. В тенджера загрейте добре олиото и сложете в него заедно нарязаните чесън и лук. След като поомекнат може да добавите нарязаното на хапки месо, наденичките и черния и червен пипер. Когато станат златисти прибавете нарязаното кисело зеле, доматите, зелевия сок, водата, гъбите. Когато яхнията заври, намалете котлона и гответе на бавен огън докато месото стане напълно готово.\r\n\r\n", "date": "2018.12.28", "title": "Рецептата Dnes: Месна яхния с наденички и кисело зеле "}
{"url": "https://www.dnes.bg/snimka-na-denia/2018/12/28/jivakyt-skacha-do-10-s-no-na-mesta-shte-ima-mygli.397695", "text": "В петък ще духа слаб до умерен вятър от запад-югозапад и ще продължи да се затопля. Преди обяд над по-голямата част от страната ще е предимно слънчево, на отделни места в низините ще има ниска слоеста облачност.\n\r\nОт север облачността ще се увеличава и вечерта на места в Североизточна България ще превали дъжд. \n\r\nМаксималните температури ще са между 5° и 10°, .\n\r\nПо Черноморието преди обяд ще е предимно слънчево, в отделни райони с намалена видимост. В следобедните часове облачността ще се увеличава и вечерта на отделни места по северното крайбрежие ще превали. Ще духа слаб до умерен западен вятър. Максималните температури ще са от 6° до 9°. Температурата на морската вода е около 7°. \r\nВълнението на морето ще е 1-2 бала.\n                \n                \r\nНад планините преди обяд ще е слънчево, но в следобедните часове облачността ще се увеличи. На отделни места ще прехвърчи сняг. Ще духа умерен и силен северозападен вятър. Максималната температура на височина 1200 метра ще е около 4°, на 2000 метра – около минус 2°.\n\r\n ", "date": "2018.12.28", "title": "Живакът скача до 10°С, но на места ще има мъгли"}
{"url": "https://www.dnes.bg/eu/2018/12/28/skandalyt-s-rodniia-pasport-geit-stigna-do-franciia.397696", "text": "Един от най-авторитетните европейски вестници, френският всекидневник \"Монд\" публикува обширна статия за трафика с български паспорти у нас.\n\n\n\n\r\n\"Около 115 000 души са се възползвали от натурализация за десетина години и са получили български паспорти. Между 150 и 200 заявления са подавани всеки ден от чужденци. Те са плащали между 500 и 1500 евро за разглеждане на техните документи\", пише изданието и подрбно описва показанията в Брюксел на бившия ръководил на Дирекцията за гражданство в Министерството на правосъдието Катя Матева.\n\r\n\"Матева лично е спряла няколко хиляди заявления. Тя е блокирала натурализациите, когато е открила, че около 60 чуждестранни престъпници са се възползвали от обикновена декларация, за „принадлежност“ към България. Тези удостоверения се търсят от македонци, молдовци, украинци или албанци. Те може да се получат срещу няколко стотин или няколко хиляди евро\", пише още френското издание, цитирана от Нова тв.\n                    \n                    \n                \r\n\"Монд\" припомня и скандала от преди няколко месеца когато в САЩ бяха задържани етнически албанци с български паспорти заподозрени в терористична дейност. Вестникът обръща внимание и на друг международен скандал свързан с трафика на български паспорти -задържането през октомври 2017 г. в Гърция на двамата бивши ръководители на македонските спецслужби Горан Груевски и Никола Бошковски. Те се издирват в Република Македония за незаконно подслушване.\n\r\nДвамата бяха задържани на летището в Солун след близо три месечно бягство от македонското правосъдие. Те се опитаха да напуснат Гърция с български паспорти с фалшиви имена. \n\r\nИзданието съобщава и за ареста на директора на Държавната агенция за българите в чужбина, Петър Харалампиев, който е разследва за участие в организирана престъпна група. \"Монд\" припомня, че в сейфа на лавния секретар на агенцият са открити 265 000 евро в брой.\n\r\n\"Монд\" обръща внимание и на публикацията в специализирания брюкселски сайт Еuractiv, който на базата на документи писа, че министър от правителството на Борисов е замесен в трафика, а именно министърът на отбраната и вицепремиер Красимир Каракачанов.", "date": "2018.12.28", "title": "Скандалът с родния \"Паспорт гейт\" стигна до Франция"}
{"url": "https://www.dnes.bg/akoshtete-vqrvaite/2018/12/28/6-nachina-po-koito-cigarite-ni-sysipvat-systariavat.396967", "text": "Жълти нокти, натрупване на коремни мазнини, бавно зарастващи рани, стрии... Никой не ги харесва, но нашите вредни навици могат да допринесат за тяхната поява, като например тютюнопушенето.\r\nМоже би няма човек, който да не иска да остарее красиво и да забави максимално появата на признаците на стареене.\r\nАко пушите, трябва да знаете, че не само излагате на риск здравето си, но ускорявате процесите на стареене. Вижте как.\r\n\r\nАко искате да имате здрава и красива коса, спрете цигарите. Никотинът има способността да нанася щети върху космените фоликули по същия начин, по който уврежда здравето на вашата кожа. В резултат на това косата става по-тънка, рядка, може по-бързо да посивее. Не на последно място, тъй като косъмът не получава достатъчно хранителни вещества може да бъде по-сух.\r\n                    \n                    \n                \r\nВъзрастовите петна могат да бъдат черни, кафяви или сиви. Те се образуват от продължително излагане на слънце и от естествените процеси на стареене. При пушачите рискът от тяхната по-ранна поява и интензивност на петната е по-висок, тъй като вредният навик отнема голяма част от хранителните вещества важни за кожата.\r\n", "date": "2018.12.28", "title": "6 начина, по които цигарите ни съсипват, състаряват..."}
{"url": "https://www.dnes.bg/rusia/2018/12/28/kak-edna-elha-darena-ot-moskva-dovede-do-oligofreni.397699", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРуското посолство реагира бурно на флашмоб, който бе организиран преди няколко дни в София. \n\r\nНа страницата на посолството във Facebook е публикувано мнение, в което протестиращите край елхата, дарение от Русия за столичани и отрупана с петолъчки, са определени като \"олигофрени\" и \"малоумници\".\r\nМисията на Кремъл у нас цитира коментар от сайта Classa.bg, който обяснява, че \"заради бруталната американска цензура по уж \"българските\" медии, за Русия се говори само лошо и нищо друго освен лошо\".\n\r\nВъв въпросния коментар лидерът на партия \"Възраждане\" Костадин Костадинов нарича протестиращите срещу дарената от Русия елха \"олигофрени\" и \"малоумници\".\r\n                    \n                    \n                От руското посолство коментираха пред , че публикуваният коментар не е официална позиция на Москва.На въпрос дали са съгласни с твърденията в коментара, от посолството обясниха, че смятат, че авторът има право да изразява своето мнение, без да бъдат напълно съгласни с него.\r\nАвторът на материала Костадин Костадинов пък обясни, че не вижда проблем в случая и твърдо застава зад думите си.\r\nПредставител на българското външно министерство вече е разговарял със съветник в посолството на Руската федерация у нас, като е предал позицията на България по повод публикацията.\r\nРодният дипломат е посочил, че подобни действия не допринасят за двустранните ни отношения с Русия, а напротив, създават благоприятна почва за антируски настроения сред българските граждани.", "date": "2018.12.28", "title": "Как една елха, дарена от Москва, доведе до... \"олигофрени\" "}
{"url": "https://www.dnes.bg/sofia/2018/12/28/obnoviavat-liniia-111-s-novi-30-avtobusa-na-priroden-gaz.397698", "text": "30 автобуса на газ тръгват от днес по линия 111 в София. \r\nТова е част от програмата за модернизирането на столичния градски транспорт.\n\n\r\nТова са първите 30 от общо 60 автобуса с най-висок екологичен стандарт евро 6. \r\nТози месец в столицата тръгнаха и първите електробуси с нулеви вредни емисии, предстои и купуването на 13 нови трамвая. \r\nВ 13.00 часа новите 30 автобуса ще бъдат представени на паркинга на НИМ от столичния кмет Йорданка Фандъкова.\r\nОт следващата година се очаква средната възраст на автобусите в столицата да е около 6 години.", "date": "2018.12.28", "title": "Обновяват линия 111 с нови 30 автобуса на природен газ"}
{"url": "https://www.dnes.bg/science/2018/12/28/pastor-pol-predskazva-kyrvava-luna-veshtae-kraia-na-sveta.397672", "text": "Кървава Луна – събитие, което не е толкова необичайно за очите на обикновения човекгражданин.\r\nВсяка година земния спътник се обагря в червено, защото Земята застава на пътя между него и Слънцето.\r\nГледката е красива и впечатляваща, но не и за американския пастор Пол Бегли.\r\nС треперещи ръце той чете пасаж от Библията: \"И Слънцето ще потъне в мрак, а Луната в кръв, преди великият и ужасяващ ден на Страшния съд да настъпи\".\r\nА като подкрепа към тези си думи той добавя и цитат от \"Откровенията на Йоан\": \"И после видях, когато отвори и шестия печат, имаше ужасно земетресение и Слънцето стана черно и Луната – кървава\".\r\n                    \n                    \n                След това се обръща към множеството: \"Това предсказание ли е?\", пита той с посърнало лице.\r\nСпоред Пол Бегли, през 2019 г., точно на тази кървава Луна, която ще може да бъде видяна през януари само от Великобритания, Европа и Северна Америка, светът ще свърши.\r\n\"Определено това е знак за края на дните ни. А Америка играе главна роля в Апокалипсиса\", казва пасторът, който е известен със своите предсказания за края на света.\r\nКакто става ясно, Пол Бегли е известен и със своите провали да предскаже края на света.\r\nСпоред него, не само кървавата Луна, но и протестите на \"жълтите жилетки\" във Франция, са достатъчно знамение, че ни очаква тежка година.\r\nТежка година да. Последна – едва ли!?\n\r\n ", "date": "2018.12.28", "title": "Пастор Пол предсказва: Кървава Луна вещае края на света?"}
{"url": "https://www.dnes.bg/akoshtete-vqrvaite/2018/12/28/kakvo-vi-ochakva-v-liubovta-prez-idvashtata-2019-godina.396970", "text": "Новата 2019-а година ще е година на промените в много направления, включително и в любовта.\r\nПрез 12-те месеца ще можем да узреем повече за любовта, за това какво искаме да получим и какво сме готови да дадем. Какво ви очаква според зодията, вижте в любовния ни хороскоп.\r\n\r\nСпоред хороскопа за 2019-а, това ще бъде добра година за онези Овни, които искат да се задомят, да сключат брак. Тези, които вече са в брачен съюз, ще се радват на мир и хармония, но ще трябва да полагат усилия, за да са сигурни, че любовният им живот ще бъде сигурен и удобен.\r\nОвните, които търсят нова любов, ще могат лесно да създават нови познанства на социални събирания или на работното място. Ще могат да се влюбят в хора, които се доближават до тях по характер, с които ще бъдат много съвместими. Любовният ви живот ще бъде добър през 2019-а, но не забравяйте да полагате усилия.\r\n                    \n                    \n                \r\nСпоред звездната карта, представителите на зодията ще бъдат по-привързани и страстни през тази година! Това е малко странна комбинация за вас, но е и много хубава, особено ако вече се намирате във връзка или ако искате да създадете такава. Ще имате желание да ходите повече на срещи, а в сексуално отношение апетит няма да ви липсва.\r\nПрез новата година ще се научите, че в любовта нещата трябва постоянно да бъдат интересни и вълнуващи. Възможно е да се наложи да направите някои жертви в името на любовта. Някои от вас ще направят и планове за бебе.\r\n", "date": "2018.12.28", "title": "Какво ви очаква в любовта през идващата 2019 година?"}
{"url": "https://www.dnes.bg/eu/2018/12/28/po-edin-vzriven-bankomat-vseki-den-v-germaniia.397700", "text": "Банкомати биват взривявани в Германия почти ежедневно. До края на 2018 г. германската Федерална криминална служба (БКА) очаква общият брой на тези случаи за цялата година да достигне най-малко 350, нов рекорд за Германия, предаде ДПА.\r\nЗасега не е ясен размерът на нанесените през изминалите 12 месеца щети.\r\nКато цяло се забелязва устойчиво увеличение на случаите, при които крадци се опитват да откраднат парите от банкомати с помощта на експлозиви. През 2008 г. БКА отчела общо 33 подобни случая, 14 от които били неуспешни опити. През 2013 г. общият брой бил 89, а през 2017 г. - 268.\r\nПовечето от тези набези през настоящата година са се случили в провинция Северен Рейн-Вестфалия - където се намират градове като Кьолн и Дюселдорф - следвана от северозападната провинция Долна Саксония, пише БТА.", "date": "2018.12.28", "title": "По един взривен банкомат всеки ден – в Германия"}
{"url": "https://www.dnes.bg/notifikacii/2018/12/28/novite-100-leva-v-obrashtenie-super-zashtiteni-sa.397704", "text": "Българската народна банка пуска в обращение първата банкнота от новата серия с номинална стойност 100 лева, емисия 2018 г.\r\nОбщият дизайн и основните елементи на банкнотите от новата серия се запазват без съществени изменения спрямо тези, които са в обращение.\n\r\nПромените в банкнотите от новата серия произтичат основно от въвеждането на нови защитни елементи, съобщават от централната банка.\r\nНови защитни елементи в банкнотата са:\r\n – състои се от пет дебели и шест тънки линии, разположени под ъгъл на двете къси страни на банкнотата.\n\r\n – редуващи се при промяна на ъгъла на наблюдение изображения на еделвайс и профил на Алеко Константинов; цветен холограмен портрет на Алеко Константинов; детайл от паметник на Алеко Константинов, променящ цвета си от смарагдовозелено към сапфиреносиньо при промяна на ъгъла на наблюдение; динамичен шахматен ефект с промяна на цвета от смарагдовозелено към сапфиреносиньо при промяна на ъгъла на наблюдение и обемно триизмерно изображение на числото 100.\n                \n                \r\n– числото 100 е отпечатано с променящо цвета си мастило с динамичен шахматен ефект, което при промяна на ъгъла на наблюдение се променя от смарагдовозелено към сапфиреносиньо. – вградена в хартията и частично излизаща от обратната страна със светъл повтарящ се текст \"БНБ 100\" и с динамичен шахматен ефект, променяща цвета си от смарагдовозелено към сапфиреносиньо. Изображението на повтарящия се текст \"БНБ 100\" се чете от лицевата страна при поставяне на банкнотата срещу източник на светлина.\n\r\n – наблюдава се при поставяне на банкнотата срещу източник на светлина. Състои се от полутоново изображение с висока резолюция на портрета на Алеко Константинов. Изображенията се наблюдават и от обратната страна на банкнотата.\n\r\nБанкнотите с номинална стойност 100 лева, емисия 2003 г., продължават да бъдат в обращение, допълват от БНБ. ", "date": "2018.12.28", "title": "Новите 100 лева – в обращение. Супер защитени са!"}
{"url": "https://www.dnes.bg/sofia/2018/12/28/vinetki-po-severnata-skorostna-tangenta-na-sofiia.397703", "text": "Жителите на Нови Искър се обявиха против заплащането за преминаване по Северната тангента в София.А\r\n\"Ако се случи това, което се планира и беше обявено – да се въведат   винетни такси за скоростната тангента – това ще рефлектира пряко върху   всяко едно домакинство. От друга страна ще има и непряк ефект. Ако   живеещите не ползват тангентата, те трябва да ползват вътрешната градска   мрежа, което означава, че всички усилия, които се положиха на този  етап  за една по-чиста София, ще се изпарят\", сподели жител на Нови  Искър.\n\r\n\"За живущи в рамките на града не е редно да се плаща винетка. Въпрос на организация на АПИ е по какъв начин да създаде организация и да контролира хората, които преминават през Северна скоростна тангента\", заяви пред Нова тв и кметът на Нови Искър Даниела Райчева.\r\n                    \n                    \n                АПИ и Столичната община преговарят днес как да става минаването по Тангентатата от следващата година. \r\nПо план от 2019 г. трасето, което свързва транзитния трафик от автомагистралите \"Хемус\", \"Тракия\", \"Струма\" и Калотина, ще бъде платено. \r\nСпоред Агенция \"Пътна инфраструктура\" проблемът може да бъде решен, ако Столичната община реши да разшири територията си поставяйки знаците за края на населеното място от другата страна на Северната тангента. \r\n\"Скоростната тангента е част от бъдещата автомагистрала \"Европа\". През България всяка година минават транзитно между 11 и 13 млн. тира. Поне 80% от тях преминават точно по този участък, т.е. няма как АПИ да се лиши от таксите, които трябва да вземе за преминаващите тежкотоварни автомобили\", каза председателят на УС на Агенция \"Пътна инфраструктура\" инж. Светослав Глосов.\r\n ", "date": "2018.12.28", "title": "Винетки по Северната скоростна тангента на София!?"}
{"url": "https://www.dnes.bg/sofia/2018/12/28/avariia-v-metroto-betonna-piana-poteche-po-stolichen-bulevard.397707", "text": "\n\r\nАвария около строежа на метрото в София затвори за кратко столичния булевард \"Евлоги Георгиев\" в четвъртък вечер.\r\nПяна от строежа на подземната железница изби под асфалта на булеварда, видя репортер на Булфото.\r\nПо непотвърдена информация това е пяната, която инжектира къртицата, прокопаваща тунела за третата метролиния.\r\nЗаради инцидента се наложи на място да пристигнат хора от общината и от Гражданска защита. Работници на място се опитваха да отстранят набързо аварията.\r\n", "date": "2018.12.28", "title": "Авария в метрото: Бетонна пяна потече по столичен булевард!?"}
{"url": "https://www.dnes.bg/sofia/2018/12/28/koledno-chudo-kiril-razkazva-kak-progledna.397702", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧудесата по Коледа не се случват само в приказките.\r\nМъж, който от 10 години е напълно сляп, прогледна броени дни преди Рождество.\n\r\nВ началото на месеца ви разказвахме за бившия лекоатлет от Варна - Кирил, който се нуждаеше от 12 000 лева за операция във Виена.\r\nЗрителите на  подарихa най-ценния подарък за 38-годишния мъж. Нужната сума беше събрана.\r\n\"Благодаря на всички добри хора, без чиято помощ нямаше да мога да прогледна. Вълнението е огромно\", сподели Кирил.\r\nЗа малко обаче операцията да не се състои.\r\n                    \n                    \n                \"Когато пристигнах в болницата в Австрия и дадох на регистратурата носения от мен формуляр за социалноосигурителни права, и ми отговориха, че всъщност нищо не е платено и отказаха категорично да ме приемат\", разказа Кирил.\r\nМладият мъж, като физическо лице, е трябвало да плати хонорар за професор в размер на 3 хил. евро.\r\n\"Освен това платих за допълнителни консумативи и четиридневния си престой в болницата, за оперативно и медикаментозно лечение, които трябваше да бъдат покрити от Здравната каса\", каза още той.\r\nИ въпреки, че Кирил вече е на родна земя и вижда, притесненията му не спират дотук. На всеки 60 дни е необходимо да сменя медицинската леща, която е на стойност 150 лева. А на всеки 3 месеца трябва да му бъде извършван контролен преглед във Виена.\r\n\"Слагам си и 7-8 вида капки за очи, за мен обаче е непосилно да си ги закупувам сам\", допълни той. ", "date": "2018.12.28", "title": "Коледно чудо! Кирил разказва как прогледна"}
{"url": "https://www.dnes.bg/obshtestvo/2018/12/28/ne-shtat-da-metat-da-pleviat-myrzelivi-bezrabotni-gubiat-pomoshti.397625", "text": "Всеки пети, който взима социални помощи и трябва да полага общественополезен труд, е останал без подпомагането от държавата, заради отказ да работи. Обикновено безработните са ангажирани с метене на улици, почистване на градинки, подкастряне на дървета, риене на сняг или боядисване на пейки.\n\n\r\nТакъв вид дейност полагат 21 382 души, които не са включени в програмите по заетост. От тях парите на 4632 безрабони са спрени за период от два месеца, защото са отказали да се трудят, става ясно от данните на Агенцията за социално подпомагане (АСП), предоставени на \"Монитор\".\r\nДруги 2429 пък са с прекратени помощи за цели две години, защото повече от веднъж са изразили несъгласие да работят.\r\n                    \n                    \n                Броят на спрените пари на тези, които са захвърлили метлите е по-малък в сравнение с миналата година, когато за същия период отрязаните от помощта за два месеца са били двойно повече. Повторните откази са били с 1523 повече.\r\nНай-мързеливи се оказват живеещите в областите Сливен, Пловдив и Враца, където най-много българи не са искали да метат градинки. Финансовото подпомагане се спира от 1-во число на месеца, през който е направен отказът.\r\nОт полагането на такъв труд са освободени лицата, които се грижат за деца до 3-годишна възраст, бременните след третия месец, хората с трайни увреждания, с психични заболявания, както и такива, които полагат грижи за член на семейството.\r\nРазмерът на помощите може да бъде различен за всеки месец и зависи от броя на членовете в семейството, възрастта, здравословното състояние, учебната заетост и трудова заетост, уточняват от АСП.\r\nВсеки месец се извършва проверка както за общественополезния труд, така и за редовното посещение на учебните занятия от децата. При констатирани повече от 5 отсъствия от клас, индивидуалният процент, с който се определя помощта се намалява от 91 на 30 на сто от гарантирания минимален доход, който вече е 75 лева. \n\r\nДецата и хората в трудоспособна възраст заемат най-голям дял от финансово подкрепените от държавата. \n\r\nСредно на месец броят на мераклиите за подпомагане, които са в трудоспособна възраст са 30 753, хората с трайни увреждания 1 436, а децата са 26 404. \n\r\nМалко над 4000 са семействата, които живеят на помощи, като в половината случаи става дума за самотни родители. \n\r\nОт социалното подпомагане са се възползвали 37 бременни жени 45 дни преди раждането. От началото на годината до момента инспекторите на Агенцията за социално подпомагане са извършил 1087 комплексни проверки, свързани с полагането на обществено полезен труд.", "date": "2018.12.28", "title": "Не щат да метат, да плевят... Мързеливи безработни губят помощи"}
{"url": "https://www.dnes.bg/stranata/2018/12/28/prizvanieto-da-si-lekar-mladite-nadejdi-v-bylgarskata-medicina.397674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТе са три млади дами, избрали пътя на медицината. Гмурват се в дълбокото и започват работа в интензивното отделение на една от най-натоварените болници - тази във Велико Търново.\r\nДеян Трифонова е от семейство на лекари. Още от дете се зарича, че няма да тръгне по стъпките на своите родители, защото работата е твърде натоварена, а медиците често са далеч от близките си по време на празници.\r\nВъпреки това нещата се обръщат. Завършва в Медицинския университет във Варна само преди месец и без да се колебае решава да се развива в едно от най-тежките отделения.\r\nПо същия път поемат и нейните две колежки. Едната мечтае да стане лекар още от дете - мечта, която следва абсолютно последователно.\r\n                    \n                    \n                Днес и трите са щастливи от работата си - вършат я с огромно удоволствие, защото ясно съзнават, че да си лекар не е професия, а призвание.\r\nЗатова когато останалите хора са си у дома, те са там - в болницата. Мястото, което постепенно се превръща в техен втори дом, а екипът - в тяхното второ семейство.\r\nЧуството на сплотеност е една от многото причини младите лекарки да горят в работата си, макар и да е тежка и натоварена.\r\nИ трите споделят пред предаването \"Директно\" по телевизия , че стресът е огромен.\r\n\"На моменти е стряскащо, но в интензивното отделение често виждаш усилията си, виждаш как хората се подобряват и има смисъл от това, което правиш\", разказва една от младите надежди в медицината.\r\nПоводите за надежда в иначе болната система на здравеопазването не се изчерпват с трите лекарки. Две млади жени от Горна Оряховица решават да дарят на болницата в града два нови транспортни кувьоза.\r\nСлед множество усилия и една благотворителна кауза днес лечебното заведение разполага не само с два стационарни кувьоза, но и с два подвижни - нова апаратура, която е изключително необходима, особено когато става въпрос за недоносените бебета.", "date": "2018.12.28", "title": "Призванието да си лекар: Младите надежди в българската медицина"}
{"url": "https://www.dnes.bg/obshtestvo/2018/12/28/mladojenec-ot-fidji-si-vze-bylgarka-vrekoha-se-v-dvoreca-v-balchik.397680", "text": "\n\r\nДворецът в Балчик се превърна в хитово място за сватби през отиващата си година. Англичани, германци, холандци, швейцарци... са сключили брак там.\r\nОбщият брой на сватбите в красивата градина през 2018-а са били 82, като от тях изцяло българските са били 53, а смесените 24.\r\nМладоженци  от Балчик, Добрич, Варна, София, Силистра, Стара Загора, Благоевград, Габрово, Пловдив, Казанлък, Русе, Ботевград са избрали Двореца за място, където да кажат \"Да\" на любимия си.\r\nЕдна от най-интересните сватби е била тази на младоженеца от Фиджи – Дейвид Самуел Хаули Онисимо, който на 26 май се оженил за Благея Ангелова от София, която по настоящем е Благея Ангелова Онисимо.\r\n                    \n                    \n                Семейството на жениха е било облечено с традиционни островитянски дрехи.\r\nТреньорката на националния отбор по художествена гимнастика на Канада Здравка Чонкова явно не е забравила българските си корени и е омъжила дъщеря си в Двореца.\r\nДве двойки от Англия, две двойки от Румъния и една двойка от Латвия също са се оженили в Двореца в морския ни град.\r\nЕдин от германските младоженци пък е избрал да живее в България.\r\nПоследната сватба за 2018 г. е била на 8 декември. Въпреки студеното време през зимата тогава е сключила брак двойка от Добрич. \n\r\nСватбеният сезон в Двореца в Балчик  е започнал от 1 април и е най-дълго продължилият сватбен сезон в историята на специалните събития в Двореца.\r\n \r\nМераклиите да сключат брак през 2019 г. също са доста. \n\r\nВече са постъпили много запитвания, като до момента 22 са потвърдените дати за сватби.", "date": "2018.12.28", "title": "Младоженец от Фиджи си взе българка, врекоха се в Двореца в Балчик"}
{"url": "https://www.dnes.bg/stranata/2018/12/28/63-godishen-ubit-v-plovdiv-dvama-sa-zadyrjani.397719", "text": "63-годишен е бил убит снощи в Пловдив, за престъплението са задържани двама души, съобщават от полицията в града.\r\nСигналът е бил получен около 23:00 часа в четвъртък на телефон 112, съобщи \"\".\r\nНа местопроизшествието е извършен оглед. Образувано е досъдебно производство, започнали са разпити. \r\nПроцесуално-следствените действия продължават под ръководството на Окръжна прокуратура.", "date": "2018.12.28", "title": "63-годишен убит в Пловдив, двама са задържани"}
{"url": "https://www.dnes.bg/obshtestvo/2018/12/28/1151-bylgari-chakat-red-za-transplantaciia.397701", "text": "Общо 1151 българи чакат ред за трансплантация в момента у нас. През отминаващата 2018 г. в страната ни са били извършени 43 органни трансплантации, докато година по-рано те са били едва 19.\n\n\r\nСитуацията се подобрява, е мнението на доктор Сибила Маринова, координатор по донорство във Велико Търново.\r\nСпоред нея хората стават по-информирани по въпроса и разбират какво състояние е мозъчната смърт.\r\nПо думите на доктор Маринова пред bTV обаче има не малко проблеми, като един от тях е фактът, че работещите координатори в страната са малко. Друг основен проблем в българското общество е доверието към лекарите у нас.\r\n                    \n                    \n                Човек трябва да може да декларира не само отказа си да стане донор, но и съгласието си, смята специалистът. И посочи, че това може да стане факт с промени в закона.\r\nДеликатен е въпросът дали може българи да получат донори в чужбина, каза още д-р Маринова. \r\nТя обясни, че за да получаваме органи за трансплантация от чужбина, трябва отново да се върнем и да сме в отношения с Евротрансплант.\r\n ", "date": "2018.12.28", "title": "1151 българи чакат ред за трансплантация"}
{"url": "https://www.dnes.bg/index/2018/12/28/kak-da-se-spravim-s-byrnaut-i-panik-ataki.397723", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтреса в личния ни живот, а и на работното място, често води до тежки последствия за психиката ни. Младите все повече страдат от бърнаут и панически атаки. Но на помощ идва новата книга на Албена Тонкин \"Как съхраних себе си“. Тя ще е на пазара от трети януари и.\n\r\nАвторката разказва личната си история за да бъде полезна и на други хора:\n\r\n\"Първите сигнали - първо е прегарянето. При мен това, което става е - изтръпват ми ръцете, не мога да чета, не мога да работя. Някои хора припадат. Когато ти си много преработен, тялото физически отказва да работи. Ако не вземем мерки, започват панически атаки - стягания в сърцето, не можеш да дишаш, изтръпват ти крайниците\", сподели Албена Тонкин пред .\n                \n                \r\nАвторката обясни, че е много важно, когато човек получи паник атака да я осъзнае. Ако още в самото й начало убедим тялото си, че състоянието ни не е истинско, то ще изчезне. \n\r\n\"Това, което аз направих е пълен рестарт. Най-добре е, когато човек има панически атаки да си вземе почивка от ежедневието си и да си направи анализ. Аз направих точно това - смяна на начина на работа, махнах токсични хора, които ме натоварват, пуснах всички \"какво трябва да ям\". Много е важно като имаш панически атаки да почнеш от нулата\", обясни Албена Тонкин.\r\n ", "date": "2018.12.28", "title": "Как да се справим с бърнаут и паник атаки? "}
{"url": "https://www.dnes.bg/rusia/2018/12/28/rusnacite-tyrsiat-spasenie-ot-studa-v-bylgariia.397705", "text": "Най-популярната страна сред руснаците за закупуване на недвижими имоти е България. Следват я Испания, Турция, Кипър и Черна гора. \n\r\nМнозинството от реалните и потенциалните купувачи на недвижими имоти извън Русия живеят в Москва, Санкт Петербург, Сочи, Владивосток и Перм. Този извод правят от Финансовия университет към Правителството на Русия. Социологическото проучване е проведено в 78 града на Русия с население над 250 000 души. \n\r\nГлавният редактор на Prian.ru Филип Березин каза пред Газетой.Ru, че България беше особено популярна до 2014 година, но в момента испанският пазар догонва българския. Става дума за това, че в България се отбелязва ежегоден ръст на цените – над 5%. Тази ситуация продължава вече четири години, като най-голямо е поскъпването в София и другите големи градове. Цените на жилищата по морето остават стабилни. И до момента има предлагане на жилища за 15-20 хиляди евро. За тези пари може да се купят апартамент или студио, но не на първата линия. Подобни евтини предложения в другите страни с излаз на море просто няма. \n                    \n                    \n                \r\nПреди 10 години делът на купувачите от Русия и Украйна в сегмента български курортни недвижими имоти съставляваше 70%, казва Березин. Сега по думите му става дума за максимум 20%. \n\r\nРъстът на интереса на руснаците към недвижими имоти в страната е неравномерен по страни на потенциални сделки. Така търсенето на недвижими имоти в Турция през последните две години е нараснал практически четири пъти, в България – 2,5 пъти, в Германия, Чехия, Кипър и Черна гора – около два пъти. \n\r\nОт друга страна ръстът на търсенето на недвижими имоти в Испания се оказва много по-нисък от средния (20%), а търсенето на недвижими имоти във Франция, Гърция, Великобритания и много други страни в Северна и Западна Европа остава на нивото отпреди две години или дори е намаляло.", "date": "2018.12.28", "title": "Руснаците търсят спасение от студа... в България"}
{"url": "https://www.dnes.bg/tenis/2018/12/28/kakvo-stana-v-zvezdnite-dvoiki-v-sporta-prez-2018-g.397708", "text": "\"Днешната тема е малко по-различна от обичайните. Ще говорим за звездните двойки в спорта през 2018 г. и няма как да не започнем с Григор Димитров и Никол Шерцингер\". Това заяви редакторът на Gol.bg Веселин Коларов в ефира на  по .\r\nУ нас безспорно това е двойката, която се радва на най-голям интерес. Всяка тяхна стъпка се следи под лупа, където почиват, какво правят. През изминалите 12 месеца имаше информации за сватба, раздяла, Люси Хамилтън искал да си връща певицата, но Гришо и Никол продължават да за заедно\", добави гостът. \r\nБившата половинка на тенисист №1 на България – Мария Шарапова, най-накрая е превъзмогнала Димитров.\r\n \r\n\"През 2018 г. руската красавица потвърди връзката си с милионера Александър Джилкс и отново има човек до себе си\", каза Коларов. \r\n \r\nСред значимите двойки са още Валери Божинов и сръбският модел Биляна Дол. \"Българинът е преследвал дамата цели 8 месеца и накрая усилията му се увенчали с успех. Сега Биляна е с него във Враца, обявен от нападателя за българския Ню Йорк. Божинов може да се завърне в Левски и Дол със сигурност ще се премести и в София\", отбеляза гостът.\r\n \r\nТой каза още, че през 2018 г. звездната българска шахматна двойка Иван Чепаринов и Антоанета Стефанова се сдоби с първото си дете. То носи името Мелисандра и изборът е вдъхновен от хитовия сериал \"Игра на тронове\", където Мелисандра е главен герой.\r\n \r\n\"В световен мащаб новата футболна звезда Килиан Мбапе се хвана с мис Франция 2017 Алисия Айли и мнозина ги определят за перфектната двойка. За жалост през годината имаше и раздели. Легендарният боксьор Владимир Кличко вече не е с актрисата Хейдън Пенетиър. Семейството на Кристиано Роналдо пък го последва в Торино след трансфера на звездата в Ювентус\", каза още гостът.\r\n \r\n", "date": "2018.12.28", "title": "Какво стана в звездните двойки в спорта през 2018 г.?"}
{"url": "https://www.dnes.bg/sofia/2018/12/28/nameriha-statuiata-na-apolon-v-sofiiski-dvor.397730", "text": "Откриха статуята на Аполон, открадната от Централна баня, съобщиха от СДВР. \r\nСтатуята е намерена в двор, близо до банята. Все още не е ясно дали тя е повредена по време на кражбата. \r\nОт полицията уточниха, че е открита по сигнал на граждани.\n\n\r\nБронзовата статуя на Аполон Медикус изчезна на 19 декември. Освен нея, липсваха и почти всички месингови чучури от чешмите на бившата минерална баня. Кражбата беше заснета от видеокамери.\r\nСтатуята на Аполон Медикус е дело на скулптора Георги Чапкънов. Тя бе поставена след реконструкцията на площад \"Бански\" през 2003 година. \r\nТогава бяха направени 42 каменни чешми, кръгли пейки от камък, водна площ със скулптура на Аполон Медикус, вградено ефектно осветление, рампа за хора с увреждания и зелени площи, като част от елементите на цялостното пространствено художествено решение и реконструкцията триъгълната градинка.", "date": "2018.12.28", "title": "Намериха статуята на Аполон в софийски двор"}
{"url": "https://www.dnes.bg/obshtestvo/2018/12/28/s-meseci-pacienti-chakat-donori-za-bial-drob-no.397714", "text": "\r\nМесеци наред тежко болни пациенти чакат трансплантация на бял дроб, но реални решения за проблемите им няма. Единственото, което ги крепи е надеждата, съобщава.\n\n\n\r\nКогато Адриан Петков губи битката за живота си, Министерството на здравеопазването обеща, че ще обърне повече внимание на проблема и ще направи всичко по силите си болните да бъдат спасени.\r\nМладжът чака 10 месеца нов бял дроб, след като е диагностициран с  муковисцидоза. Въпреки обещанието обаче, вече два месеца, ако не и повече, други пациенти чакат своята трансплантация.\r\n                    \n                    \n                Преди години, болните се пращали в клиника във Виена, но договорът с лечебното заведение изтекъл през май 2017 г. и повече не бил подновен.\r\nСега, Министерството на здравеопазването се опитва отново да се сработи с австрийските лекари, за да може проблемът с трансплантациите на бял дроб в България да бъде решен. \r\n ", "date": "2018.12.28", "title": "С месеци пациенти чакат донори за бял дроб, но... "}
{"url": "https://www.dnes.bg/zvezdi/2018/12/28/kristen-stiuart-i-stela-maksuel-skysaha.397726", "text": "Актрисата Кристен Стюарт и моделът на \"Victoria Secret\", Стела Максуел, са скъсали преди около месец. \r\n\"Двете живееха прекалено различен живот и спряха да се виждат\", казват източници на списание \"Us Weekly\".\r\nКристен за първи път проговори за сексуалната си ориентация в предаването \"Saturday Night Live\" в началото на 2017 г. и определи себе си като лесбийка. \r\n \r\nПреди това тя имаше няколкогодишна връзка с актьора Робърт Патинсън, с когото се запознаха по време на снимките на вампирската сага \"Здрач\" през 2008 г. Стюарт обаче изневери на Патинсън с режисьора на филма \"Снежанка и ловецът\" - Рупърт Сандърс.\r\n \r\n\"Кристен не можа да изтърпи Стела. Стела стана като обсебена от славата\", казват източници на \"Radar Online\".\r\n \r\n", "date": "2018.12.28", "title": "Кристен Стюарт и Стела Максуел скъсаха!?"}
{"url": "https://www.dnes.bg/stranata/2018/12/28/19-godishen-oposka-avarirala-kola-gumite-s-djantite.397718", "text": "Полицаи от Ресен установиха 19-годишен младеж, извършил кражба на гуми и джанти от лек автомобил, съобщи полицията във Велико Търново.\n\r\nНа 22 декември автомобил \"Ситроен\" аварирал край село Самоводене, а 19-годишният демонтирал и отмъкнал четирите му гуми, заедно с джантите.\r\nИзвършителят Х.И. от Ресен е установен и откраднатите гуми са върнати обратно.\r\nПо случая е образувана преписка, а материалите са докладвани на Великотърновската районна прокуратура.", "date": "2018.12.28", "title": "19-годишен опоска аварирала кола: Гумите с джантите!"}
{"url": "https://www.dnes.bg/akoshtete-vqrvaite/2018/12/28/kryshtene-za-pandite-bliznaci-zachenati-ot-opitomena-maika-i-div-bashta.397732", "text": "Първите панди-близнаци в света, родени от опитомена майка и див баща, бяха кръстени на специална церемония в Китай. Близнаците-панди се родиха на 25 юли и вече са на 5 месеца.\r\nМъжкото бебе панда носи името He He (Хармония), а женското - Mei Mei (Красива). И двете бебета са кръстени на анимационни герои панди от популярни китайски детски филмчета. \r\nКръщенето се състоя в базата за панди Shenshuping, намираща се в провинция Съчуан, която е част от Китайския център за опазване и проучване на пандите, съобщават от Daily Mail.\r\nПри раждането Не Не е тежал 215 грама, а сестра му - едва 84 грама. Майката е на 16 години и през февруари е била пусната отново в дивата природа, за да може да забременее.\r\nЦентърът за опазване и изследване на гигантските панди започна програма за извеждането на пандите в дивата природа в размножителния им период още през 2003 г., с цел да се увеличи популацията на тези животни. \r\n \r\n", "date": "2018.12.28", "title": "Кръщене за пандите-близнаци, заченати от опитомена майка и див баща"}
{"url": "https://www.dnes.bg/obshtestvo/2018/12/28/karash-drogiran-svaliat-ti-nomerata-vzimat-ti-knijkata.397706", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт началото на годината има установени повече от 13 000 случая, в които водачи управляват след употреба на алкохол, около 4500 са случаите с прекратени регистрации.\r\n\"Характерното е, че в такива случаи служебно се прекратява регистрацията на автомобила. За управление на превозно средство след употреба на наркотици са установени 3000 случая\", обясни пред  инспектор Илия Георгиев от Главна дирекция \"Национална полиция\".\n\r\nПо неговите думи в сравнение с миналата година, за същия период има известно увеличение.\r\n                    \n                    \n                При отказ на водачите да дадат проби за алкохол или наркотици се предвиждат най-тежките наказания. При всички случаи се отнема свидетелството за правоспособност.\r\n\"Не можем да установяваме степента на въздействие на наркотика, който е приет. Защо са толкова много на брой? Защото Пътната полиция увеличи контрола над тези водачи\", коментира Любка Маринова от Асоциацията на пострадалите при катастрофи.\r\nСпоред нея обаче може би не това е основната причина за катастрофите в страната ни. Тя обясни, че пътните полицаи са добре оборудвани с инструменти за установяване на нарушения, но с тях могат да работят само тези, които са преминали курс за това.\r\nРуслан Баждеков от Института за пътна безопасност коментира, че проблемът е много сериозен, защото новите правила за пътна безопасност са много по-важни от детайлите.\r\n\"Системата, която е изградена е архаична и има неясни отношения между институциите, отговарящи за пътната безопасност, а и нихилизъм на населението към пътните знаци\", посочи той.", "date": "2018.12.28", "title": "Караш дрогиран: Свалят ти номерата, взимат ти книжката..."}
{"url": "https://www.dnes.bg/bulgaria/2018/12/28/kradci-otvorete-protestirashti-napirat-pred-kevr.397742", "text": "\n\r\nПротестиращи направиха опит да влязат в сградата на Комисията за енергийно и водно регулиране и да участват в провеждащото се заседание. На него комисията обсъжда увеличаването на цената на природния газ и на водата в 26 града в страната от 1 януари. \r\nНедоволните поискаха техен представител да бъде допуснат за участие в заседанието, предаде БНР.\r\nВ протестната акция бе обявено, че граждани ще попречат на служителите на КЕВР да влязат на работните си места.\r\n\"Водата компанията я взима за 36 стотинки, а ни я продава за 2.68. Представяте ли си какъв грабеж в момента се извършва от тези, които са в Комисията за енергийно и водно регулиране\", каза един демонстрант.\r\n                    \n                    \n                \"Отворете вратата. Това е комисия на българските граждани\", добави друг.\r\n\"Там трябва да влезем всички ние. Аз предлагам да влезем вътре. Трябва да влезем със сила, тъй като мирно не става. Мафия!\", каза трети протестиращ.\r\nРазчетите на КЕВР сочат, че цените на ВиК услугите трябва да се повишат с до 10 на сто, а скокът на синьото гориво да е с 3,5%.\r\nС изключение на Кърджали, където ще има малко поевтиняване, от 1 януари 26 ВиК дружества ще продават водата на по-високи цени.\r\nНай-голям скок е предвиден в Бургас и в София - с 10 на сто. Най-скъпа обаче ще е водата в Шумен, където от Нова година за кубик ще се плащат 3.40 лв. Над 3 лева ще струва водата и в Добрич, Силистра, Варна и Враца.\r\nВъв Враца и Монтана няма да бъде постановена реалната цена, а за пръв път поскъпването ще бъде ограничено до прага на социалната поносимост за двата града.\r\nЗа Видин скокът може да стигне до 22 процента, но това ще стане само ако бъде въведена новата услуга \"пречистване на вода\". В противен случай увеличението ще от 6 на сто.\r\nТези цени са пределните, каза председателят на регулатора Иван Иванов. \"Ние определяме пределни цени на водата, за да няма някакви още по-големи скокове. Самите кметове и общински съвети могат в диалог с ВиК операторите да поискат отлагане на увеличението или то да бъде по-малко\", обясни той.\r\nПрез следващата година може да има поскъпване на водата и в други градове в страната, където ВиК дружествата все още нямат одобрени бизнес планове, прогнозира пред БНР председателят на Българската асоциация по водите Иван Иванов.\n\r\nПоскъпването на природния газ ще е с 3,5%. Това няма да доведе до промяна в цените на парното, топлата вода и тока.", "date": "2018.12.28", "title": "Крадци! Отворете! Протестиращи напират пред КЕВР"}
{"url": "https://www.dnes.bg/akoshtete-vqrvaite/2018/12/28/kak-da-bydem-moderni-na-starta-na-novata-2019-a.397758", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсеки иска да е възможно най-бляскав за Нова година. И дамите, и господата стриктно планират визиите си за празника.\r\nКак трябва да сме облечени, за да сме в тон с бъдещите тенденции и все още ли е на мода ретро вълната в ежедневното облекло?\r\n\"През 2019 година безспорно на преден план ще бъде блясъкът в дрехите. Освен това на мода остават късите бюстиета и корсетите\", сподели пред дизайнерът Радослава Лазарова.\r\nЕстествено, най-важното за една дама не са дрехите, а тя да се чувства красива.", "date": "2018.12.28", "title": "Как да бъдем модерни на старта на новата 2019-а?"}
{"url": "https://www.dnes.bg/za-da-se-razbirame/2018/12/28/slynce-v-kozirog-kakvo-da-sledvate-do-20-ianuari.397775", "text": "От 21 декември до 20 януари следващата година Слънцето е в Козирог. Въпреки че сме в разгара на партита и празници, именно сега е най-благоприятното време за поставяне на цели.\r\nНеслучайно именно в този период най-често си даваме основните обещания и правим своите планове.\r\nСега е моментът да направите собствената си равносметка, да извадите на показ скритите си желания, за да ги направите най-накрая реални, пише Elle. \r\n\r\n \r\nКозирогът е знак на мъдростта и опита, в този астрологичен сезон не се страхувайте да поискате съвет.\r\n \r\nКозирогът е знак за запазване на енергията. Обърнете внимание на това, за което харчите най-много време, пари и емоции. Използвайте времето до 20 януари, за да възстановите и пренасочите потока към възможности, които носят печалба. 2019-а може да бъде година, в която най-накрая да научите как да спечелите повече пари или може би ще се научите да използвате думата „не“ и да спрете да се извинявате и обяснявате пред всички.\r\n \r\nКозирогът се управлява от Сатурн, кармичния господар на времето. Този слънчев цикъл ни напомня – часовникът винаги тиктака. През новата година използвайте всяка минута и се обградете с хора, които заслужават вашето време!\r\n \r\n\r\n ", "date": "2018.12.28", "title": "Слънце в Козирог – какво да следвате до 20 януари?"}
{"url": "https://www.dnes.bg/teatar/2018/12/28/lolova-za-slaveto-krepi-me-spomenyt-za-nego-toi-vinagi-e-tuk.397757", "text": "Татяна Лолова се прости със Славето на последния ден от Коледа. Бързо развил се рак на панкреаса го отне от актрисата, която беше заедно със съпруга си... 55 години.\r\nЛолова ще уважи желанието на мъжа си и той ще бъде кремиран. Погребалната церемония ще бъде в тесен семеен кръг в събота (29.12)\r\n\"Много се измъчи. Крепи ме споменът за него. Той винаги е тука\", разказва пред  примата на българския театър.\r\nДо последния дъх Славето е бил заобиколен от съпругата си, сина си, снаха си и своите внуци, които заедно с него са се борили с тежката болест. Съпругат на Лолова обаче загуби битката.\n\r\n                    \n                    \n                След смъртта на Славето актрисата изключила домашния и мобилния си телефон. Намерила сили да уважи премиерата на \"За какво ви е Дон Кихот\", на колегите и от Сатиричния театър, но си тръгнала веднага след началото.\r\n\"Държи се, но тя си знае какво й струва това. До края имаше надежда, че ще стане чудо и той ще оздравее\", споделят нейни близки.\r\nПриятелите описват Светослав Светославов като много позитивен човек, със силен характер. Споделят, че бил прекрасен домакин.\r\n\"Беше такъв стоик. Искаше да спести на Таня дори болката, не даваше израз на страданието\", разказва приятелката на семейството Юлия Пискулийска.\r\nЖеланието на Лолова било Славето да бъде изпратен в изключително тесен семеен кръг - един племенник на починалия и съпруг, техния син, внуците и снахата. Никой друг не е поканен на погребалната церемония.\r\nПримата на българския театър се надява хората да уважат молбата й да се сбогува скромно със Славето.", "date": "2018.12.28", "title": "Лолова за Славето: Крепи ме споменът за него. Той винаги е тук!"}
{"url": "https://www.dnes.bg/temida/2018/12/28/sydyt-otseche-djevrie-si-otiva-vkyshti.397794", "text": "Най-леката мярка за неотклонение \"подписка\", наложи Окръжният съд в Кърджали на 27-годишната Джеврие Христова, чието новородено бебе беше открито мъртво във Водното огледало на града, съобщи \"\".\n\r\n\"Искам вкъщи при децата. Съжалявам за това, което направих\", заяви майката. Тя е неграмотна, не знае български език и се яви пред съда с преводач.\r\nМагистратите са преценили, че няма опасност Джеврие да се укрие или да извърши ново престъпление. В определението си съдът каза още, че жената не е криминално проявена и е с добри характеристични данни. \r\nОсвен това била майка на 5 деца, за две от които се грижила сама. До 3 години е наказанието, предвидено от закона, когато майка убие бебето си след раждането му.\r\nДали обаче присъдата й ще стане факт? Ще видим!", "date": "2018.12.28", "title": "Съдът отсече: Джеврие си отива вкъщи! "}
{"url": "https://www.dnes.bg/sofia/2018/12/28/eko-moderni-30-novi-avtobusa-po-liniiata-na-111.397788", "text": "\n\r\nС нови автобуси на природен газ ще бъдат подменени изцяло старите превозни средства, които се движат по най-дългата линия в столицата - 111. Това каза кметът на столицата Йорданка Фандъкова при представянето на 30 нови автобуса, което бе на паркинга пред Националния исторически музей.\n\n\r\nФандъкова посочи, че това е част от цялостната програма за модернизация на градския транспорт с нови екологични автобуси. Те са нископодови, с климатизация, видеонаблюдение, възможност за зареждане на телефон, безплатен интернет, с всички възможни удобства за пътниците, а надявам се с добри условия и за шофьорите, каза кметът.\r\n                    \n                    \n                Следващата година се очакват още 102 нови автобуса, които ще бъдат пуснати до средата на годината, каза Фандъкова. Тя отбеляза, че 90% от автобусите на линия в градския транспорт ще бъдат изцяло подменени.\r\nКметът каза, че в момента коментират транспортната рамка, преговарят за условията на работа на шофьорите, планират покачване на заплащането им. По думите й е много важно да могат да задържат шофьорите, защото работата в столицата е много тежка.\r\nФандъкова коментира и ситуацията с избиване на бетонна пияна при строителството на метрото на платното на бул. \"Евлоги и Христо Георгиеви\". Тя отбеляза, че още през нощта е била почистена улицата и е възстановено движението. \r\nКметът обясни, че пяната, която се пуска под налягане пред тунелопробивната машина, си е намерила според специалистите някакъв стар път, по който е избила на повърхността. \r\n\"Беше важно, че се реагира веднага, коментира Фандъкова\", цитирана от БТА.\r\nКметът отбеляза, че са постигнали споразумение с АПИ целият околовръстен път на София да остане със свободен начин на движение, без винетки.", "date": "2018.12.28", "title": "Еко, модерни... 30 нови автобуса по линията на 111"}
{"url": "https://www.dnes.bg/obshtestvo/2018/12/28/dariha-nad-5-tona-hrani-za-doma-na-otec-ivan.397760", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 5 тона хранителните продукти дари омудсманът Мая Манолова на дома за сираци \"Св. Николай\" на отец Иван в Нови хан. Акцията дойде, след като в ефира на  от приюта обявиха, че нямат храна за зимата.\n\r\n2 тона мандарини, 2 тона портокали, 2 тона картофи около 500 килограма ориз, брашно, макарони и млечни продукти бяха дарени на дома за сираци. Всичко това стана по инициатива на Мая Манолова, която потърси големи фирми, които се отзоваха.\r\n                    \n                    \n                Тя гарантира, че ще има допълнителни помощи и в началото на януари.\r\nДесетки граждани също последваха примера на Манолова и донесоха допълнителни помощи с личните си автомобили в дома \"Св. Николай\", където има 150 деца и около 60 възрастни.", "date": "2018.12.28", "title": "Дариха над 5 тона храни за дома на отец Иван"}
{"url": "https://www.dnes.bg/stranata/2018/12/28/momcheta-ot-internat-kradat-kola-obirat-magazini.397761", "text": "В навечерието на Коледа 4 момчета от Възпитателното училище в град Завет са избягали и извършили серия от кражби.\r\nОткраднали автомобил, обрали два магазина и заплашили продавачка. Едно от момчетата вече е върнато в интерната, друго е в ареста, а останалите две все още се издирват, разказва БНТ.\n\n\r\nВъв Възпитателното училище в град Завет има близо 20 момчета с противообществени прояви на възраст между 14 и 18 години. Младежите са на свободен режим и с тях работят специалисти.\r\nВ момента в интерната са останали само 4 момчета. Останалите за празниците са пуснати да се приберат по домовете си. Четирите момчета избягали още на 23 декември, откраднали кола, но я зарязали в покрайнините на Завет, разбили магазин и взели 90 лева, а по-късно в Разград обрали друг магазин и прибрали телефона на продавачката.\r\n                    \n                    \n                Хората в Завет казват, че момчетата често нарушават правилата. Според тях трябва да има по-строг контрол, а може би и различен подход, за да има наистина промяна в поведението им.\r\nОт полицията в Разград казаха, че няколко дни по-рано тези младежи са откраднали друг автомобил, който е обявен за национално издирване. А в основата на тези противообществени прояви са три от тях, които увличат и други.\r\nОт училището отказаха коментар, защото по случая се води следствие, но обясниха, че с момчето, което вече е върнато в интерната, работи психолог.", "date": "2018.12.28", "title": "Момчета от интернат крадат кола, обират магазини..."}
{"url": "https://www.dnes.bg/zvezdi/2018/12/28/heili-i-djystin-biibyr-s-nov-domashen-liubimec-kuche.397728", "text": "Джъстин Бийбър и съпругата му, Хейли, вече имат домашен любимец. Става ясно, че те са осиновили куче, което са нарекли Оскар.\r\nПоп певецът публикува снимка в Instagram, на която е без риза, и е прегърнал малкото куче. Написал е: \"Запознайте се с нашето куче, неговото име е Оскар\".\r\nВ Instagram Stories също се появиха много фотоси на животинчето, на някои от тях бяха показани играчките на Оскар и мястото, на което спи. Джъстин е качил и видео, на което се вижда как любимата му, Хейли, обсипва кучето с целувки, а после то ближе носа и́.\r\nГоспожа Бийбър също затрупа Instagram Stories с клипове на Оскар.\r\n \r\n\r\n \r\n ", "date": "2018.12.28", "title": "Хейли и Джъстин Бийбър с нов домашен любимец – куче"}
{"url": "https://www.dnes.bg/stranata/2018/12/28/otvliakoha-obraha-i-izostaviha-turchin-ot-svilengrad.397763", "text": "60-годишен турски гражданин е отвлечен от Свиленград, съобщават от Окръжната прокуратура в Хасково.\n\n \r\nТой подал сигнала на 25 декември в полицията. Разказал, че е похитен на 22-и. Нападателите били повече от двама. Откарали го в близко до града село и го заключили в къща. \r\nЧужденецът е бит. Отмъкнали му 3 хил. евро. След това бандитите го натоварили в кола и го откарали в посока Пловдив. \r\nИзоставили го в края на града на 23 декември след полунощ. \r\nТурчинът живее в България от година и половина. Все още няма задържани.", "date": "2018.12.28", "title": "Отвлякоха, обраха и изоставиха турчин от Свиленград"}
{"url": "https://www.dnes.bg/index/2018/12/28/godinata-v-snimki-septemvri-2018.397008", "text": "\n\r\nОт 20 декември Dnes.bg ви показва най-интересните и любопитни снимки от отминаващата си година месец по месец.\r\nСега ви предлагаме да видите и най-красивите кадри от последния летен месец - септември.\r\nНасладете им се, а ако сте пропуснали някоя от предишните ни галерии, ", "date": "2018.12.28", "title": "Годината в снимки: Септември 2018"}
{"url": "https://www.dnes.bg/politika/2018/12/28/chaka-li-ni-nova-kriza-spestiavaite.397697", "text": "Задава ли се нова финансова криза и как ще се отрази тя на страната ни? Отговорът на този въпрос БТА потърси от икономисти, представители на бизнеса и синдикати. \n\r\nПовечето от тях са единодушни, че криза ще има, но не в размерите на 2008 - 2009 г. Държавата ни обаче е готова да я посрещне, а хората трябва да бъдат предпазливи в разходите си и да започнат да спестяват с идеята поне половин година да могат да преживеят, ако останат без работа.\n\r\nВсе още официалните международни институции не се наемат да прогнозират рецесия през 2019 г. в глобален план, но масово се прогнозира забавяне на растежа в Европа догодина, коментира за БТА Десислава Николова, главен икономист в Института за пазарна икономика. Това са очаквания на МВФ, ЕК, отделни инвестиционни банки, експерти. \n                    \n                    \n                \r\nВсеки обаче дава различни прогнози за темповете на това забавяне, отбеляза експертът. За България ЕК прогнозира леко ускоряване на растежа на икономиката въпреки прогнозата си за забавяне в ЕС. Сред аргументите на ЕК за очаквания ръст на нашата икономика са увеличеното вътрешно търсене и доброто усвояване на европейски средства, които да подкрепят инвестициите и така да допринесат за ускоряването на икономиката. \n\r\nДесислава Николова обаче изрази скептицизма си за това, че страна ни би могла да ускори растежа си при положение, че в цяла Европа се очаква забавяне. По-скоро личните ми очаквания са, че България ще се присъедини към общата тенденция и най-вероятно през следващата година ще бъда отчетен по-плавен растеж на икономиката, а очакванията ми са растежът да е около 3 на сто, коментира експертът.\n\r\nЕдно е сигурно, че икономическите цикли имат тази особеност след период на икономически растеж, какъвто сега се наблюдава глобално и в Европа, да следва спад, коментира главният икономист в Института за пазарна икономика. Въпросът е колко дълбок ще е той, като към момента прогнозите са по-скоро, че следваща криза ще е по-лека и по-мека спрямо това, което се случи през 2008 г. в световен план, изтъкна експертът. \n\r\nОснованията за това са, че сега растежът не е толкова висок и образно казано няма да паднем от толкова високо, допълни Десислава Николова. Освен това вече се виждат признаците на забавяне и няма да е така рязко влизането в кризата, както през 2008 г. , отбеляза тя.\n\r\nСред видимите показатели за наближаваща криза експертът открои повишаването на основния лихвен процент в САЩ, забавянето на растежа на икономиката на Китай. Предпоставка за евентуална рецесия е и обявеното намерение на ЕЦБ да прекрати програмата си за стимулиране, като експертът посочи, че все още не е ясно откога ЕЦБ ще започне да вдига лихвите, ако изобщо направи това. Другият голям фактор за очакванията за рецесия са търговски войни, коментира Десислава Николова.\n\r\n\n\r\nБългария като цяло стои добре в момента. От една страна все още бумът в строителството, който, ако и когато приключи, евентуално би подпомогнал рецесията в страната, все още не е в такива мащаби, въпреки че има известна неустойчивост и в някои градове се надуха малки \"балони\" на имотния пазар, отбеляза Николова. \n\r\nЗа разлика от предишната криза, когато пазарът се \"наду\" с банкови кредити за строители и купувачи, сега балонът на недвижими имоти в големите градове - София, Пловдив, Варна и Бургас, се дължи на това, че хората изтеглиха спестяванията си от банките заради ниските лихви по депозитите, изтъкна експертът. По този начин според нея няма предпоставка за риск за банките и за икономиката, но ако има низходяща корекция на този пазар през цените или поради невъзможност някои от проектите да се довършат, рискът ще се понесе от хората, поясни Десислава Николова.\n\r\nОт друга страна експертът посочи, че за България при евентуална рецесия също се очаква \"приземяване\" на икономиката, но то ще е по-меко - от по-ниски нива на растеж - 3 - 4 на сто, докато при предишната криза това стана от 6 - 7 на сто. Освен това към момента нямаме подобни на периода 2008 - 2009 г. индикатори за прегряване на икономиката, коментира още Десислава Николова.\n\r\nПлюс за България е и това, че държавата разполага с \"финансова възглавница\" за посрещане на нова криза под формата на фискален резерв, който в момента според Десислава Николова е на добри нива. Заради факта, че бюджетът вече трета година ще е на излишък, това означава, че резервът от една страна се захранва с излишъка, а от друга не харчи, за да финансира дефицити, отбеляза експертът.\n\r\nПредседателят на Асоциацията на индустриалния капитал Васил Велев коментира, че в световен мащаб вече има известно забавяне на икономическия растеж, такива са и прогнозите на ОИСР за следващата година. На микроравнище - ниво предприятия, очакванията на бизнеса са по-консервативно оптимистични спрямо миналата година по това време, допълни той. \n\r\nСъщевременно Велев изтъкна, че няма признаци за близка криза, защото поръчките за следващата половин година са на добро ниво. Независимо от това различни признаци, сред които това, че спря да расте цената на суровините, говорят, че известно забавяне все пак се очаква, допълни той. \n\r\nСред факторите за по-голяма предпазливост в прогнозите е и голямата задлъжнялост, която е световен проблем, посочи Велев. В Европа има страни като Италия, които са голяма икономика и са втори търговски партньор на България, и нещата там са на кантар, в Румъния расте по същия начин задлъжнялостта - вземат се кредити и се плащат заплати, допълни Велев. \n\r\nТой посочи, че около Brexit също има много неизвестни, освен това митническите войни, които или се засилват, или си дават \"ваканция 90 дни\", също дават основания на бизнеса да е по-предпазлив в очакванията си за догодина.\n\r\nВелев посочи, че липсват видимите признаци на балон, съществували при предишната криза и допълни, че ако има забавяне и криза, то тя няма да е такава, каквато беше през 2008 година. В момента в икономиката ни няма балони, каквито бяха в недвижимите имоти при предишната криза, но ние сме отворена икономика и забавяне на световната икономика - на пазарите, на които продаваме, като две трети от износа ни е за ЕС, няма как да не рефлектира на малката ни икономика, заяви Велев.\n\r\n\n\r\nЗавършваме 2018 година на магия и все още имаме ръстове, но 2019 година ще е първата година от началото на рецесията. Това коментира финансовият експерт Мика Зайкова. Според нея 2018 година е последната година от положителния икономически цикъл, в който не само България, но и целият свят беше близо 10 години.\n\r\n\"През 2018 година имаме ръст на инфлацията, който вече не е здравословен, защото надминава 3 процента. Средногодишният ръст, изчислен през ноември, е 3,1 процента, но към края на годината най-вероятно ще надмине 4 процента\", каза Зайкова.\n\r\nТя допълни, че има свиване на потреблението, а то в българския брутен вътрешен продукт заема 78 процента от целия ръст. Свиването е лош знак, защото показва, че брутният вътрешен продукт на България трудно би нараснал от числата, записани в бюджета за 2018 година, допълни още Зайкова.\n\r\n\"В България не се внедряват нови технологии, няма продукти с висока добавена стойност, а страната ни изнася суровини, материали и малко резервни части. Те са главно за автомобилната промишленост в Германия, но и там има спад на икономическите показатели, което показва, че ние вървим, ако не към криза, то към един период на застой\", каза Мика Зайкова.\n\r\nСпоред Мика Зайкова в България не се задава \"кьорав инвеститор\". Първата причина, заради която инвеститорите ни заобикалят е, защото сме корумпирана страна, втората е, че преди криза инвеститорите спестяват парите си в банки, вместо да ги харчат рисково, каза тя.\n\r\nЕкспертът припомни, че обикновено малките и отворени икономики, каквато е България, понасят най-тежко една икономическа криза. Мика Зайкова смята, че за да се намалят последствията, а практиката е в добри години да се създават буфери на ниво фискален резерв, но това не е направено в последните добри години - 2016 г. и 2017 г., отчасти и в 2015 година.\n\r\n\n\r\nЕкспертите съветват отсега да започнем да избягваме кредити, в това число и ипотеките, а инвестициите в недвижимост по-скоро биха ни донесли загуби по време на криза. Покупката би могла да бъде обоснована единствено, ако имаме нужда от жилище, коментира Десислава Николова. Отложете покупките на коли и стоки за дълготрайна употреба за по-добри времена, съветва още експертът. \n\r\nДруга препоръка е да инвестираме само свободни средства, които няма да са ни нужни за срока на вложението. Добре е да започнем да трупаме и личната си финансова \"възглавница\", която трябва да ни стигне поне за половин - една година, ако останем без работа. Не на последно място е и емоционално да се подготвим за лошата новина, че влизаме в рецесия, дори и тя да ни подмине, коментира Десислава Николова.", "date": "2018.12.28", "title": "Чака ли ни нова криза? Спестявайте!"}
