{"url": "https://www.dnes.bg/cars/2017/12/14/napompaniiat-lexus-lc-po-lek-s-mnogo-karbon-i-630-konia.362291", "text": "\"Напомпаната\" версия F на купето Lexus LC ще бъде оборудвана с 4,0-литров туин-турбо двигател, чиято мощност ще е минимум 630 к.с. Това съобщава изданието Lawrence Motorcycle X Car, което се позовава на анонимен източник от японската компания.\r\nАвтомобилът ще получи елементи от пластмаса, комбинирана с много карбон. Това ще позволи намаляването на теглото със 7% в сравнение със стандартния модел. Така спортната двувратка ще тежи 1778 кг.\r\nПродажбите на Lexus LC F ще стартират през 2019 г., като машината ще се сглобява на конвейра, изпозван за обичайния модел. Цената на автомобила ще е поне 150 000 евро. За сравнение, в Япония стандартното купе струва 97 350 евро.\r\nВ момента топ-версията на модела – LC 500, се предлага с атмосферен V8 с мощност 477 к.с. и 540 Нм въртящ момент, който се съчетава със 10-степенна автоматична скоростна кутия. Ускорението от 0 до 100 км/ч отнема 4,7 секунди. Цената на това купе е 113 400 евро.\r\n", "date": "2017.12.14", "title": "\"Напомпаният\" Lexus LC – по-лек, с много карбон и 630 коня"}
{"url": "https://www.dnes.bg/mish-mash/2017/12/14/chuvstvitelnite-tipove-ne-sa-na-pochit-zashto-li.362292", "text": "Австралийски учени установиха, че жените харесват високите и мускулести мъже, а слабичките чувствителни типове отстъпват на заден план, съобщава БТА.Най-важно за дамите е мъжът да е здравеняк, с мускулести ръце и торс. Впечатлението за физическа сила е основният фактор за привлекателността на мъжете. Тя определя повече от 70 процента от притегателната им сила. Височината и стройността увеличават привлекателността до 80 процента.\r\n\"Този ефект на височината и теглото може да се дължи на механизмите за избор на партньор и на признаците за здраве, или на ползите, които височината и стройността носят в агресията, лова и други аспекти на способностите за воюване\", обясняват австралийските учени.\r\nУчените от университета \"Грифит\" са работили със 160 жени, на които са показвали снимки на мъже без ризи, на които лицата са били замъглени. Резултатите сякаш противоречат на установеното от предишно изследване, че жените предпочитат не дотам мъжествените лица, които вече вдъхват по-голямо чувство за сигурност.\r\nИзглежда най-привлекателната комбинация е по-деликатно лице със силно тяло. Самите мъже се оценяват като по-привлекателни, ако ръкостискането им е силно. Други изследвания показаха, че господата тренират усилено именно за да впечатлят жените. Жените са склонни да възприемат високите мъже като по-силни, дори и това да не е така.", "date": "2017.12.14", "title": "Чувствителните типове не са на почит! Защо ли?"}
{"url": "https://www.dnes.bg/notifikacii/2017/12/14/shurobadjanashtina-v-kambodja-politikata-e-semeina-afera.362262", "text": "Опозицията е забранена, неговата партия има широко разклонена мрежа, а децата му заемат ключови постове... Силният човек в Камбоджа Хун Сен наистина има силни позиции няколко месеца преди изборите, още повече че икономиката процъфтява, по-конкретно благодарение на Пекин, пише Франс прес.\r\nЗа 32 години, откакто е на власт, този обигран политик си е изградил имиджа на \"баща на нацията\", без когото страната би затънала в хаоса от времето на \"червените кхмери\".\r\nТой говори за себе си в трето лице и охотно се сравнява с един местен крал от 16-и век, а в началото на декември без притеснение се показа публично в Ангкор - местност, символична за апогея на кхмерската империя, обкръжен от хиляди будистки монаси, възнасящи молитви за стабилност на страната.\r\n\"Той има нужда от ореол и си го създава, черпейки от митологията, от религията. Съвсем изкуствена работа. Така полага основите на легенда, която гради около себе си\", обвинява го Сам Ренси, основателят на най-голямата опозиционна партия (разпусната през ноември), сега изгнаник във Франция, където говори пред АФП.\r\nЗа да си гарантира политическо дълголетие, Хун Сен е изплел твърде гъста паяжина, в чийто център е сложил тримата си синове.\r\nСпряган за наследник на неговия трон, въпреки че отрича, най-големият му син, 40-годишният Хун Манет, е заместник-командващ армията и оглавява внушителната гвардия на премиера, включваща хиляди бойци.\r\nНатоварен да представя в модерна светлина фамилията Хун, той замества баща си на официални прояви, излъчвани по телевизията. Завършил е престижното американско военно училище Уест Пойнт, поддържа и връзките със солидната камбоджанска диаспора чрез обиколки в чужбина.\r\nВторият син, генерал Хун Манит, движи разузнаването - той е човекът в сянка.\r\nНай-малкият, 35-годишният Хун Мани, пък е депутат. Единствен от тримата той демонстрира амбиции да поеме от баща си ръководството на тази страна в Югоизточна Азия с 15 милиона жители, където всеки трети членува в управляващата партия.\r\nМалцина обаче надигат глас срещу създалото се положение. Сигурен, че ще се задържи на власт и след изборите през юли 2018 г., кланът Хун може да разчита на подкрепа от Пекин, чиито компании имат мощно присъствие в Камбоджа.\r\nХун Сен посети Пекин през ноември, поканен да участва в международна среща на партийни лидери, организирана от Китайската комунистическа партия. Веднага след това за КНР отпътува синът му Хун Манет, официално с цел да насърчи студентския обмен.\r\n\r\nОсвен тримата си синове камбоджанският премиер е поставил свои пионки на всички равнища, по-специално чрез изкусно преплетени бракосъчетания и сродявания.\r\n\"Тези връзки са циментирани посредством стратегически бракове между основните фамилии. Кръвта държи по-здраво от парите. А схемата с кръстосани бракове гарантира, че цялата система ще се държи здраво - или ще падне отведнъж\", коментира Себастиан Странджо, написал авторитетния труд \"Камбоджа на Хун Сен\".\r\nФеномен на \"шуробаджанащината\", описан през 2016 г. от неправителствената организация \"Глоубъл уитнес\" в подробно изпипан доклад.\r\nДвете дъщери на Хун Сен, Хун Мана и Хун Мали, официално не изпълняват политически функции, но първата контролира частна телевизия и влиятелно списание.\r\nВсичките му пет деца участват в спектакъла, изобразяващ модерното, топло семейство Хун, което поства във Facebook семейни снимки по случай годишнини и раждания в клана или пък от мачове на футболните национали.\r\nГоворителят на партията на Хун Сен, Сок Ейсан, не се притеснява от сравнения с ролята, която играят децата на Доналд Тръмп. \"Зетят на Тръмп също има ангажименти\" пред Белия дом, се оправдава той.\r\n\"Бамбуковите кълнове имат готовност да заместят бамбука в страната ни\", заяви в едно от редките си интервюта Хун Манет през 2015 г., запитан за политическите си амбиции от радио Ер Еф И. Той не склони да даде интервю на АФП; Хун Мани също отказа.\r\nШейсет и петгодишният Хун Сен междувременно преиграва, поддържайки образа на патриарх покровител. В акаунта му във Facebook почти всеки ден се появяват негови снимки с бременни жени. /БТА/", "date": "2017.12.14", "title": "Шуробаджанащина: В Камбоджа политиката е... семейна афера"}
{"url": "https://www.dnes.bg/akoshtete-vqrvaite/2017/12/14/riana-se-poiavi-s-godejen-prysten-koi-e-shtastlivecyt.362300", "text": "Риана привлече вниманието с огромния пръстен, който показа в нощен клуб в Ню Йорк в петък вечер.Изпълнителката на „Diamonds” опитвала да крие ръката си в джоба, след като била забелязана от папараци.Но въпреки желанието, певицата не можа да скрие любопитното бижу и се размина с няколко снимки. Дали това означава, че вече е сгодена за своя приятел милиардерът Hassan Jameel?През юни Риана беше видяна с 29-годишния си приятел в басейн в Ибиза, но явно връзката им е минала на друго ниво. Очакваме с нетърпение официалното потвърждение за годежа.", "date": "2017.12.14", "title": "Риана се появи с годежен пръстен. Кой е щастливецът?"}
{"url": "https://www.dnes.bg/world/2017/12/14/iarost-revoliuciia-hamas-otbeliazva-godishnina.362322", "text": "Ислямисткото движение призовава за ново палестинско въстание срещу Израел в отговор на това признаване.\"Приветстваме началото на ярост, интифада и революция\", заяви Хания в реч пред множеството, изпълнило площад Ал Катиба в град Газа.Решението на Тръмп миналата седмица предизвика палестински протести на Западния бряг и в ивицата Газа, включително такива, които прераснаха в смъртоносни сблъсъци с израелските сили за сигурност. Остава неясно обаче дали гневът на палестинците срещу САЩ ще доведе до същинско въстание.Съперничещото си с Хамас движение Фатах, на установения на Западния бряг палестински президент Махмуд Абас, се стреми да създаде палестинска държава в земите, завзети от Израел през 1967 г., със столица Източен Ерусалим. Хамас иска да създаде ислямска държава между река Йордан и Средиземно море, която да включва Израел.Израел претендира за целия Ерусалим като своя столица, включително анексираната от него източна част, където се намират важни мюсюлмански, еврейски и християнски светилища.Днешната демонстрация събра десетки хиляди привърженици на Хамас, много от които развяваха зеленото знаме на движението или носеха на главите си ленти на организацията.Маскирани бойци на Хамас маршируваха зад политическите служители на движението на издигната сцена. Като фон служеше огромен плакат, показващ ерусалимската джамия Купол на скалата и боец на Хамас с палестинско знаме и автомат. Надпис на английски и арабски език гласеше \"Ерусалим е столицата на Палестина\".Годишнината се отбелязва в трудно време за Хамас. Десет години след като превзе ивицата Газа със сила, движението е принудено да търси помирение с Фатах, отбелязва АП.През октомври Хамас и Фатах постигнаха с египетско посредничество споразумение, предвиждащо ислямисткото движение да предаде контрола върху пропускателните пунктове в Газа, но напредъкът е възпрепятстван от различия във връзка със събирането на приходите.Хамас обвинява за трудностите в Газа израелско-египетската гранична блокада, липсата на подкрепа от арабските и мюсюлманските страни и предполагаемите опити на Абас да подкопае движението.Ивицата Газа страда от 43-процентова безработица и все по-сериозни прекъсвания на електричеството.\r\n/БТА/", "date": "2017.12.14", "title": "\"Ярост, революция!\": Хамас отбелязва годишнина"}
{"url": "https://www.dnes.bg/akoshtete-vqrvaite/2017/12/14/brad-pit-hvylil-oko-na-djenifyr-loryns-ot-godini.362301", "text": "Носят се слухове за нова холивудска двойка, а именно Брад Пит и Дженифър Лорънс. Според източник, двамата прекарват много време заедно напоследък.\"Брад и Дженифър са заедно почти всяка вечер. Има специална връзка между тях\", казва близък на двойката. Според него \"Брад хвърлил око на младата актриса отдавна\".Според запознати, 54-годишният актьор нарича 27-годишната актриса „жената на мечтите“. Въпреки, че слуховете не са официално потвърдени от двамата влюбени, но едва ли ще чакаме дълго за това.Дженифър и преди си е падала по по-възрастни господа, като по-рано се раздели с 48-годишният режисьор Дарън Аронофски, след едногодишна връзка, а Брад не е засичан в компанията на друга жена, след раздялата му с Анджелина Джоли през септември миналата година.", "date": "2017.12.14", "title": "Брад Пит хвълил око на Дженифър Лорънс от години"}
{"url": "https://www.dnes.bg/zvezdi/2017/12/14/hali-beri-skysa-s-mladoto-si-gadje.362308", "text": "Американската актриса Хали Бери се е разделила с по-младия си приятел, британския музикален продуцент Алекс дъ Кид.Новината за раздялата на двойката идва само три месеца след като 51-годишната актриса и 35-годишният продуцент разкриха публично, че имат връзка.\r\nСпоред неназовани източници, цитирани от \"Us Weekly\", въпреки че съвсем скоро оповестиха, че са двойка, Хали Бери и Алекс дc Кид сега са решили да поемат по отделни пътища.Хали Бери има 9-годишна дъщеря Нала от бившия си приятел Габриел Обри и 4-годишен син Масео от бившия си съпруг Оливие Мартинес, припомня изданието. След раздялата с него, носителката на \"Оскар\" сподели, че се чувства напълно комфортно със свободата си.\"Наистина това ми харесва. Просто прекарвам времето си с децата си и размишлявам. Имам минутка, за да бъда сама със себе си, а това е много ценно. По-рано нямах време за това\", споделя тя.Актрисата също добавя, че да свикнеш със самотата също е голямо изпитание. Изданието обяснява, че докато играе  независими героини в киното, в реалния живот Хали, както и много други момичета изпитва потребност от силен партньор.Вижте още новини за звездите в", "date": "2017.12.14", "title": "Хали Бери скъса с младото си гадже"}
{"url": "https://www.dnes.bg/obshtestvo/2017/12/14/dalech-ot-rodniia-vietnam-rodenata-v-divoto-tin-koiato-iska-da-e-lekar.362293", "text": "\r\n\"Първата среща никога не може да се забрави, но пътят дотам беше 2 годишно ходене по мъките, защото трябваше да се узаконят документите и да се легализират\", сподели осиновителката.\r\nВсъщност идеята за отглеждане на дете от Азия се ражда през 2005 г. след голямото цунами в Индонезия, в което загиват стотици хора. \r\n\"Детето не беше виждало хляб, месо, шунка, душ, вода, памперс. Просто като едно Маугли на една рогозка без прозорци – такива са там условията\", отбелязва Диана. \r\n11 години по-късно Тин и Диана живеят като истинска майка и дъщеря далеч от Виетнам. Осиновителката определено не съжалява за постъпката си. Признава, че момичето от Виетнам е внесло много щастие в семейството ѝ. \r\nСъвсем скоро на Тин ѝ предстои среща с родното ѝ място. Признава, че няма търпение да види Виетнам отблизо и вече има сериозни планове за бъдещето си - иска да стане лекар. \r\nВижте повече за историята на Тин и Диана във видеото на .", "date": "2017.12.14", "title": "Далеч от родния Виетнам: Родената в дивото Тин, която иска да е лекар"}
{"url": "https://www.dnes.bg/health/2017/12/14/magnezii-za-po-dobyr-syn.362309", "text": "За да се намери изход от порочния кръг на проблемите със съня, често са необходими нетрадиционни мерки. Едно от средствата, което набира популярност като метод за справяне с хроничното безсъние, е приемът на магнезий.", "date": "2017.12.14", "title": "Магнезий - за по-добър сън"}
{"url": "https://www.dnes.bg/notifikacii/2017/12/14/palestinski-hristiiani-i-miusiulmani-nie-sme-edno-cialo.362271", "text": "По-малко от час след като американският президент Доналд Тръмп призна Ерусалим за столица на Израел, палестинците протестираха, като изгасиха светлините на коледното дърво пред църквата \"Рождество Христово\" във Витлеем, построена на мястото, на което, според преданията, се е родил Исус Христос, пише Ройтерс.\r\nТова бе навременно припомняне, че докато водещите заглавия се фокусираха върху ислямските призиви за бунт и върху позоваванията на Тръмп на исторически еврейски връзки, думите на президента на САЩ предизвикаха дълбоки чувства и сред малката палестинска християнска общност. На излизане от неделната литургия в асирийската католическа църква в Ерусалим Фредрик Хазо обвини Тръмп, че \"въвлича целия свят в неприятности\", и призова американския лидер да промени решението си.\"Ние сме единни - християни, мюсюлмани, ние сме едно цяло\", каза петдесет и девет годишният палестински музикант, застанал на алея в сърцето на Стария град на Ерусалим, заобиколен от магазини за религиозни сувенири.\r\nТой е ядосан на политиците, но вярва, че деликатният баланс между трите вероизповедания в свещения град ще надделее. \"На това свято място, Бог ни закриля всички. Ние сме под закрилата на неговите ангели в Ерусалим\", казва Хазо.\r\nХристияните са само около един процент от палестинското население в Ивицата Газа, на Западния бряг и в Източен Ерусалим, въпреки че пропорционално имат по-голямо влияние в местната и националната политика.\r\nПрез юли Хазо протестира заедно с мюсюлманите срещу поставянето от Израел на металодетектори край съседната джамия Ал Акса - третото най-свято за исляма място - след като двама израелски араби застреляха двама израелски полицаи там. Израел махна металодетекторите след дни на кървави сблъсъци - сцени, които не са се повтаряли в Ерусалим след изявлението на Тръмп за Ерусалим.\r\n\r\nПризивите за религиозно единство в пределите на Ерусалим са в контраст с по-разделените гласове, които се чуват отвън. В часовете след изявлението на Тръмп папа Франциск призова за спазване на статуквото в града. Епископалната църква на САЩ каза, че изявлението на Тръмп \"може да има дълбоки последици за мирния процес и за бъдещето на решението с две държави\".\r\nРешението на Тръмп обаче получи силна подкрепа от друга група от християнската общност, сред която са и влиятелните в политически план евангелисти в неговата страна, които съзират Божията ръка в съвременното завръщане на евреите в библейската им родина.\r\nТръмп събра кръг от съветници евангелисти по време на кандидат-президентската си кампания и бе категоричният фаворит на белите евангелистки гласоподаватели на президентските избори миналата година.\r\n\"Ние вярваме в Библията и вярваме, че това е библейска земя и че Ерусалим е древната столица на Израел от дните на цар Давид\", казва Майк Еванс, базираният в Далас представител на евангелистката група, която се срещна с Тръмп в понеделник.\r\n\"Така че фактът, че нашият президент се изправи и каза това, ни прави изключително горди и почетени\", казва той.\r\nЗа касиера в палестински супермаркет Мохамед ал Хауа обаче думите на Тръмп и логиката зад тях пренебрегват една по-сложна действителност на място. Хората от всички вероизповедания в Ерусалим са обединени в молитвата, дори да са разделени по политическите въпроси, смята 33-годишният палестинец. \r\n\"Християни, евреи и мюсюлмани живеят в този град заедно. Няма проблеми между тях. Всичко е само политика. Правителствата са тези, които искат да предизвикват войни\", казва той.\r\n\"Това е моят град, моята кръв, моят живот\", заявява 70-годишен палестинец, който се разхожда в препълнения с поклонници двор на ерусалимската Църква на Божи гроб, почитана от християните като мястото, където е гробът на Исус.\r\nЦърквата се намира в малък район, в който се намират още комплексът Ал Акса и еврейската Стена на плача.\r\n\"Мога да отида в църквата, където си поискам в Ерусалим, и нито Тръмп, нито Нетаняху могат да ме спрат\", казва мъжът, който се представя само като Ерусалимеца. /БТА/", "date": "2017.12.14", "title": "Палестински християни и мюсюлмани: Ние сме едно цяло!"}
{"url": "https://www.dnes.bg/zvezdi/2017/12/14/djino-imal-dve-egn-ta-zaradi-problemi-s-policiiata.362311", "text": "Устатата естрадна изпълнителка Кичка Бодурова взе отношение относно победителя в Big Brother, шоу, в което и тя се поизложи доста. Тя атакува Джино Бианкалана с тежки обвинения, които имат и криминален характер. Двамата бяха част от риалитито преди две години и припомни неизлъчвани разговори.\"Джино, както го наричате, в шоуто на виповете ми сподели, че си е сменил името, защото бил забъркан в \"разни игри\", имал е проблеми с полицията и от Жоро е станал Джино. Даже ми се похвали, че има два сошъл секюрити номера – т. е. две ЕГН-та. Казах му да не говори пред камерите такива неща, защото, ако това се излъчи и чуе от американското посолство, сигурно след шоуто ще има проблеми. Но, естествено, то не се излъчи“, заяви Кичка, цитирана от „България днес\".Възмущението на певицата бе срещу \"измислената ВИП персона на България\", чиято майка го наричала \"Жоре, маме\", а всъщност той се правел на герой.\"Какъв е този ВИП, който е известен само с това, че е спал с фолкпевицата Джена и раздаваше сувенирни гривнички, часовници и синджирчета на всички нас вътре, „истинските българи\", само и само да ни се хареса? Да са ни живи и здрави героите, социалното ниво, самозваните господа и лордове. У нас всичко е извратено – от политиците до шоубизнеса. Навремето се смеехме на обноските и изразяването на първите – чакахме новините, за да чуем или видим някой шедьовър, после свикнахме\", тъжно сподели изпълнителката.Още новини за звезди четете на ", "date": "2017.12.14", "title": "Джино имал две ЕГН-та, заради проблеми с полицията"}
{"url": "https://www.dnes.bg/obshtestvo/2017/12/14/93-ot-bylgarskite-deca-v-neta-vseki-den.362320", "text": "Според национално представително изследване за онлайн поведението на децата в България, направено през 2016 година, процентът на децата, които използват интернет всеки ден, е нараснал до около 93 на сто. Данните от проучването бяха предоставени на кръгла маса за рисковете за децата в дигиталния свят, организирана от Държавната агенция за закрила на детето и УНИЦЕФ. Форумът беше открит от Мария Хесус Конде, представител на УНИЦЕФ за България, и от председателя на ДАЗД Офелия Кънева.\r\nБългарските деца ползват интернет от по-рано и го ползват по-често от всякога. Всяко пето дете е срещнало непознат след онлайн взаимодействие, а всяко десето дете е получавало съобщения, съдържащи сексуално съдържание. Рисковете се увеличават с възрастта поради нарастващото използване на интернет, намалената родителска намеса и внимание.\r\nСпоред доклад на УНИЦЕФ за състоянието на децата по света през 2017 на тема \"Децата в дигиталния свят\" младите хора (на възраст 15-24 години) са най-свързаната онлайн възрастова група. В световен мащаб 71 процента от тях са онлайн, в сравнение с 48 процента от общото население. Един на всеки трима интернет потребители в света е дете или подрастващ под 18-годишна възраст. Децата имат достъп до интернет от все по-ранна възраст, като в някои държави е вероятно децата на възраст под 15 години да използват интернет колкото възрастните над 25 години, сочи докладът.\r\nВ него се отбелязва, че смартфоните подхранват т.нар. култура на спалнята, като онлайн достъпът за много деца става по-личен, по-интимен и по-слабо контролиран.\r\nСпоред доклада момичетата са по-склонни да се тревожат от насилието (27 на сто срещу 20 процента от момчетата). От нежелано сексуално съдържание се притесняват еднакво и двата пола - момичета (32 на сто) и момчета (33 на сто). Младите хора в страните с нисък доход са по-склонни да се тревожат от нежеланото сексуално съдържание (42 на сто срещу 16 на сто в страните с висок доход). Младежите от държави с нисък доход 2,5 пъти повече биха искали по-голям достъп до дигитални устройства.\r\nСпоред доклада дигиталният достъп се превръща в нова разделителна линия, тъй като милиони деца, които биха могли да извлекат най-голяма полза от , нямат достъп до тях. Около 29 процента от младите хора по света - около 346 милиона души - не са онлайн. Африканските младежи имат най-малък достъп до дигиталния свят. Около 60 на сто от тях не са онлайн, в сравнение със само 4 на сто в Европа.\r\nНовите технологии - като криптовалутите и тъмната мрежа - подхранват излъчване на живо на сексуална злоупотреба с деца и друго вредно съдържание и представляват предизвикателство пред способността на правоохранителните органи да са в крак с времето, отбелязват от УНИЦЕФ.\r\nНа форума беше обявено и че над 80 са успешните операции в България срещу педофили тази година.", "date": "2017.12.14", "title": "93% от българските деца - в нета, всеки ден!"}
{"url": "https://www.dnes.bg/football/2017/12/14/niki-mihailov-i-petev-se-sybirat-v-kipyr.362287", "text": "Българският вратар Николай Михайлов пристигна днес в Кипър, и би трябвало в момента да е преминал медицински тестове, за да подпише договор с Омония (Кипър). 29-годишният Михайлов идва като свободен агент и трябва да запълни празнината на този пост, след като титулярът и кипърски национал Константинов Панаги си тръгна.", "date": "2017.12.14", "title": "Ники Михайлов и Петев се събират в Кипър"}
{"url": "https://www.dnes.bg/health/2017/12/14/jenskite-bolesti-zasiagashti-vse-poveche-myje.362318", "text": "Поради редица генетични, анатомични или хормонални фактори някои заболявания се срещат по-често при жените, отколкото при мъжете. Да се означават тези заболявания като типично женски обаче би означавало да се създаде погрешното впечатление у мъжете, че са напълно защитени от тях.", "date": "2017.12.14", "title": "Женските болести, засягащи все повече мъже"}
{"url": "https://www.dnes.bg/politika/2017/12/14/borisov-granicata-na-es-da-se-pazi-kakto-s-iztochen-berlin-predi.362326", "text": "Необходима е много силна бърза външна политика по отношение на мигрантския поток към Европа. Така министър-председателят Бойко Борисов коментира пред журналисти в Брюксел актуалния спор в Европейския съюз относно мигрантските квоти.Премиерът, който участва в редовното заседание на Европейския съвет, посочи също, че границите на Съюза трябва да бъдат силно охранявани \"както навремето между Западен и Източен Берлин\", съобщиха от пресслужбата на кабинета.Попитан за мнение по спора за задължителните миграционни квоти на ЕК, той посочи, че според него е необходимо ЕС да се намеси много силно в геостратегическата политика. \"Виждате президентите Доналд Тръмп, Владимир Путин, Реджеп Ердоган, Арабската лига - взимат се решения, които след това носят някакви последици. Ние къде сме, какъв е днес спорът - между Жан-Клод Юнкер и Доналд Туск, и съответно между всички нас, колко пари и как да приемаме все повече мигранти\", добави той пред български журналисти в Брюксел.\"Едни водят войните, едни ползват репарациите от петрола, а други ще се избием колко пари да дадем, кой колко мигранти да поеме. Видно е, че на народите, особено в граничните страни на ЕС, това не им харесва, пагубно е за всяка политическа партия, която го подкрепи. Виждате, че Европа се разтресе, държави, в които никога това не се е говорило, основни партии загубиха избори, налага се да се правят коалиции от какъв ли не тип, само и само да се спаси политическото пространство, да има управление\", поясни премиерът.Той предложи ЕС да предприеме много силна и бърза външна политика. Това е най-богатото, най-доброто място за живеене, с огромен БВП.По думите му тези, които от бягат от войната, ще бъдат приемани в европейските държави, а тези, които по икономически причини мигрират, следва да бъдат спирани и приемани там, където са искани. По въпроса с регулирането на мигрантския поток към Европа Борисов беше категоричен, че е нужна дипломация, а не война.Той уточни, че предлага засилване на дипломатическия подход, а не изпращането на армии навън. \"Говоря за дипломация, с армиите се видя какво става - изпратиха и американците, и турците, и руснаците - изтребиха хората там, разрушиха държавите, милионите мигранти и милиардите евро, които плащаме, са в Европа. Длъжни ли сме за това, че водят войни, България да приеме десетки хиляди мигранти, попита Борисов. След като непрекъснато сме потърпевши, питам защо ни няма на срещите, на които се събират да взимат решения\", добави той.По темата за Брекзит Бойко заяви, че все още нищо не е решено. \"След като няма срокове, аз съм скептик. Нека изчакаме. Британия в момента се тресе“, каза още премиерът.По темата за удължаването на руските санкции българският премиер е на мнение, че не трябва да вземаме крайна позиция.\"В момента газът за Турция минава през България. Когато стане готов \"Турски поток\", той ще спре и за да не останат празни тръбите, договорихме на 1 юли 2018 г. да е готов интерконекторът ни с Турция. Той се строи в момента \", посочи Бойко Борисов.\"Едната тръба от \"Турски поток\" отива в Истанбул, а другата – в България, иначе оставаме встрани от газопреносната мрежа. С това нещо съм запознал и колегата Туск, и Юнкер. В кабинета на Юнкер стои именно тази схема на \"Турски поток\". В термина, който сме приели, става въпрос не за транзит, а за търговия. Ние по нашите газови магистрали ще транспортираме. Газовият хъб се казва \"Балкан\", а аз добавям към него и европейски\", каза още Борисов по темата \"Турски поток\", поясни още българският премиер.", "date": "2017.12.14", "title": "Борисов: Границата на ЕС да се пази, както с Източен Берлин преди"}
{"url": "https://www.dnes.bg/world/2017/12/14/tri-poliarni-mechenca-se-rodiha-v-zoopark.362319", "text": "Женска полярна мечка в зоопарка в Гелзенкирхен роди три малки, но за съжаление само едно от тях оцеля, съобщава агенция ДПА.\r\nМайката Лара роди бебетата по-рано този месец, след като се чифтоса със самеца Бил. Две от малките починаха скоро след раждането им.\r\nЛара и оцелялото малко бяха скрити от околните в пещера и наблюдението им се водеше с камери. От направените записи беше установено, че още голото и сляпо меченце се храни редовно и е в движение, което говори за доброто му здраве.\r\nМайката и малкото се очаква да излязат от пещерата след 3-4 месеца. Бил обаче ще се събере с потомството си едва когато мечето стане на 2 години.\r\n ", "date": "2017.12.14", "title": "Три полярни меченца се родиха в зоопарк"}
{"url": "https://www.dnes.bg/zvezdi/2017/12/14/dinko-ne-moje-da-prejivee-djino-votyt-v-big-brother-falshiv.362252", "text": "Динко Вълев видимо не може да преглътне, че Джино излезе победител в Big Brother.\"За мен финалът е нагласен! Не може Джино да има повече гласове от Константин, който за мен е победителят. Аз дойдох отникъде и станах трети, но пак не мога да повярвам, че Джино е събрал повече гласове от мен!\", заяви разочарованият левент от Ямбол.Джино и Динко влязоха в остър спор, който се заканиха да решат в съда. Става въпрос за изнесената от Динко информация, че Джино е завлякъл бившата си Дейна Бианкалана с хиляди долари и дори й посягал, когато били заедно. Наложи се да се пусне видеовръзка с американката от италиански произход, която защити бившия си съпруг Джино и скочи на Вълев, наричайки го животно.\"Дейна си извъртя гъза. Но аз стоя зад всяка моя дума и казвам истината. Иначе това, което разбрах, е, че Дейна се отрече от думите си за Джино, за да не пострада семейството й\", разкри още Динко след престоя си в къщата, цитиран от \"България днес\".Той се запознал с Дейна миналата година, когато му била за кратко на гости. По това време тя сама се оплакала от поведението на бившия си мъж, но след това се отрече от думите си в ефира.Динко заяви, че не се притеснява от намеренията на Джино да го съди за клевета, и заяви, че чака да го види, за да го повярва. Той още веднъж потвърди, че може да докаже думите си.\"Не се чувствам прецакан, камо ли от Джино, защото вотът за мен е манипулиран. И това се дължи на факта, че Джино ще става водещ на някакъв нов риалити формат от типа \"Милионер търси съпруга\". Затова и продуцентите може би искат да му направят реклама\", заяви още Динко без притеснения.Динко останал разочарован от продуцентите и сценаристите на шоуто, които според него се опитали да го злепоставят, изкарвайки го, че е простак и неграмотен.\"К'вото било - било. Сега имам много работа. Чакам си подаръка за празниците - поръчах си нов танк от Русия, защото искам и мога\", разкри за вълненията си Вълев.\"Усетих подкрепата на хората. Трето място за мен си е успех. Навсякъде ме дърпат и ми викат, че е трябвало да спечеля аз. Така че не съжалявам за нищо, което съм казал и направил\", обобщи Динко и допълни, че от всички съквартиранти най-много му допаднал Фънки.", "date": "2017.12.14", "title": "Динко не може да преживее Джино, вотът в Big Brother – фалшив!"}
{"url": "https://www.dnes.bg/politika/2017/12/14/borisov-bil-umel-diplomat-unikalen-vyv-vynshnata-politika.362307", "text": "Външната политика на премиера Бойко Борисов е уникално постижение.  Той успя да балансира отношенията на България със САЩ и Русия, а едновременно с това се превърна в доброто дете на Европа и неин пълномощник в Турция. Това заяви социологът Андрей Райчев пред БНР. \r\nИма известно основание да се притесняваме как ще протече Европредседателството, смята Райчев. \r\n\"България за пръв път е европредседател. Тя не е и цялостен член на Европа. На теория сме пълноправни членове, но нямаме Шенген. Еврото не е въпрос на наш избор, а че не ни пускат в клуба. България трябва да трепери за това Европредседателство, защото получава някои права. Определяме дневния ред и някои големи играчи, които искат нещо да направят, трябва да разговарят с нас конструктивно. Имаме право да кажем – \"Добре, ще ви дадем тази точка, но вие какво ще кажете за Шенген\", коментира социолотът.Райчев, дефинирайки се като \"критик на Борисов\" определи външната политика на сегашното правителство като \"уникално постижение“.\r\n\"Той успя да балансира отношенията с американците, без съвсем да развали тези с руснаците. Успя да излезе от списъка с лоши деца в Източна Европа и да влезе в списъка с добрите деца, който съдържа едно име – неговото. България доскоро я шамаросваха. Сега не ни шамаросват, а очакват от нас роля за Западните Балкани. Най-голямото постижение е, че Борисов успя да стане някакъв пълномощник за Турция. С това той постигна 2 неща – турците спряха мигрантите и прекрати Местан – той им постави условие да махнат този посланик – и непрекъснатата намеса (на Турция във вътрешните работи на България)\", мотивира се той.\r\nСпоред него дипломатическите постижения на Борисов са като \"тодорживковска политика\", тъй като премиерът успял да се хареса на всички. \r\nТой смята за погрешна идеята, че не трябва да има вот на недоверие срещу кабинета по време на Председателството, за какъвто дадоха заявка БСП и ДПС. \r\nТози вот ще е символичен, а единствената опасност за Европредседателството биха били нови избори, убеден е Райчев.\r\nПо никакъв начин не трябва да има предизборна ситуация по време на председателството, но мисля, че тази ситуация е избегната, коментира той.\r\nИсторически предпоставки правят българина \"неамбициозен\" и ограничават целите, които си поставя, смята Райчев. \r\n\"България за 2500 години е била ъгъл на 5-6 империи – един път на Русия, един път на Рим, 3 пъти от югоизток – византийци, турци, перси. Сега сме югоизточния ъгъл на Европа. Това не е случайно. Дължи се на това, че тук е границата между Изтока и Запада. Тези две силови полета никога няма да се победят и България винаги ще минава към едното или другото. Сега в момента сме в Западно положение\", допълни той. ", "date": "2017.12.14", "title": "Борисов бил умел дипломат, уникален във външната политика "}
{"url": "https://www.dnes.bg/zvezdi/2017/12/14/oshte-tri-jeni-obviniha-rysel-simyns-v-iznasilvane.362283", "text": "Три жени разказаха пред в. \"Ню Йорк таймс\", че музикалният продуцент Ръсел Симънс, ги е изнасилил, съобщиха световните информационни агенции, цитирани от БТА. Легендарният съосновател на звукозаписната къща \"Деф джем\" отрече \"ужасните обвинения\", като заяви, че всички връзки, които е имал, са били със съгласието на другата страна.\r\nТой обаче подаде оставка миналия месец, след като две жени, едната от които сценаристката Джени Лъмет, отправиха към него подобни обвинения. Този път за инциденти с Ръсел Симънс разказаха Дрю Диксън, заемаща отговорен пост в \"Деф джем\", журналистката Тони Сали и певицата Тина Бейкър.\r\nДиксън твърди, че Симънс я е тормозел редовно в службата, когато е била на 24 години, и я е изнасилил в апартамента си в Манхатън през 1995 г. Тони Сали е била на двайсетина години, когато Симънс я е изнасилил в апартамента си през 1988 г. Той я поканил на парти, а когато отишла, се оказала единственият човек там и той я \"нападнал физически\". Тя не посмяла да се оплаче в полицията от страх това да не навреди на кариерата й.\r\nБейкър, която е работила като бек вокал на Мадона и Брус Спрингстийн, каза, че Симънс я е изнасилил в началото на 90-те години на миналия век, когато е бил неин мениджър. Четвърта жена - Кристина Мур, обвини Симънс, че я е опипал през 2014 г. \"Деф джем\" е една от най-влиятелните звукозаписни къщи за хип-хоп в САЩ. Сред изпълнителите, с които работи, са Кание Уест и Кю-Тип.", "date": "2017.12.14", "title": "Още три жени обвиниха Ръсел Симънс в изнасилване"}
{"url": "https://www.dnes.bg/obshtestvo/2017/12/14/lovci-povaliat-divi-praseta-s-trihineloza.362315", "text": "Областната дирекция по безопасност на храните в Търговище е установила два случая на заразено с трихинелоза месо. То е от отстреляни диви прасета, уточни директорът на местната дирекция д-р Анелия Цонева, цитиран от Дарик радио.\r\nПървият случай на болестта е констатиран в месо от диво прасе, отстреляно от ловната дружинка в село Кошничари. Заразата е потвърдена и от референтна лаборатория в София. Експертите от дирекцията по безопасност на храните са иззели 31 килограма месо.\r\nПри втория случай трихинела е установена в проба на месо на отстреляни от ловната дружинка в село Дриново 10 прасета. Тъй като пробата била обща, иззето е всичкото месо – общо 203 кг.\r\nИззетото месо е унищожено в екарисажа в Шумен, уточни д-р Цонева. Тя призова ловците да не подценяват опасността от заразата. \r\nМесото от отстреляния дивеч задължително трябва да се изследва, преди да се пристъпи към консумация.\r\nОт началото на годината в различни части на страната са били констатирани 86 положителни за трихинела проби от диви и домашни прасета. Иззети и унищожени са над 4600 килограма свинско месо и субпродукти. \r\n ", "date": "2017.12.14", "title": "Ловци повалят диви прасета с трихинелоза"}
{"url": "https://www.dnes.bg/mish-mash/2017/12/14/koi-sa-nai-milite-i-dobri-zodii.362312", "text": "Ако отправите поглед към астрологията и хороскопа на всеки отделен човек, това може да ви помогне да разберете защо е такъв, какъвто е. Така че ако се чудите защо едно момиче се държи грубо и невъзпитано, докато момчето, което я прегръща, е най-доброто, което сте виждали, погледнете към зодиака за някои отговори.И така, кои са най-милите и добри в зодиака.Рибите обичат да са любезни към другите, защото по този начин чувстват, че правят добро както за себе си, така и за другия човек. Те не само, че са невероятно мили, но са и много безкористни – с други думи, доброто им отношение няма задна мисъл.Всеки, който се е сблъсквал с тях, може да потвърди, че те са много добри и винаги готови да помогнат. Рибите не обичат конфронтациите, затова се опитват да ги избягват.Кои са другите четете на ", "date": "2017.12.14", "title": "Кои са най-милите и добри зодии?"}
{"url": "https://www.dnes.bg/obrazovanie/2017/12/14/zaplati-ot-3400-lv-poluchavat-informaticite-ot-su.362317", "text": "С най-високи средни доходи са завършилите висше образование в десет професионални направления - информатика и компютърни науки, математика, комуникационна и компютърна техника, обществено здраве, проучване, добив и обработка на полезни изкопаеми, металургия, военно дело, фармация, медицина, електротехника, електроника и автоматика.Завършилите информатика и компютърни науки в Софийския университет са с най-висок среден месечен облагаем доход от над 3400 лева, а от администрация и управление в Американския университет са със среден месечен доход от над 3000 лева, каза Георги Стойчев - ръководител на проекта на седмото издание на рейтинговата система на висшите училища, представено в Министерството на образованието и науката.Рейтинговата система сравнява представянето на 51 висши училища у нас в рамките на 52 професионални направления въз основа на различни показатели.Данните показват, че средният осигурителен доход на завършилите нараства, достигайки до 1075 лева при 1020 лева през миналата година и под 900 лева през 2013 г.За първи път безработицата сред завършилите пада под 3 процента и е на ниво 2,91 процента - средно за завършилите в страната през последните пет години, каза Стойчев. Той отбеляза, че през 2013 г. тази безработица е била над 4 процента, а през 2016 г. - 3,38 процента.Най-ниска безработица /под 1 процент/ и най-висока степен на приложение на висшето образование /над 90 процента/ за поредна година има сред завършилите професионалните направления - медицина, фармация, стоматология и военно дело.Безработица от над 4 процента има само в три професионални направления - религия и теология, социални дейности и материали и материалознание. Най-ниско остава приложението на придобитото висше образование сред завършилите туризъм /19,29 процента/.Най-висок среден успех от дипломата за завършено средно образование имат приетите студенти в първи курс в направленията - медицина /5,57/, фармация /5,51/ и стоматология /5,46/.С най-нисък среден успех от завършеното средно образование са първокурсниците в направленията - животновъдство /4,29/, материали и материалознание /4,40/, и проучване, добив и обработка на полезни изкопаеми /4,40/.Рейтинговата система показва, че Софийският университет, Медицинският университет в София и Химикотехнологичният и металургичен университет са трите висши училища у нас с най-висок индекс на цитируемост на научните публикации.Данните показват, че броят на студентите във висшите училища през 2017 г. намалява с над 10 процента в сравнение с 2013 г. Най-голям е спадът на студентите в направленията - икономика, и администрация и управление. Има обаче увеличение на студентите по медицина и здравни грижи.По данни на МОН към 30 ноември т.г. общо 209 179 са студентите във всички степени и форми на обучение в 51 висши училища у нас, добавя БТА.Още данни на платформата на МОН на адрес ", "date": "2017.12.14", "title": "Заплати от 3400 лв. получават информатиците от СУ"}
{"url": "https://www.dnes.bg/stranata/2017/12/14/5000-lv-garanciia-za-shofiora-ubil-studentkata-fatime.362325", "text": "19-годишнатаВ съдебната зала шофьорът се разплака и добави, че не е престъпник и съжалява за трагедията. \"Не съм престъпник, всички ме познават. Случилото се не може да се върне, съжалявам за момичето\", каза той.Той работи към фирма \"Георесурс\" - Симитли и във фаталния ден е карал самосвал с пясък. Според прокуратурата, камионът е бил претоварен с 11 тона пясък над разрешеното.Адвокатът на шофьора каза, че Шопов е правил завой, след като преди това е бил спрял, за да пропусне Фатиме на друга пешеходна пътека.  После тръгнал по стръмната улица, за да завие и е карал с не повече от 5-6 км в час. Фатиме също тръгнала да пресича втората пешеходна пътека. Не е имало челен сблъсък между студентката и камиона, тя била пометена от самосвала.\r\nТази вечер от 19 ч колеги на Фатиме за пореден път излизат на мълчаливо бдение на лобното място на първокурсничката, съобщи \".\r\nДъщерята на Шопов - Десислава - се разплака в съдебната зала и също изрази съжаление за загиналото младо момиче. Тя отново обясни, че пред очите на баща й, докато шофирал не е пресичала студентката, а чак когато той е взел завоя, тя е ударена от задната част.", "date": "2017.12.14", "title": "5000 лв. гаранция за шофьора, убил студентката Фатиме"}
{"url": "https://www.dnes.bg/obshtestvo/2017/12/14/problemi-na-problemite-niski-dohodi-i-bezrabotica-mychat-naroda.362305", "text": "66.9% от българите определят като основен проблем пред страната днес ниските  доходи. Следват безработицата - 41,6%, здравеопазването - 39,5%,  корупцията по високите етажи на властта -37,2%, престъпността - 25,3%.Това показва изследване на Центъра за анализи и маркетинг, направено  между 4 и 10 декември сред 821 души и представено на пресконференция  днес.23,4% отговарят, че не очакват нищо от българското председателство на  Съвета на ЕС, 12,9 на сто очакват по-добър имидж на страната, а 8,4  процента - повече инвестиции и средства от еврофондовете. Шест на сто  очакват много добре организирано европредседателство, а 5,3% отговарят,  че очакват нещо хубаво, без да уточняват какво.Ако изборите бяха днес, за ГЕРБ биха гласували 25,9%, за БСП - 22,4%, за ДПС - 5,1%, а за Обединените патриоти - 4,4 на сто.Реформаторския блок биха подкрепили 3,1 на сто, \"Да, България\" - 1,2 процента, \"Воля\" - 0,8 на сто. 16,6 процента отговарят, че няма да гласуват.Според данните президентът Румен Радев се ползва с най-високо доверие - 64,9 на сто, следван от омбудсмана Мая Манолова - 60,4 процента и столичния кмет Йорданка Фандъкова - 50,7 процента. Това са и тримата политици, при които доверието е по-високо от недоверието. В челната петица са още премиерът Бойко Борисов - 41,7 на сто доверие и вицепрезидентът Илияна Йотова - 40,1 на сто.Президентската институция се ползва с най-високо доверие - 64,9 на сто. Високо е доверието в БПЦ -\r\n52,2 на сто. Доверието към Народното събрание е 27,4 процента, а към правителството - 33,7 на сто. Полицията има 38,4 на сто доверие, армията - 45,8 процента, съдът - 23,5 на сто, а прокуратурата - 19,1 на сто, предаде БТА.Томислав Дончев, Лиляна Павлова и Владислав Горанов са министрите, които са направили най-силно положително впечатление на хората. На въпрос \"Кой от министрите прави най-много гафове\" 19,1 на сто посочват Валери Симеонов, а 6,9 на сто отговарят \"всички\". Останалите отговори са посочени от между един и два процента от анкетираните.Средната оценка, поставена за работата на правителството, е 3,16, са изчислили от центъра.", "date": "2017.12.14", "title": "Проблеми на проблемите: Ниски доходи и безработица мъчат народа"}
{"url": "https://www.dnes.bg/index/2017/12/14/bez-budilnik-v-chakane-na-liatoto-da-se-otdadem-na-ski.362256", "text": "В родните курорти започна сезонът, но ако вече сте усвоили пистите в Банско или пък Боровец, защо да не се насочите към най-добрата ски дестинация - Алпите?Когато си представим Алпите със сигурност първата ни мисъл е за Австрия или Швейцария? Но част от Алпите са се настанили удобно и в .Словения е всъщност една от страните, дала много за историята на ските. Нацията, в която всеки пети кара ски, определено може да предложи много на любителите на зимните спортове.Един от двата най-големи ски курорта на Словения определено си струва. В можете да избирате от 23,50 км писти с ниска трудност, или 13 км писти със средна трудност.Ако пък вече сте овладели изкуството на двете ски, то 16 влека, 5 седалкови лифта и 1 кабинков могат да ви отведат до 5-километровите писти с по-висока трудност.Ако обаче предпочитате Централните Алпи -  е Австрия, а курортът - . Малкият австрийски курорт се намира в началото на националния парк \"Hohe Tauern\" и предлага скромна, но все пак добра ски база: 2,8 км писти за начинаещи, 5 км за по-умелите и 5 км за асовете на ските. За начинаещите пък  предлага цели 7 километра писти с ниска трудност и лесен достъп с 8 ски влека.\r\n ", "date": "2017.12.14", "title": "\"Без будилник\": В чакане на лятото – да се отдадем на ски! "}
{"url": "https://www.dnes.bg/akoshtete-vqrvaite/2017/12/14/lichnost-istj-kakvo-znachi-i-kak-da-gi-poznaem.362303", "text": "Личностният тип ISTJ е може би най-обичаният. Много от най-харесваните известни хора са представители именно на него.\r\n \r\nТова е съкращение от Introversion, Sensing, Thinking, Judgment или Интровертност, Чувствителност, Интелект, Решителност.\r\n \r\nАко вие сте тихи, мили и дружелюбни хора, продължете да четете, за да видите дали отговаряте на качествата на този специален личностен тип:\r\n \r\nISTJ са от старата школа и в това няма нищо лошо. Те ценят традициите и предпочитат да вървят по познати пътеки, отколкото да предприемат рисковани начинания.\r\n \r\nТези хора имат стада душа – те знаят истини и уроци, които на повечето хора тепърва предстои да разберат.\r\n \r\nТози тип хора обичат да готвят и да вечерят със семейството си – открили колко важна е любовта и семейния уют, те предпочитат да стоят често вкъщи.", "date": "2017.12.14", "title": "Личност ISTJ - какво значи и как да ги познаем?"}
{"url": "https://www.dnes.bg/sofia/2017/12/14/za-evroshefstvoto-ni-welcome-i-ot-bistrishkite-babi.362288", "text": "Билбордове с кадър на Бистришките баби, част от живото наследство на ЮНЕСКО, които държат в ръцете си баница, ще посрещат делегатите в столицата по време на българското председателство на Съвета на ЕС. \r\nТова е една от шестте визии, създадени специално за европредседателството от Столичната община, които бяха представени днес от главния архитект на София Здравко Здравков, председателя на комисията по култура и образование към СОС Малина Едрева и експерти.Билбордовете са част от комуникационната кампания \"София общува\", която включва визуална кампания, изграждане на отличим образ на София и две нови системи за ориентация в града и градския транспорт. \r\nДвете системи - за пешеходна ориентация на туристите в София и за ориентацията им в градския транспорт, са разработени така че да се допълват. \r\nЦелта е да позиционираме максимално добре София като желана дестинация и да направим града удобен и лесен за ориентация, каза Едрева. \r\nТя посочи, че са се възползвали от опита на две столици, които скоро са били градове домакини на председателството на ЕС - Амстердам и Братислава.\r\nСистемата за пешеходна ориентация е двуезична и е с кафяв цвят. \r\nПолзвани са три типа обекти - голям и малък тотем и стълб с табели, които се различават по количеството информация, която носят. \r\nПри изработването на втората система са ползвани подобни принципи и елементи, така че двете да могат да си \"говорят\". \r\nНовите табели за градския транспорт ще бъдат с много повече информация, избрани са различни цветове за различните превозни средства - светло синьо за тролеите, оранжево за трамваите и червено за автобус. Върху табелите се отбелязва освен името на спирката, но и нейния номер, включени са пълния маршрут на транспортното средство има информация както на кирилица, така и на латиница.\r\nВ средата на януари в центъра на София ще бъдат поставени 40 туристически табели - те ще са малък и голям тотем и стълб с табели. За да се изработи новата система за пешеходна ориентация на туристите в София е направена анкета с над 200 български и чужди гости в града.\r\n90% от тях търсят кафявите знаци, ориентират се трудно заради езиковата бариера, но от друга страна лесно намират туристическите обекти, защото те са разположени на сравнително малък периметър. \r\nСофия - бизнес град, град с култура, град за живеене, град с история, град за срещи и град на иновативните технологии - върху тези теми пък ще се гради имиджът на българската столица. \r\nПървите две букви от името на града, но на латиница - \"So\" са изведени и отличени в новата визуална кампания. Шестте послания са: \"So green Sofia\", \"So welcoming Sofia\", \"So united Sofia\", \"So innovative Sofia\", \"So creative Sofia\" и \"So ancient Sofia\". Посланията ще бъдат поствени на летището, центъра, в метрото и на други места. На билбордовете с надпис \"So ancient Sofia\" e изобразена ротондата \"Св. Георги\", а на този с надпис \"So welcoming Sofia\" - Бистришките баби, които държат софийска баница. Посланията са в цветовете на герба на София и специален шрифт.", "date": "2017.12.14", "title": "За еврошефството ни: Welcome! И от Бистришките баби"}
{"url": "https://www.dnes.bg/world/2017/12/14/na-jp-prelez-vyv-franciia-chetiri-deca-sa-zaginali-19-sa-raneni.362328", "text": "Най-малко 4 деца загинаха при сблъсък между влак и училищен автобус недалече от град Перпинян в Южна Франция днес, съобщи френското вътрешно министерство, цитирано от световните агенции. Деветнадесет души са ранени, от които 7 тежко с опасност за живота.Жетвите са измежду пътниците в автобуса, който превозвал деца на възраст между 13 и 17 години. Катастрофата станала на железопътен прелез тази вечер в Мийас, до френско-испанската граница.Министърката на транспорта Елизабет Борн описа в Туитър сблъсъка като \"ужасна катастрофа\" и добави, че веднага тръгва към мястото - на повече от 850 км южно от Париж.От офиса на префекта (областния управител) на Перпинян и от националната жп компания засега не коментират причините за катастрофата. (БТА)\r\n ", "date": "2017.12.14", "title": "На жп прелез във Франция: Четири деца са загинали, 19 са ранени"}
{"url": "https://www.dnes.bg/politika/2017/12/14/simeonov-premieryt-me-sabotira-borisov-stabilni-sme.362327", "text": "Сгроежът на втори лифт на Банско стана повод за размяна на реплики. По време на телевизионно интервю вицепремиерът Валери Симеонов обвини министър-председателя в саботаж на предложението му за промяна в концесионния договор за ски зона Банско.\"Премиерът компроментира и саботира моето предложение за промяна на концесията в Банско. В Програмата за управление пише, че трябва да се развива туризмът, да се насърчават инвеститорите, а това са текстове, които не се изпълняват, а саботират“, е заявил той пред BIT.От  своя страна Бойко Борисов каза, че уважава всичките си заместници, а  коалицията е стабилна.В Брюксел, помолен за коментар на днешните изявления на вицепремиера, свързани с промяна на  концесионния договор за ски-зоната в Банск, премиерът също коментира.\"Не считам, че темата за концесията трябва да се продължава преди да имаме план за управление на Пирин. За да няма никакви спекулации, съм казал на Нено Димов – ако има възможност да се приеме точка за втори лифт на Банско, вносител ще бъда аз... Но нито в концесията, нито в плана фигурира изграждането на втори лифт\", подчерта той и допълни, че по-стабилна коалицията не е била никога.Едва когато имаме план за управление, ще разгледаме въпросната  концесия, поясни още Борисов, цитиран от БТА.Факт е, че тази концесия много правителства от 2001 г., включително  президентът Румен Радев със служебното правителство, се опита, но бързо  се дръпна от тази тема, защото има още тогава фактическа грешка при  подписването на концесията. Пожелах всичко това да се разгледа, за да не  се създава обществено настроение срещу правителството, че обслужваме  нечий интерес. Всичко е в рамките на правилата, по които се води  Министерски съвет, заяви премиерът.\"Аз се отнасям с уважение към моите заместници, имам споразумение с тях и го спазвам. Не знам какво е казал Валери Симеонов, не мога да гледам всички негови участия по телевизиите\", каза още Борисов.   ", "date": "2017.12.14", "title": "Симеонов: Премиерът ме саботира! Борисов: Стабилни сме"}
{"url": "https://www.dnes.bg/world/2017/12/14/putin-predupredi-sasht-ne-izpolzvaite-sila-sreshtu-kndr.362297", "text": "Руският президент Владимир Путин предупреди САЩ да не използват сила срещу Северна Корея, защото последиците ще бъдат катастрофални, предадоха Асошиейтед прес и Ройтерс.\r\nНа традиционната си пресконференция в Москва в края на годината той каза, че Русия е обнадеждена от последното изявление на американския държавен секретар Рекс Тилърсън за готовност за разговори с Пхенян. Това показва, че в последно време в американското ръководство като цяло и в Държавния департамент в частност явно протичат някакви промени, осъзнаване на реалностите, отбеляза Путин.\r\nРусия не признава ядрения статут на Северна Корея, посочи той, но добави, че някои минали действия на Вашингтон са провокирали Пхенян да наруши споразумението от 2005 г. за прекратяване на неговата ядрена програма.\r\nРуският президент саркастично отбеляза, че САЩ търсят помощ от Русия за уреждане на кризата около Северна Корея, а в същото време й налагат нови санкции, поставяйки я на една дъска с Иран и Северна Корея.Говорейки за украинската криза, Путин изтъкна, че Съединените щати са пълноправен участник в нейното уреждане независимо от 4-странния нормандски формат (б. ред.: Украйна, Русия, Франция и Германия). \"Нужно ли е те да бъдат и формално включени в нормандския формат\", попита риторично той и отбеляза, че това не зависи от Русия и че той самият никога не е бил против.\r\nПутин отново посочи, че в контролираните от проруските сепаратисти територии в Източна Украйна няма руски войски, но че там действат местни формирования, които \"са самодостатъчни и са способни да отразят всякакви мащабни (украински) военни акции срещу Донбас\".\r\nАко местните хора бъдат лишени от възможността да се защитават, т. нар. националистически батальони ще извършат в Източна Украйна клане, по-лошо и от това в Сребреница, отбеляза той.\r\nПутин обвини прозападното правителство в Киев, че спъва развитието на Минския мирен процес, който има за цел да се намери изход от конфликта в Източна Украйна и блокира усилията да се договори размяна на пленници.\r\nГоворейки за действията на бившия грузински президент Михаил Саакашвили, преквалифицирал се в украински политик, Путин каза, че той плюе в лицето и на украинския, и на грузинския народ с последните си изпълнения.\r\nРуският лидер отбеляза също, че му е омръзнало да слуша обвинения от Варшава, че самолетната катастрофа край Смоленск през 2010 г., при която загина тогавашният полски президент Лех Качински, е резултат от руска провокация.\r\n\"Не е имало никакви взривове. Всичко това е изследвано от експертите и от полска, и от руска страна. Най-щателно е проучено всичко, което е ставало в самолета\", когато някой влязъл в кабината и наредил на пилотите да кацнат, въпреки че те му казали, че не трябва, припомни Путин.\r\n /БТА/\r\n ", "date": "2017.12.14", "title": "Путин предупреди САЩ: Не използвайте сила срещу КНДР!"}
{"url": "https://www.dnes.bg/world/2017/12/14/id-zaplashi-s-atentati-v-sasht-zaradi-erusalim.362290", "text": "Групировката \"Ислямска държава\" заплаши да извърши нападения на територията на САЩ като отмъщение за решението на администрацията на президента Доналд Тръмп да признае Ерусалим за столица на Израел, предаде Ройтерс, като цитира нейно изявление в социалната мрежа Телеграм.\r\nПосланието е озаглавено \"Чакайте ни\" и \"Ислямска държава в Манхатън\". В него групировката заявява, че ще извърши атаки, и показва снимки на пл. \"Таймс скуеър\" в Ню Йорк, както и снимка, на която изглежда се виждат жилетка с експлозиви и детонатор.\"Ще проведем още операции на ваша земя, до последния час и ще ви изгорим с пламъците на война, която вие започнахте в Ирак, Йемен, Либия, Сирия и Афганистан. Само почакайте\", гласи текстът. \"Признаването от страна на вашето куче Тръмп на Ерусалим за столица на Израел ще ни накара да признаем експлозивите за столица на вашата страна\", се казва още в посланието.\r\nСАЩ предизвикаха силен гняв в арабския свят с решението си за Ерусалим. Оспорваният град, свещен за евреи, християни и мюсюлмани, от десетилетия е в центъра на израелско-палестинския конфликт, припомня Ройтерс.\r\nСилите, които се борят с \"Ислямска държава\" в Ирак и в Сирия, очакват групировката да премине към партизанска тактика, след като загуби контролираните от нея територии.\r\n /БТА/\r\n ", "date": "2017.12.14", "title": "ИД заплаши с атентати в САЩ заради Ерусалим"}
{"url": "https://www.dnes.bg/politika/2017/12/14/vetoto-ne-mina-kasata-niama-da-plashta-za-novi-lekarstva.362265", "text": "Мнозинството в парламента преодоля ветото на президента Румен Радев върху бюджета на НЗОК.От 221 гласуващи депутати 126 от ГЕРБ, ОП и \"Воля\" отново гласуваха \"За\" бюджета, против бяха 95 от БСП и ДПС.Така през следващата година НЗОК няма да заплаща за нови медикаменти, срещу което остро се противопоставиха не само президентът в мотивите към ветото си, но и опозицията в НС и пациентските организации.Мораториумът над нови терапии засяга около 20 нови молекули за пациенти с онкологични, автоимунни и други тежки заболявания. Очаква се от него Касата да спести около 25 млн. лева, а управляващите и НЗОК уверяват, че пациентите няма да бъдат ощетени.Не така смята опозицията.Според Нигяр Джафер зад финансовите параметри стоят човешки трагедии, а всеки има право на добро лечение за себе си и за близките си.Тя отсече, че мораториумът е грешно решение, признание за безпомощност на институциите и администрацията.\r\n\"Искрено звучи признанието, че налагането на мораториума е опит да се спечели време. Държавата и институциите не знаят какво да правят, как да удържат увеличаването на разходите за лекарства\", коментира Джафер.Георги Йорданов от БСП пък обвини мнозинството, че намира пари за всичко друго, но не и за болните.\"Вчера правителството похарчи 700 милиона лева, а тук става въпрос за 25 милиона за нуждаещи се тежко болни пациенти и за тях няма пари\", скочи той, което предизвика шефката на бюджетна комисия Менда Стоянова от ГЕРБ да му отговори, че въобще не ставало въпрос за даване на пари, ами за увеличаване на капитала на държавни дружества, за училищни автобуси.Хасан Адемов от ДПС посочи, че не бива да се противопоставят едни пациенти на други и в крайна сметка здравеопазването не е само сбор от числа, а има и хуманитарни елементи.Според червения Филип Попов управляващите са разстреляли пациентите като в стиховете на Вапцаров: \"Какво тук значи някаква си личност, аз паднах, друг ще ме смени. Разстрел, а след разстрела - червеи\".Соцлидерката Корнелия Нинова пък обвини властимащите, че се отказват от пациентите и ги остават на грижите на частни корпорации.Според нея обаче в основата на решението е обстоятелството, че може да се краде и от пътища и от всичко друго, за което се намират пари, но от болните не може.\"Ще строите пътища, но няма да има кой да ги ползва\", скочи тя.Шефката на здравната комисия в парламента Даниела Даридкова от ГЕРБ защити мораториума като обясни, че проблемът идва от това, че заболяванията се откриват късно, защото няма профилактика и заради това в бюджета са заложени повече пари за прегледи.Драгомир Стойнев от БСП обаче я реплика: \"Вие живеете в друг свят на благоденствие и благополучие, но истината е, че хората в България умират, защото нямат достъп до качествено здравеопазване\".За шефа на групата на ГЕРБ в НС Цветан Цветанов, както и за Даридкова, профилактика и превенцията са разковничето за по-здрава нация.\"Ако се дадат парите за новите лекарства, ще се вземат от профилактиката, а ние искаме да предотвратим това, освен това от тези 32 молекули само в 11 страни се финансират частично някои от тях и то под условия\", обясни той.\"По време на първия мандат на ГЕРБ 1, 5 милиарда лв. от резерва на НЗОК отидоха другаде, знаете ли колко превенция е това, вие сте длъжник на обществото, докато стоите тук и 10 години след това\", отговори му Антон Кутев от левицата.Съпартиецът му Стефан Данаилов, който се бори с онкозаболяване, призова мнозинството да не отрича новите медикаменти, защото те може да са шансът за живот.\"Ако съм в ремисия от няколко години, не се знае докога. Тези химии, които са ми наливали, вече няма да действат, явно ще трябва да търсим нови и ви предлагам да се разходим из софийската онкология и националната хематология и да видим какви хора има там, те са предимно млади хора, а аз съм свидетел на безсилието на лекарите, които казват \"Всичко опитваме и не става, и не става\", каза Ламбо.Вежди Рашидов от ГЕРБ, който също се бори с рак, призова депутатите да не си играят с болестите на хората, но и да дадат шанс на новия здравен министър да си свърши работата.Според него основният проблем е, че колкото и голям да е бюджетът на НЗОК, парите никога няма да стигат, защото има злоупотреба със средства.\"Моето лечение на човек, който цял живот съм си плащал здравните осигуровки и то на високи доходи, моето лечение струваше 70 000 евро, аз си покрих разноските, НЗОК не можеше, защото сме беден народ, но най- накрая имаме министър финансист, който иска да спре течовете, дайте да му дадем възможност да ги спре\", обърна се той към депутатите. ", "date": "2017.12.14", "title": "Ветото не мина! Касата няма да плаща за нови лекарства"}
{"url": "https://www.dnes.bg/stranata/2017/12/14/prolet-posred-zima-utre-temperaturite-do-18-c.362248", "text": "През нощта ще бъде предимно ясно и почти тихо. След полунощ в низините ще започнат да се образуват мъгли. Минимални температури ще са между 0 и 5 градуса, по морския бряг - малко по-високи.\r\nУтре отново ще бъде предимно слънчево, следобед ще има временни увеличения на облачността, главно над Западна България. През деня ще се появи югозападен вятър, а в Източна България ще е до умерен.\r\nДневните температури ще се повишат, по-съществено в планинските райони. В западната част на Дунавската равнина и на места в Горнотракийската низина ще има мъгли и ниска облачност, които ще задържат дневните температури там по-ниски - около 10 градуса. В останалата част от страната максимални ще са между 13 и 18 градуса, в София - около 13 градуса.\r\nНад Черноморието ще бъде предимно слънчево. Ще духа слаб до умерен юг-югозападен вятър. Максималните температури на въздуха ще са 13-16 градуса. Температурата на морската вода е 10-11 градуса. Вълнението на морето ще бъде 2-3 бала.\r\nНад планините ще бъде предимно слънчево, след обяд над масивите от Западна България с временни увеличения на облачността. Ще духа умерен и силен югозападен вятър, който през деня още ще се усили. Максималната температура на височина 1200 метра ще е около 8 градуса, а на 2000 метра - около 3 градуса. /НИМХ - БАН/", "date": "2017.12.14", "title": "Пролет посред зима! Утре температурите до 18°C"}
{"url": "https://www.dnes.bg/business/2017/12/14/bitkoinyt-dosta-spekulativen-aktiv-oceni-ielyn.362254", "text": "Биткойнът е доста спекулативен актив, заяви в сряда по време на редовната пресконференция след заседание на Федералния резерв напускащата позицията на председател на Фед Джанет Йелън, като по този начин омаловажи предполагаемата му роля като валута, пише Wall Street Journal.\"В тези времена биткойнът играе много малка роля в платежната система\", каза тя по време на последната си пресконференция във Вашингтон. \"Това не е стабилен портфейл за активи и не представлява законно платежно средство\", подчерта Йелън. \"Става дума за силно спекулативен актив\", поясни тя.\r\nОписанието ѝ за модерната в момента криптовалута се случва на фона на силен ръст на цената на биткойна, чиято стойност се приближи до 20 000 долара през тази седмица. Някои анализатори считат, че става дума за сериозен балон по подобие на манията по лалетата в Холандия преди векове.\r\nЙелън призна още, че Федералният резерв няма изрична политика, свързана с биткойна, и не предлага конкретни указания на банките за новия, увеличаващ стойността си актив.\r\n\"Федералният резерв не планира никаква... регулаторна роля по отношение на биткойна, освен да гарантира, че поднадзорните ни банкови организации ще са внимателни за това, че управляват по подходящ начин всички взаимодействия, които имат с участниците на този пазар, и надлежно спазват всички свои отговорности – борбата срещу прането на пари и  банковата тайна, която спазват\", добави тя. \r\nМалко по-рано в сряда Фед увеличи краткосрочната лихва с четвърт процентен пункт до 1,25-1,5 процента. Централната банка на САЩ очаква пазарът на труда и икономиката да продължат да укрепват. За 2018 г. тя прогнозира нови три повишения на лихвите. \r\nПо отношение на пазара на акции Йелън отбеляза, че през последните месеци Федералният резерв е заявил, че оценките са \"високи\" и \"са във високия сегмент\" в исторически диапазон.\r\nНо тя също така поясни, че икономистите не винаги са наясно кога стойностите са твърде високи и сам по себе си фактът, че оценките на компаниите са високи, не означава, че акциите са надценени.\r\nВ рамките на пресконференцията Йелън каза още, че повечето ѝ колеги са включили фискални стимули в своите прогнози, което е в съответствие с мисленето на Конгреса. \"Очакваме умерено ускоряване на растежа поради данъчната реформа и като цяло - увеличение на потребителските разходи и капиталовите разходи след реформата\", каза още председателят на Фед. ", "date": "2017.12.14", "title": "Биткойнът – доста спекулативен актив, оцени Йелън"}
{"url": "https://www.dnes.bg/stranata/2017/12/14/specpolicai-proveriavat-pogrebalnite-biura-na-burgas.362266", "text": "Специализирана полицейска акция се провежда в Бургас. Тя е насочена към погребалните агенции в морския град. \r\nОперацията идва на фона на скандали между собствениците на местните траурни бюра. Две катафалки бяха запалени само за няколко месеца.Последният инцидент е от 8 декември, а собственичката на запалената катафалка назовава с име човека, който смята, че стои зад палежа. Служебната кола е била запалена с коктейл \"Молотов\". \"Не се съмнявам, аз съм сигурна на 100% кои са запалили автомобила, катафалката - Иван Благоев Пишиев, Владислав Благоев Пишиев. Това са двама братя\", заяви пред Нова тв Румяна Черзекова, собственик траурна агенция \"Авона\".Тя не е единствената потърпевша в бранша. През август са подпалени колата и офиса на друга траурна агенция. Собственичката също посочва като извършители братя Пишиеви.\"Поръчителите са също тези двама братя - Пишиеви-Иван и Владислав. Отишли са при един посредник, той е известен на полицаите и са му платили да запалят катафалката и офиса\", твърди Стефка Димитрова, собственик траурна агенция \"Гея\".Според работещите в бранша война между петте частни фирма и общинската няма. Палежите обаче били сигнал за друго.\"Искам да кажа, че това е един стар прийом на въпросните лица, които споменаваха досега, за да разчистват пътя на пазара за този вид дейност. Абсолютно категорично заявявам, че война между погребалните агенции няма. Много често, когато стане въпрос за такава война между фирмите, погребалните намесват Митьо Очите. Искам да кажа също категорично - нищо общо няма този човек с погребалните агенции\", заяви Стефка Димитрова, собственик траурна агенция \"Гея\".", "date": "2017.12.14", "title": "Спецполицаи проверяват погребалните бюра на Бургас"}
{"url": "https://www.dnes.bg/notifikacii/2017/12/14/trapezata-ni-nai-goliam-skok-pri-iaicata-i-krastavicite.362259", "text": "Месечната инфлация за ноември е 0.4%, съобщи Националният статистически институт.Инфлацията от началото на годината е 2.4%, а годишната инфлация за ноември 2017 г. спрямо ноември 2016 г. е 3.0%.При хранителните продукти най-много са се увеличили цените на яйцата - с 20.9%, краставици - с 19.7%, извара - с 4.0%, домати - с 3.8% и др.Понижение отбелязват цените на цитрусови и южни плодове - с 12.9%, зеле - с 9.4%, захар - с 6.5% и др.Плащали сме повече за цигари - с 0.3%, обувки - с 0.4%, газообразни и течни горива за битови нужди - съответно с 1.8 и 2.0%, въглища - с 0.9%, дърва за отопление - с 1.1%, топлинна енергия за отопление - с 6.1% и други.Минимално поевтиняване има при цените на хладилници - с 0.7%, перални и съдомиялни машини - с 0.4%, климатични инсталации - с 0.5%, прахове за пране - с 0.3%, автомобили - с 0.6% и др.\r\nЦените на лекарствените продукти и на лекарските услуги са се увеличили с 0.1%, а цените на стоматологичните услуги остават на равнището от предходния месец.Цените на стоките и услугите от малката кошница за най-нискодоходните 20% от домакинствата отбелязват минимален ръст. За хранителните продукти той е с 0.9%, нехранителни стоки - с 0.3%, услуги - увеличение с 0.1%.", "date": "2017.12.14", "title": "Трапезата ни: Най-голям скок при яйцата и краставиците"}
{"url": "https://www.dnes.bg/sport/2017/12/14/svetovniiat-kiokushin-shampion-pomogna-mi-otbora.362260", "text": "На световното първенство за мъже и жени на KWU в Русия националите на Българската карате киокушин федерация спечелиха 6 медала - злато, сребро и 4 бронза.\r\nТитлата в категория до 90 кг печели Александър Команов. Иван Команов - брат на Сашо, грабва сребърен медал в категория до 70 кг, след като губи от представител на домакините.\r\n\"Състезанието беше много тежко. Абсолютно всеки български състезател се бореше за златото. С всяка среща се разбира кой е достоен да грабне златния медал. Мога да твърдя, че съм доволен от себе си\", категоричен е шампионът Александър Команов.\r\nПо думите му карате киокушин е най-твърдата дисциплина, защото дистанцията между двамата бойци е много малка.\r\n\"Боецът в стил карате киокушин трябва да умее бойните изкуства. Освен това твърдостта на самия стил предава философия, която показва, че е много е важна концентрацията и дисциплината, а не само физиката. Невинаги побеждава най-подготвеният\", допълни пред боецът в категория до 90 кг.\r\nАлександър Команов уточни, че всъщност киокушинът е семейна традиция в семейството, защото бащата на братята им е личен треньор.\r\n\"Българският отбор се представи уникално на Световното в Русия. Бяхме много смели, много подготвени. Подкрепата от отбора ни помогна да стигнем до финал. Баща ни е казвал винаги да плуваме срещу течението\", отбеляза бронзовият медалист.\r\n", "date": "2017.12.14", "title": "Световният киокушин шампион: Помогна ми отбора!"}
{"url": "https://www.dnes.bg/world/2017/12/14/kolko-sa-voennite-harchove-na-rusiia-dostatychno.362269", "text": "За военни разходи Русия ще харчи достатъчно. Това заяви руският президент Владимир Путин на годишната си пресконференция в Москва.\r\nЗапитан за военните разходи на страната, Путин разказа виц: \r\n\"Бивш офицер пита сина си: \r\n-Тук имаше един кортик, къде е?\r\n- Не ми се карай, размених го за часовник с момчето от съседния двор.\r\n- Покажи часовника, да, хубав е. А ако утре дойдат бандити у нас, убият мен, майка ти, братята ти, изнасилят сестра ти. Ти какво ще им кажеш? Добър вечер, московско време 12 часа и 30 минути?\"\r\nПутин посочи, че военните разходи са балансирани между обезпечаване на сигурността и устойчивостта на икономиката. По думите му те възлизат на около 46 милиарда  долара, а в САЩ – 700 милиарда.\"Усещате ли разликата? И може ли нашата страна да си позволи такива разходи? Не. Но това, което харчим, ни е достатъчно\", заяви Путин.Русия ще отдели съществено внимание на развитието на своята армия и флот, но ще гарантира сигурността си, без да се включва в нова оръжейна надпревара. Военните разходи на страната - 2,8 трилиона рубли през 2018 г. - няма да се отразят на социалните програми и няма да разрушат руската икономика, заяви Путин, цитиран от Ройтерс и ТАСС.\r\nНа годишната си пресконференция в Москва Путин отбеляза, че САЩ фактически вече са се оттеглили от подписания с Русия договор за ликвидиране на ракетите със среден и малък обсег. Той предупреди Вашингтон да не се оттегля едностранно от друг руско-американски договор - за съкращаване на стратегическите нападателни оръжия (СТАРТ-3), подписан през 2010 г.\r\nРусия не се е оттегляла от основополагащи договори, които са крайъгълен камък в международната сигурност, подчерта Путин.\"Не сме се оттегляли от договора за ПРО (противоракетната отбрана), САЩ се оттеглиха едностранно\", добави той.Дошъл на власт през 2000 г. в една страна с нестабилна власт и разклатена икономика, руският президент е харесвал и хвален от мнозина свои сънародници, които виждат в него човека, осигурил стабилност и нов възход, по-специално благодарение на петролните богатства на Русия, отбелязва Франс прес.\r\nВъв връзка с насрочените за март президентски избори руски медии определиха днешната пресконференция като предизборна. Путин заяви по-рано пред журналистите, че ще се кандидатира като независим.\r\nПо данни от последното социологическо проучване на центъра \"Левада\", публикувани вчера, сегашният държавен глава е фаворит - за него се очаква да гласуват 75 на сто от избирателите. Далеч назад остават неговите съперници като лидера на комунистите Генадий Зюганов или националиста Владимир Жириновски, които избягват да критикуват открито Кремъл, посочва АФП. ", "date": "2017.12.14", "title": "Колко са военните харчове на Русия? Достатъчно!"}
{"url": "https://www.dnes.bg/balkani/2017/12/14/kogo-v-syrbiia-narichat-bugarash-i-zashto-istoriia-li-be-da-ia-opishesh.362239", "text": "През 90-те години на 20 век цял Белград беше изпонашарен с графити \"BUGARAŠI SMRADOVI UBIJAJU. GA, GU, GI, GA\". 20 години по-късно следи от тези надписи все още се виждат. \r\nСпоред сръбското издание \"Телеграф\" графитите са се появили по времето на близките срещи на по-малките белградски дилъри с новото чудовище в града –  отнасят се за лидерите на прословутия Земунски клан, дошли от южната част на страната и убивали всекиго, който не им се подчини. Те са можели да правят това, защото са имали як гръб, пише изданието. \r\nДушан Спасоевич Шиптър и Миле Лукович Кум – босовете на Земунския клан, са били така да се каже външни. И двамата са от южната част на страната – от Медведжа. Тогава \"бугараши\" бяха наричани всички онези, които говорят сръбски с южен акцент и думите им завършват на \"-ге, -ги, -гу\", пише \"Телеграф\". \r\nТези графити са били последен вопъл нещо да бъде предприето, тъй като Земунският клан става прекалено дързък и необуздан, обяснява още вестникът. \r\nКакво се случи със Земунския клан и как той отиде в историята след зловещото убийство на сръбския премиер Зоран Джинджич – това си е вътрешен сръбски въпрос. \r\nВ публикацията на сръбското издание обаче прави впечатление думичката \"бугараши\", с която са били определяни някои сърби. Защо ли? Дали пък не е заради вече поизчезналото българско присъствие в тези земи – днешна Южна Сърбия? Друг въпрос е, че думата \"бугараши\" има негативно звучене, както между другото до неотдавна, да кажем, се използваше и в Македония. \r\nИстория ли бе да я опишеш!", "date": "2017.12.14", "title": "Кого в Сърбия наричат \"бугараш\"? И защо? История ли бе да я опишеш!"}
{"url": "https://www.dnes.bg/politika/2017/12/14/bylgariia-shte-podkrepi-vlizaneto-na-cherna-gora-v-es.362270", "text": "Шефката на парламента Цвета Караянчева заяви, че България ще окаже подкрепа за присъединяването на Черна гора към Европейския съюз. Днес тя се срещна с председателя на Скупщината на Република Черна гора Иван Брайович в парламента.\"Като председатели на Съвета на ЕС през следващите 6 месеца, ще направим стъпка в посока да помогнем на Черна гора да отвори трите процедури, които трябва да продължи да спазва, за да влезе в ЕС\", обясни Караянчева.Иван Брайович заяви, че за него е чест да е първият председател на парламента от възобновяването на държавността в Черна гора, който е на официално посещение в България.Той коментира, че България и Черна гора имат добри политически отношения, което е главна предпоставка и за добри икономически отношения.\"За нас беше огромно удоволствие да чуем от Караянчева това, което сме чували и преди това от Бойко Борисов, че приоритет на българското европредседателство ще бъдат Западните Балкани и в този смисъл и присъдиняването на Черна гора, защото тя е лидер в това отношение\", настоя Брайович.По думите му са напълно реални очакванията на Черна гора да отвори оставащите 3 глави именно по време на българското еврошефство.Брайович изрази и благодарност за подкрепата, която Черна гора е получила за присъединяването й към НАТО.\r\n ", "date": "2017.12.14", "title": "България ще подкрепи влизането на Черна гора в ЕС"}
{"url": "https://www.dnes.bg/stranata/2017/12/14/i-sniag-i-dyjd-i-stud-shte-ima-kolko-shte-e-koledata-zimna.362251", "text": "Ще се върне ли зимата за Коледа? Има такава вероятност, ако се съди по прогнозата на синоптиците.Те обещават валежи от дъжд, но и от сняг във времето около 25 декември. Следващата седмица пък се очаква застудяване, но след това ще се затопли до обичайните за декември температури.Времето и утре ще е слънчево, а вятърът ще се ориентира от юг. Температурите ще скочат още, най-вече в планините.Само в част от Дунавската равнина и Горнотракийската низина ще има условия за мъгли и ниска облачност, които ще задържат дневните температури там под 10°С.Уикендът ще започне с облаци и дъжд. В събота вятърът от юг-югозапад ще се усили, особено в източната половина от страната и северно от планините; дневните температури там ще са около и над 15°.През нощта срещу неделя и в неделя от северозапад с още по-силен вятър ще нахлува студен въздух. Ще има и валежи, предимно от дъжд, които с понижението на температурите по високите полета на Западна България и вПредбалкана ще преминат в сняг, но до вечерта ще спрат.През първата половина от следващата седмица застудяването ще продължи. Ще е ветровито, студено, ще превалява сняг, в понеделник и вторник в отделни райони от страната, към сряда – на повече места, главно в Южна България, съобщи bTV.Малко преди Коледа предстои относително затопляне, като температурите ще се доближат до обичайните, а след 25 – 26 декември и до края на годината ще бъде и малко по-топло от обичайното.Времето ще е променливо, очакват се и валежи, ще има и дъжд, и сняг.", "date": "2017.12.14", "title": "И сняг, и дъжд, и студ ще има! Колко ще е Коледата зимна?!"}
{"url": "https://www.dnes.bg/kino/2017/12/14/sled-posoki-te-s-taksidjii-komandarev-podhvashta-patrulki.362257", "text": "\"Посоки\"-те на Командарев жънат успех след успех. След бляскавото начало на премиерата в програмата \"Особен поглед\" в Кан, филмът завоюва още няколко награди от различни фестивали. Прикова погледите на френската критика, която го определи за \"великолепен\" и \"смел\" и спечели награда за сценарий в Испания.\r\nА докато \"Посоки\" продължава да шества из европейския фестивален афиш, Стефан Командарев вече подготвя и следващ проект, озаглавен \"Патрулки\".\r\nСценарият вече е приет на няколко форума за представяне на филми в развитие из Европа.\r\n\"Идеята за него дойде след месеци обикаляне из нощна София, когато търсехме места за снимки на \"Посоки\". Оказа се, че по столичните улици в малките часове има три вида автомобили - таксита, патрулки и линейки. Оттам ни хрумна да направим нещо като трилогия\", сподели в студиото на \"България сутрин\" режисьорът Стефан Командарев.\r\nПо подобие на \"Посоки\", \"Патрулки\" ще проследява случващото се с три двойки патрулиращи полицаи в нощна София, съобщава .\r\nПървият филм на Командарев бе изграден около софийските таксита и няколко съдби, чийто път се пресичка в рамките на една нощ.\r\n\"Посоки\" излиза в България на 26 януари 2018 г.\r\n ", "date": "2017.12.14", "title": "След \"Посоки\"-те с таксиджии, Командарев подхваща \"Патрулки\""}
{"url": "https://www.dnes.bg/business/2017/12/14/nai-ekstremna-e-nojicata-bedni-bogati-v-rusiia-i-sasht.362267", "text": "Най-богатият 0,1% от населението на света е увеличил общото си богатство почти толкова, колкото и най-бедните 50% от 1980 г. насам.Това показва актуален доклад за неравенството по света на френския икономист Тома Пикети, изготвен съвместно с организацията The World Wealth and Income Databasе. Това означава, че богатството на около 7 млн. души е нараснало толкова, колкото това на най-бедните 3,8 млрд. души през последните над 35 г.От изследването става ясно, че несъответствието между най-бедните и най-богатите в световен мащаб е нараснало до „екстремни нива“ в някои държави, като тази тенденция ще се запази, ако правителствата не предприемат общи действия за увеличение на данъците и борба с тяхното укриване, посочва британският вестник Guardian.Според данните, събрани от над 100 изследователи, най-богатият 1% от хората държи 27% от увеличението на световното богатство за периода от 1980 г. до 2016 г. Най-богатите сред най-богатите са забогатели дори повече. Най-заможният 0,1% от хората притежава 13% от световното богатство, а първият 0,001% - или около 76 000 души, общо притежава 4% от новото богатство, акумулирано от 1980 г. насам.Въпреки това обаче за хората между групата на най-богатите и най-бедните се наблюдава друга тенденция.„Обратно, ръстът на доходите е тромав или дори нулев при населението между долните 50% и горния 1%“, се казва в доклада.Изследователите посочват, че най-екстремно е неравенството между бедни и богати в Русия и САЩ.Най-заможният 1% от американците притежава 39% от богатството в страната през 2014 г. – почти двойно увеличение от 22% през 1980 г. Според авторите на доклада това се дължи най-вече на увеличените средства на най-богатия 0,1%.В доклада се посочва още, че макар и неравенството да е значително в Северна Америка и Европа, то е още по-подчертано в Африка, Бразилия и Близкия изток, където то „остава относително стабилно с изключително високи стойности през последните десетилетия“.В Бразилия и Субсахарска Африка най-богатите 10% получават цели 55% от доходите.  В Близкия изток пък този процент хора притежават дори още по-голям дял от богатствата - над 60%.Авторите предупреждават, че пропастта между бедни и богати ще продължи да нараства, освен ако не бъдат предприети координирани политически действия на глобално ниво. Според тях, ако не бъдат взети мерки, до 2050 г. най-заможният 1% от хората ще притежава над 24% от световното богатство. Ако това стане, най-бедните 50% вече ще държат по-малко от 9% от всички богатства.Положителната новина е, че тенденцията може да бъде обърната, ако се въведе прогресивно подоходно облагане. Според авторите обаче данъците сами по себе си не могат да решат проблема, тъй като най-богатите имат и най-добри възможности за укриването им. Според данните една десета от общото световно богатство се съхранява в данъчни убежища.", "date": "2017.12.14", "title": "Най-екстремна е ножицата бедни-богати в Русия и САЩ"}
{"url": "https://www.dnes.bg/sofia-film-fest/2017/12/14/sofiia-film-fest-sybira-kinoto-sys-sporta.362088", "text": "За 22-и път София Филм Фест събира през март 2018 г. киноценителите. Програмата е от 8 до 29 март и освен в София, ще има и традиционни съпътстващи издания в Бургас, Пловдив и Варна.Спортът ще е водеща тема на това издание, тъй като София е избрана и за Европейска столица на спорта, разясниха от екипа.Тази титла има за цел да популяризира активния начин на живот,  развитието на спортни политики и инфраструктура с добри съоръжения,  програми  и активности. Акцентът е върху масовия спорт и върху  значението на спорта като приоритет в живота на хората. Този специален  фокус ще присъства и във филмовата програма на фестивала чрез селекция  от филми и събития на спортна тематика.Международният филмов фестивал е признат от световната кинообщност като единствения български кинофестивал, акредитиран от FIAPF, фигуриращ в календара на ФИПРЕССИ (Международната асоциация на филмовата критика) и включен в класацията на сп. \"Variety“ с 50-те световни топ-фестивала от значение за киноиндустрията.През 2018 година за първи път наградите ще бъдат две,  като едната със сигурност ще бъде връчена на български проект; всяка от тях е на стойност 50 000 евро в услуги във Филмово студио \"Ню Бояна” и чек на стойност 5 000 евро.", "date": "2017.12.14", "title": "София Филм Фест събира киното със спорта"}
{"url": "https://www.dnes.bg/cars/2017/12/14/vtori-v-es-sme-po-prodajbi-na-novi-avtomobili.362268", "text": "България е втора в Европейския съюз (ЕС) по ръст на регистрациите на нови автомобили през ноември, показват данни на Асоциацията на европейските производители на автомобили (АСЕА).През ноември у нас са регистрирани малко под 3 100 нови коли спрямо малко под 2 хил. през ноември 2016 г. Това представлява ръст от 55,4% на годишна база.За периода януари – ноември новите регистрации в страната са общо 28 180 спрямо 22 815 за същия период на миналата година. Това е с 23,5% повече на годишна база, сочат данните, За сравнение, средно за ЕС регистрациите на нови автомобили през ноември 2017 г. спрямо ноември 2016 г. се увеличават с почти 6%. За периода януари – ноември 2017 г. спрямо януари – ноември 2016 г. увеличението е 4,1%.Лидер по нови регистрации през ноември е Латвия, където е отчетен ръст от 57,4% за месеца на годишна база и 26,4% за единайсетте месеца.Що се отнася до производителите на автомобили, най-добре се представя PSA Group с ръст на продажбите от 83,3% през ноември спрямо ноември 2016 г. и 25,7% за периода януари – ноември спрямо същия период на миналата година.За същия период на второ място по продажби се нарежда Suzuki с ръст от 23,4%.Същевременно най-силно намаляват продажбите в Европа на GM предвид и сделката за Opel. За ноември на годишна база понижението е от 99%, а за единайсетте месеца достига почти 35%.  ", "date": "2017.12.14", "title": "Втори в ЕС сме по продажби на нови автомобили"}
{"url": "https://www.dnes.bg/politika/2017/12/14/bsp-se-iadosa-dava-moratoriuma-za-novite-lekarstva-na-ks.362279", "text": "След като мнозинството в парламента преодоля ветото на президента Румен Радев върху бюджета на НЗОК, от БСП обявиха, че ще сезират Конституционния съд заради § 6 от закона. \r\nС текстовете се въвежда мораториум за плащане на нови лекарства и нови дейности от Касата през следващата година за пациенти с онкологични, автоимунни и други тежки заболявания. Очаква се от него Касата да спести около 25 млн. лева, а управляващите и НЗОК уверяват, че пациентите няма да бъдат ощетени.\r\n\"От името на ПГ на БСП искаме да обявим, че след отхвърлянето на ветото на президента ние ще дадем §6 от закона за бюджета на НЗОК на Конституционния съд. Считаме, че се отнемат и ограничават основни права на българските граждани - правото на живот\", настоя червеният Жельо Бойчев.\r\n \r\nТой допълни, че правото на здравно осигуряване и гарантиране на безплатно медицинско обслужване е ясно разписано в Конституцията.\r\n\"След този унизителен дебат днес, това е последният шанс и надежда за тези хора\", заключи Бойчев.\r\n ", "date": "2017.12.14", "title": "БСП  се ядоса, дава мораториума за новите лекарства на КС"}
{"url": "https://www.dnes.bg/sofia/2017/12/14/kaskada-v-sofiia-minivan-se-preobyrna-na-bylgariia.362275", "text": "Гледка като каскада от филм можеше да се види тази сутрин на столичния булевард \"България\". Миниван \"Фиат\" се преобърна след като катастрофира.В инцидента е участвал и друг автомобил - \"Тесла\", който има леки поражения, съобщи \"Булфото\".В катастрофата няма сериозно пострадали. Причините за нея се изясняват.", "date": "2017.12.14", "title": "Каскада в София: Миниван се преобърна на \"България\""}
{"url": "https://www.dnes.bg/photo/2017/12/14/edna-zimna-razhodka-s-brijit-i-desi-iz-parij.362217", "text": "Снимки от личната си среща с първата дама Десислава Радева си пусна съпругата на френския президент Брижит Макрон. Те са публикувани в платформата за споделяне на снимки flickr, където Елисейският дворец поддържа акаунт.\r\nФотосите са от 5 декември, когато Брижит разходи Десислава из Париж. Първата ни дама придружаваше президента Румен Радев във Франция, но тъй като визитата му бе работна, а не държавна, тя получи лична покана от съпругата на Еманюел Макрон.\r\nДвете първи дами прекарали заедно двойно по-дълго от планирания час и половина. А от снимките им в Париж е видно, че са в прекрасни отношения. \r\nДвете са пътували с корабче по Сена, качили са се на Айфеловата кула. А срещата им завършила с приятелска вечеря в ресторант с уникална гледка към града.\r\n ", "date": "2017.12.14", "title": "Една зимна разходка с Брижит и Деси из Париж"}
{"url": "https://www.dnes.bg/index/2017/12/14/receptata-dnes-djindjifilovi-chovecheta-za-koleda.362120", "text": "Продукти: 350 г брашно/ 1 чаена лъжичка сода за хляб/ 2 с. л. сух джинджифил/ 115 г масло/ 175 г мека светлокафява захар/ 4 с. л. мед/ 1-2 яйца/½ ч. л. канела/1/2 ч. л. смляно индийско орехче/За глазурата:/1 белтък/1 ч. ч. пудра захар/няколко капки лимонов сок/ Приготвяне:В купа пресейте брашното заедно със содата, канелата, джинджифила, индийското орехче. Отделно разбийте захарта и маслото, а в друга купа яйцето и меда. Прибавете разбитото яйце към сухите съставки и разбъркайте, след което сложете и маслената смес. Месете, докато се получи гладко тесто. По желание може да го увиете в прозрачно фолио и да го поставите в хладилник за около 30 минути. Може да го разточите и веднага върху леко набрашнена повърхност. Разточете го с дебелина около половин сантиметър. С помощта на формички изрежете човечетата. Сложете ги в тавичка върху хартия за печене и печете в предварително загрята фурна на 180 градуса. Ще са им необходими около 10-12 минути. Преди да ги декорирате или поръсите с пудра захар, трябва да ги оставите да изстинат добре. За глазурата разбийте белтъка със захарта и лимона до получаването на лепкава смес. По желание може да добавите в нея и готварска боя. С помощта на клечка за зъби или сладкарски пош украсете човечетата. Може да ползвате тази смес като лепило за поставянето на цветни бонбонки върху тях, шоколадови пръчици, ядки или каквото ви хрумне. ", "date": "2017.12.14", "title": "Рецептата Dnes: Джинджифилови човечета за Коледа"}
{"url": "https://www.dnes.bg/blizak-iztok/2017/12/14/zashto-jenata-e-bez-prava-v-iordaniia-zashtoto-shte-ia-ubiia.362218", "text": "\"Ако го направи, бих я застрелял\", заявява млад мъж в центъра на Аман - столицата на Йордания. - Ще я убия\", отсича той пред \"\".\r\nРеакцията му е породена от въпрос на журналист: Защо се разхожда свободно, а неговата сестра си стои вкъщи и не може да излиза навън, камо ли да започне работа.\r\nЕдна жена няма право на много неща в арабските страни. Дори там, където властта официално се бори с радикалните ислямски течения, като Йордания.\r\nВ страната има и християнско малцинство, което дори нараства като брой, съставляващо около 4% от населението.\r\nВъпреки това повечето европейци биха се шокирали от отношението на мъжете в Йордания към жените. И дори не става въпрос за съпругите им, а за техните сестри.\r\n\"Това не би било възможно, защото жената няма право да излиза без да е придружавана от мъж\", коментира друг младеж. \r\n\"Аз съм мъж. Нито Бог, нито Пророкът са казали, че мъжът има нужда от придружител\", обяснява той защо няма такива забрани за самия него.\r\n\"В една къща винаги има мъж. Мъжът е длъжен да работи. Мъжът може да живее и сам и да работи. На него му е позволено. А на жените не всичко им е позволено\", заявява друг и отсича: \"Това са традициите и обичаите!\"\r\n\"Какво ще остане от мъжествеността ми, ако й позволя такова нещо?\" - пита един от интервюираните. \r\n\"Става дума за моята чест. Ще накърня мъжката си чест, ако позволя на сестра ми да се връща вкъщи чак вечерта заради пари\", подчертава той.\r\nЗа тях въпросът, защо независимостта на една жена би накърнила честта им, е нелогичен. Все едно да се пита: \"Защо слънцето грее през деня, а не през нощта?\"", "date": "2017.12.14", "title": "Защо жената е без права в Йордания, защото: Ще я убия!"}
{"url": "https://www.dnes.bg/stranata/2017/12/14/oshte-den-slynce-ot-sybota-dyjd-ot-nedelia-sniag.362220", "text": "В сутрешните часове облачността над страната ще е значителна и на места от запад на изток ще превали слаб дъжд. Още преди обяд, от запад ще започне процес на бързо разкъсване и намаление на облачността и около и след обяд над повечето райони ще е предимно слънчево. \r\nВечерта от запад-северозапад ще започне ново заоблачаване. Вятърът ще се ориентира от северозапад, ще е слаб до умерен, и с него ще проникне хладен въздух и температурите слабо ще се понижат. \r\nМинималните температури ще бъдат между 2 и 7 градуса, а максималните - между 10 и 15 градуса.\r\nАтмосферното налягане е малко по-ниско от средното за декември и няма да се променя съществено, сочи прогнозата на синоптиците от НИМХ при БАН.\r\nНад Черноморието преди обяд облачността ще е значителна и на отделни места ще превали слаб дъжд. След обяд облачността ще се разкъса и намалее. Ще духа до умерен вятър от запад-северозапад. Максимални температури на въздуха: 12-15 градуса. Температурата на морската вода е 11 градуса. Вълнението на морето ще бъде около 2 бала.\r\nНад планините ще има променлива облачност, без съществени валежи. Ще духа силен запад-северозападен вятър. Максималната температура на височина 1200 метра ще бъде около 6 градуса, на 2000 метра - около 1 градус.\r\nВ петък отново ще преобладава слънчево време, вятърът ще се ориентира от юг. Температурите ще се повишат, по-съществено - в планините и планинските райони. В западната част на Дунавската равнина и на места в Горнотракийската низина ще има условия за мъгли и ниска облачност, които ще задържат дневните температури там под 10 градуса.В събота облачността ще се увеличи и ще завали дъжд. Вятърът от юг-югозапад ще се усили, особено в източната половина от страната и северно от планините; дневните температури там ще са около и над 15 градуса. През нощта срещу неделя от северозапад, с усилване на вятъра, ще нахлува студен въздух и от началото на идната седмица се очакват снеговалежи.", "date": "2017.12.14", "title": "Още ден слънце, от събота дъжд, от неделя – сняг!"}
{"url": "https://www.dnes.bg/blizak-iztok/2017/12/14/erusalim-stolica-na-izrael-shte-ni-zaleiat-li-bejanci.362219", "text": "Решението на Тръмп да признае Ерусалим за столица на Израел беше изключително прибързано и дори грешно. Проблемът съществува от столетия назад във времето. До голяма степен той е религиозно-политически и може да доведе до напрежение в Европа. България от своя страна пък е заплашена от нова миграционна вълна. Това посочи в студиото на \"\" народният представител от \"Обединени патриоти\" Красимир Богданов.\"Имайки предвид непримиримостта на ислямската част от общността в Близкия Изток по отношение светостта на Ерусалим като третия и най-важен център на исляма, лидерите на мюсюлманските държави в региона трудно биха се примирили със ситуацията\", коментира той.\r\nПо думите му, недоволството на хората от арабски произход, изразено чрез атентати в Западния свят, е поредният сигнал, който показва, че могат да се създадат доста сериозни проблеми за Европа.\r\n\"Продължавам да съм на мнение, че действията на САЩ във връзка със стимулирането на т.нар. \"Арабска пролет\" доведоха Стария континент до трудности. Пример за такива са нелегалната миграция, терористичните нападения и крайният ислямизъм\", сподели гостът.\r\nПред  Красимир Богданов отбеляза, че именно когато се е очертавала ситуация на затишие на подобни процеси, действията на Тръмп изправят Европа на прага на нова такава вълна. А на фона на случващото се в Палестина и Ерусалим България е заплашена от последваща миграционна вълна. ", "date": "2017.12.14", "title": "Ерусалим - столица на Израел! Ще ни залеят ли бежанци?"}
{"url": "https://www.dnes.bg/world/2017/12/14/sasht-chakat-nishan-ot-kndr-shte-pregovariat-li.362221", "text": "Държавният департамент на САЩ заяви, че Вашингтон е склонен да води диалог със Северна Корея \"в подходящия момент\", но това не може да стане сега, тъй като Пхенян не е проявил готовност да спре ядрената и ракетната си програма, предаде Ройтерс.Въпреки направеното във вторник предложение от държавния секретар Рекс Тилърсън за започване на преговори с КНДР без предварителни условия, говорителката на Държавния департамент Хедър Науерт заяви, че първо трябва да има \"период на спокойствие\", в който Пхенян преустановява своите ядрени и ракетни изпитания преди да започнат каквито и да било преговори, както и да даде знак, че е готов за диалог.\r\nДопреди това Тилърсън казваше, че \"условие за тези преговори е, че няма бъдеще за една Северна Корея с ядрени оръжия\", предаде Франс прес.\r\n\"Държавният секретар не въвежда нова политика. Политиката не се е променила\", заяви Науерт в отговор на въпрос за тази промяна в позицията. \r\nНа въпрос дали безядрена КНДР остава предварително условие за преговори със САЩ Науерт отговори, че \"безядрен Корейски полуостров остава целта на политиката ни\".\r\n(БТА)\r\n ", "date": "2017.12.14", "title": "САЩ чакат нишан от КНДР: Ще преговарят ли?"}
{"url": "https://www.dnes.bg/science/2017/12/14/koe-prokudi-ribata-ot-cherno-more-planktonyt.362222", "text": "Необичайният цъфтеж на планктона, който тази пролет направи морето тюркоазено синьо намали рибните ресурси в Черно море. Явлението намалява прозрачността и кислорода, лишава от слънчева светлина, твърдят специалисти.\r\nФеноменът, който \"оцвети\" морето в наситено изумрудено синьо, не бе наблюдаван досега. Може само да гадаем какво е станало във водата - дали става въпрос за химична, биохимична или биологична реакция. Учените на този етап не споделят каква е истината или просто не я знаят. Това каза Йордан Господинов, изпълнителен директор и представляващ Асоциация на риба и рибни продукти \"БГ ФИШ\". \r\nЕдно от неговите предположения за необичайно слабия улов също е липсата на нормален цъфтеш на планктона, който оставил рибата без храна и по-голяма част от екземплярите останали малки. \r\n\"Хранителната верига започва с планктона. Планктона го яде прословутата цаца, с която се хранят по-големите риби - сафридът, леферът и паламудът. Всъщност така се затваря веригата\", разясни Господинов. Подобно застрашително намаляване на размера се наблюдавало тази година и при хамсията, черонокопа, сафрида.\r\nВ същото време според част от рибарите в Бургаско обяснението за тревожния улов на цацата е в увеличената популация на делфините. Те пресмятат, че един делфин изяжда по около 20 кг риба всеки ден. От Асоциацията отхвърлиха тази информация, а според тях по-скоро нова за нашите води медуза също била една от причините за малкото риба. Ставало въпрос за така наречената гребеновидна медуза, която се размножавала много бързо и изяждала планктона, с който се хранела цацата.\r\nВисоките температури на водата също се отразили неблагоприятно, смята Господинов. Водата била топла до края ноември и това прогонило проходните риби, които идвали от Босфора - лефер, чернокоп, паламуд, зарган.\r\nПаламудът тази година не дойде въобще, чернокоп също няма, казват созополски рибари. \r\nМиналата година чернокоп започнали да вадят още в края на август, а след два месеца рибата се угоила толкова много, че станала голяма колкото лефер. Тази година вадили от мрежите малко цаца, рапани, миди, попчета.\r\n\"Рибата изчезна, тази година и чернокопът, и сафридът, и барбунът е слаб. т. е. нещо в хранителната верига липсва\", твърди Господинов пред БТА. Той съветва хората да не купуват риба от крайпътни фургони. Дребната риба се считала за прясна до 4-5 часа след като е уловена.\r\n ", "date": "2017.12.14", "title": "Кое прокуди рибата от Черно море? Планктонът!"}
{"url": "https://www.dnes.bg/world/2017/12/14/mei-zagubi-kliuchov-vot-v-parlamenta-po-zakona-za-brexit.362233", "text": "Британският премиер Тереза Мей загуби само с четири гласа ключово гласуване в парламента за Brexit-а заради бунт на част от собствения й консервативен лагер, изложил на показ слабостта на Мей в навечерието на европейска среща на върха, предаде Франс прес.\r\nПоправка в законопроекта на Мей за асимилиране на правото на Европейския съюз от британското право беше приета тази вечер с 309 гласа срещу 305 гласа \"против\", след като десетина разбунтували се членове на парламента от Консервативната партия на министър-председателката заявиха намерението си да гласуват против правителството, посочва ДПА.\r\nПоправката, внесена от депутат от консервативното мнозинство - бившия главен прокурор Доминик Грийв, предвижда окончателното споразумение с Брюксел за Brexit-а да бъде ратифицирано от гласуване на парламента със задължителен характер.\r\nСпоред разбунтувалите се става въпрос за запазване на парламентарния суверенитет.\r\nБританското правителство изрази разочарование от гласуването в парламента, но каза, че няма да спре юридическата подготовка за излизането на Великобритания от ЕС, посочва Ройтерс.\r\n\"Разочаровани сме, че парламентът гласува в подкрепа на тази поправка въпреки убедителните гаранции, които представихме\", отбеляза в изявление правителствена говорителка.\r\nПоправката няма да ни попречи да подготвим набора от закони за деня на раздялата. Сега ще определим дали са необходими още промени в законопроекта за Brexit-а, за да сме сигурни, че той ще изпълни основната си цел, допълни говорителката.\r\n /БТА/", "date": "2017.12.14", "title": "Мей загуби ключов вот в парламента по закона за Brexit"}
{"url": "https://www.dnes.bg/obrazovanie/2017/12/14/kameri-slediat-za-myrtvi-dushi-zadochnici.362224", "text": "Изпитите на учениците записани в задочна, самостоятелна и индивидуална форма ще протекат под видеонаблюдение, както на матурите. Мярката е насочена към пресичане на порочната практика, при която училищата източват бюджета на образователното министерство с фиктивно записани ученици, обясни шефката на Регионалното управление по образование в София Ваня Кастрева.Става дума за изпитите за оформяне на годишни оценки на учениците, които не посещават класните стаи, както връстниците си в редовна форма на обучение.Нововъведението идва след случая в професионалната гимназия в Бяла, при който стана ясно, че има записани ученици фантоми, като злоупотреби бяха засечени именно при задочниците, пише \"Монитор\".Там се оказа, че в деня на изпита им в гимназията би трябвало да се явят 120 ученици записани в задочна форма. Вместо това в училището не влиза никой, а само в една от класните стаи двама учители попълват документация.\r\nКастрева обясни още, че от директорите се изисква да подадат информация за периода, в който ще се проведат изпитните сесии на тази група ученици. По този начин ще могат да се правят внезапни проверки от страна на просветното ведомство и регионалния инспекторат така че да се засекат колко лица реално са се явили на изпита. Видеозаписите от сесиите пък ще трябва да бъдат предадени като неразделна част от документацията на изпитите.\r\nПрез настоящата учебна година в задочна форма са записани 10 914 ученици в 159 училища, съобщиха от МОН.", "date": "2017.12.14", "title": "Камери следят за мъртви души-задочници"}
{"url": "https://www.dnes.bg/balkani/2017/12/14/stachka-v-gyrciia-bednost-bezrabotica-stignahte-kraia.362227", "text": "С блокирани пристанища, спрени влакове и анулирани полети започна от тази нощ общата стачка на гръцките синдикати.\r\nДокери и моряци се подготвят за масови протестни демонстрации днес по гръцките пристанищата, като е спряно движението на фериботите към всички портове, предаде БНР.\r\nНе се движи нито един влак в цялата страна. Железничарите недоволстват срещу приватизацията на жп компанията.\r\nДнес са анулирани много полети от и към гръцките летища, въпреки че протестите на авиодиспечерите са четири часа.\r\nМетрото в Атина и градските автобуси в страната ще се движат през няколко часа.\r\nВсички държавни служители подкрепят протестите. Заедно с тях в стачката участват и работещите в общините.\r\nУчебни заведения са затворени. Лекарите от държавните болници приемат само спешни случаи.\r\nОсновният призив на днешната стачка е предупреждение към правителството \"Бедност, данъци, безработица- стигнахте края\", съгласно официалното изявление на синдикатите.\r\n\"Вън кредиторите, стига вече данъци, бедност и безработица\", призовават още синдикатите. \r\nОбщата е стачка свикана от синдикатите в страната срещу мерките за икономии и трудовите реформи.\r\nСтачката е срещу мерките, целящи да направят гръцкия пазар на труда по-конкурентоспособен. Те са част от пакета с рестрикции, договорен в рамките на третата спасителна помощ, която страната получава след финансовата криза през 2010 г.\r\nМерките включват законови ограничения във връзка с правото на синдикатите да организират стачки и разширяване на възможностите на работодателите да уволняват работници.", "date": "2017.12.14", "title": "Стачка в Гърция: Бедност, безработица – стигнахте края!"}
{"url": "https://www.dnes.bg/stranata/2017/12/14/s-kutiia-biskviti-i-preskachaneto-na-granicata-syvsem-lesno.362229", "text": "Не са верни твърденията на политиците, че оградата по границата не може да се прескочи. Мигрантът дори има време да изяде една кутийка с бисквити горе, докато се прехвърли, коментира пред  преводачът и анализатор Мажд Алгафари. Той коментира новината, че вчера ГДБОП задържа 10 души за каналджийство. Сред арестуваните е и бившият кмет на Свиленград и настоящ съветник от ГЕРБ Христо Минков.  Престъпната група е действала от началото на 2017 г. на територията на Свиленград.\"Това е един доста сладък бизнес за много пари, за милиони\", поясни Алгафари.Той твърди, че да бъде прекаран един човек от Турция до Германия, което е най-често крайната дестинация, струва около 5-6 хиляди евро. Тези пари се разпределят на хората, участвали в схемата.\"Измежду тях има каналджии, помагачи, извозвачи, шофьори, такива, които настаняват мигрантите. Всеки получава своя дял, като на човек се падат от 50 до 150 евро\", разказа анализаторът.Попитан как един кмет се е подлъгал да участва в такава схема, Мажд Алгафари отговори, че когато ти предложат суми, които са изкушителни, малко трудно може да откажеш. \"Там мислят бързо, на момента\", категоричен бе той.\"Колкото по-свързани са хората помежду си, толкова по-добре могат да изпълняват задачите си, няма да се натопят\", подчерта той.Алгафари твърди, че основната точка като маршрут, през която се трафикират хора у нас е линията между Елхово и Малко Търново, а групите, занимаващи се с това в България са много. ", "date": "2017.12.14", "title": "С кутия бисквити... И прескачането на границата – съвсем лесно"}
{"url": "https://www.dnes.bg/world/2017/12/14/putin-s-razgovor-predi-izborite-shte-otgovaria-na-vyprosi.362226", "text": "\"Разговор преди изборите\" за президент на Русия през март - така определя \"Росийская газета\" предстоящата днес традиционна годишна пресконференция на държавния глава Владимир Путин. Той ще отговаря на журналистически въпроси за пръв път, откакто съобщи, че ще се бори за нов мандат, посочва московският официоз.\r\nПрез управлението си Путин е дал вече 12 големи пресконференции, на които са били зададени общо 700 въпроса. Този път акредитираните журналисти са 1640, повече от миналата година, когато се бяха записали под 1500, пише вестникът и отбелязва големия интерес към събитието от страна на чуждестранните медии.\r\nПресконференцията ще бъде излъчвана в пряк ефир от редица руски телевизии и радиа, също и в интернет, пише БТА.\r\nМиналата година президентската пресконференция трая 3 часа и 50 минути, зададени бяха 67 въпроса. Рекордът датира от 2008 г. - 4 часа и 40 минути, 106 въпроса. Най-кратка бе първата подобна среща с медиите през 2001 г. - един час и 35 минути, а въпросите бяха само 22, напомня \"Росийская газета\".\r\nГоворителят на Кремъл Дмитрий Песков заяви по-рано, че Путин се готви за пресконференцията \"от сутрин до мрак\", посочва руското онлайн издание \"Лайф\".\r\nПесков изрази надежда, че телевизионната водеща Ксения Собчак, заявила, че ще се кандидатира за висшия пост, ще задава на пресконференцията въпроси, без да я превръща в дебати, пише \"Газета\", цитирайки наред с други издания негово интервю за телевизия \"Россия 24\". Вестникът припомня и предишно изявление на президентския прессекретар, че срещата с медиите ще внесе яснота по много теми.\r\nС оглед предстоящите избори Песков нарече пресконференцията \"специална\", отбелязва електронното издание \"Национална служба за новини\". Путин не участва в предизборни дебати, защото е действащ президент и това \"съвсем променя ситуацията\" дотам, че дебатите биха били \"доста безсмислени по същество\", цитира друг онлайн вестник - \"Лента\", интервюто на кремълския говорител.\r\nИзреждайки предполагаеми теми от бъдещата пресконференция, аналитикът Сергей Марков изтъква пред електронното издание \"ПолитЕксперт\", че с най-голямо нетърпение се очаква разговорът за бъдещето на Русия след президентските избори. По думите му е твърде вероятно Путин да остане на своя пост още шест години, затова държавният глава трябва да информира избирателите какво ги чака занапред.", "date": "2017.12.14", "title": "Путин с разговор преди изборите: Ще отговаря на въпроси"}
{"url": "https://www.dnes.bg/usa/2017/12/14/trymp-nedostoen-da-chisti-wc-tata-na-prezidentskata-biblioteka.362230", "text": "Вестник \"Ю Ес Ей тудей\" публикува изключително остра редакционна статия срещу президента Доналд Тръмп, в която заявява, че републиканецът не е достоен дори да чисти тоалетните на президентската библиотека на Барак Обама, нито да лъска обувките на Джордж Уокър Буш, предаде Франс прес.\r\n\"Ю Ес Ей тудей\" е единственият национален всекидневник в САЩ и е с един от най-високите тиражи в страната. Той обикновено е с по-умерен тон, но туит на Тръмп за сенаторка от Демократическата партия предизвика острата редакционна статия.\r\nПод заглавие \"Ще достигнат ли някога дъното низостите на Тръмп?\" вестникът осъжда туита от вторник, в който Тръмп твърди, че сенаторката Кирстен Гилибранд неотдавна го е \"умолявала за дарения за предизборната й кампания\" и добавя, че тя била \"готова на всичко\", за да получи финансова подкрепа.\r\n\"С последния си туит, в който намеква, че американска сенаторка може да предлага сексуални услуги срещу предизборни дарения, президентът Тръмп показа, че е неадекватен да упражнява длъжността си. Стигането до дъното не спира един президент, който съумява да пада все по-ниско\", пише в редакционната статия.\r\n\"Един президент, който на практика нарича сенаторката Кирстен Гилибранд уличница, не е достоен дори да чисти тоалетните на президентската библиотека на Обама, нито да лъска обувките на Джордж У. Буш\", пише вестникът, споменавайки предшествениците на Тръмп от Демократическата и Републиканската партия.\r\nВ статията също се говори за множеството \"лъжливи или неверни изказвания\" на Доналд Тръмп - средно по 5,5 на ден по изчисления на в. \"Вашингтон пост\" - както и за коментарите му, които подхранват обществените разделения.\r\n\"Тук не става дума за политическите несъгласия, които имаме с всички президенти, нито за разочарованието ни от някои техни решения. Обама и Буш също са се проваляли в много отношения. Те са нарушавали свои обещания и са изричали лъжи, но благоприличието им никога не е било под съмнение\", пише \"Ю Ес Ей тудей\".\r\n\"Затова пък Доналд Тръмп като човек е особено ужасен, а поведението му е отблъскващо\", пише вестникът. /БТА/ ", "date": "2017.12.14", "title": "Тръмп – недостоен да чисти WC-тата на президентската библиотека!"}
{"url": "https://www.dnes.bg/obshtestvo/2017/12/14/90-ot-katastrofite-zaradi-choveshki-greshka.362231", "text": "Трябва да говорим постоянно за войната по пътищата, защото промяната трябва да започне от самите нас. Катастрофите стават в рамките на града, а това е така, защото няма контрол над човешкия фактор.В същото време за пешехoдните пътеки и пътищата в града има отговорност общината, която също не си е свършила работата. Така директорът на Института за политика Калина Крумова коментира войната по пътищата в студиото на \"България сутрин\".Припомняме, че в началото на седмицата тежкотоварен камион прегази на пешеходна пътека и уби на място 19-годишна студентка в Благоевград.По думите на Крумова трябва всеки трябва да търси вината в себе си, а не веднага да търси сметка на институциите, защото \"90% от катастрофите са факт заради човешка грешка\".\"Никога не смятаме, че ние сме виновни, а винаги гледаме да изкараме друг виновен. В България по-голямата част от инцидентите на пътя се случват заради човешки грешки. Проблемите всички ги знаем. Затова едно от решенията е Министерството на образованието да погледне към децата в училищата и да започне да ги образова от малки, защото те са бъдещите шофьори. Трябва да се погледне към промяна на хората, а след това на системата\", уточни директорът на Института за политика.Според Богдан Милчев - бивш шеф на КАТ-София, проблемът е системен, защото е напълно нормално хората да грешат.\"Ние се въртим в един омагьосан кръг. Ще е много полезно ако погледнем как са се справили другите държави, първенци в това отношение. Необходимо е формирането на държавна политика и стратегия за справяне с войната по пътищата. Институциите, които се грижат за безопасността на пътната система, трябва да помислят повече за хората\", каза Милчев пред .Гостът отбеляза, че някой се опитва да вмени на хората в България, че допускат много повече грешки от хората в Швеция, но това не е така, защото пътната среда определя грешките на хората.\"Управлението на пътните условия в страната ни е импровизация. Не е на базата на анализ или експертиза\", завърши Милчев. ", "date": "2017.12.14", "title": "90% от катастрофите – заради човешки грешка"}
{"url": "https://www.dnes.bg/balkanska/2017/12/14/op-sa-mariia-vyrti-giobeci-sys-studenti-po-ancug.362237", "text": "Само преди дни Никол Шерцингер шокира модните спецове с облеклото си - отиде на пазар по анцуг, розови обувки на висок ток и прозрачен топ, под който се вижда бял сутиен. Е, тази тенденция бързо намери своето продължение и у нас.\r\nВ главната роля е фолкпевицата Мария, която по принцип на участия и събития ходи със скъпи маркови тоалети, пише . Явно да се хареса на по-младата аудитория тя се качи на сцената на столичния Payner club със светлосин анцуг. Той бил струвал 2 бона, но съгласете се - остава си анцуг.\r\nИ тя по примера на Никол бе заложила на обувки с висок ток, но в сребрист цвят. Кошмарната сценична визия завършва с бяла тениска, вързана незнайно защо над пъпа.", "date": "2017.12.14", "title": "Оп-са! Мария върти гьобеци със студенти по анцуг"}
{"url": "https://www.dnes.bg/rock/2017/12/14/sting-se-zavryshta-u-nas-s-dva-koncerta-v-plovdiv.362245", "text": "Един от най-великите артисти на музикалната сцена - Стинг, се завръща у нас и ще изнесе два концерта следващата година. Те ще бъдат на 19 и 20 юни в Пловдив, като ще бъдат част от формата  Hills Exclusive, организиран от София Мюзик Ентърпрайсис.\r\nМястото за провеждането им – Античният театър, е избрано лично от Стинг. И наистина, какво по-невероятно съчетание на хилядолетна история и културни традиции, прекрасно допълващи магическата музика на този феноменален изпълнител. \r\nФеновете на Стинг в България ще имат изключителното удоволстие да чуят всичките му хитове в един брилянтен спектакъл, съчетан с неповторимата атмосфера на Античния театър.\r\nПоради лимирания капацитет на Античния театър билетите за всеки от концертите на Стинг са само 3 000 броя и ще бъдат на цени от 110 до 190 лева. Те могат да бъдат закупени в мрежите на Тикетпро и Ивентим, както и онлайн на www.ticketpro.bg и www.eventim.bg.\r\nПродажбата на билети стартира утре, 15 декември, от 10:00 ч.", "date": "2017.12.14", "title": "Стинг се завръща у нас с два концерта в Пловдив"}
{"url": "https://www.dnes.bg/stranata/2017/12/14/teche-vsichko-teche-v-saniran-blok-za-edni-3-mln-leva.362213", "text": "Жилищен блок в бургаския комплекс \"Меден Рудник\" протече, след саниране, за което са платени близо 3 млн. лева, алармираха потърпевши. \r\nСградата не е имала никакви проблеми преди ремонта, твърдят хората. Сега прясно санираният блок капе отвсякъде и при всеки дъжд апартаментите се наводняват. \r\n\"Живеем в някакъв ужас, най-много се наводняват жилищата на последния етаж, но и апартаментите под тях са с течове. Климатиците, които поставиха пък изгоряха - дали от влагата или от неправилно поставяне - никой не знае\", оплакват се пред \"Монитор\" живущите в бл. 16. \r\nТе са информирали за проблема общината и фирмата-изпълнител. До момента обаче от компанията не са предприели никакви действия, за да отстранят проблемите. \r\nТечовете започнали още преди завършването на ремонта. Според хората от блока, причината е, че изпълнителят е свалил старата изолация на покрива и на нейно място поставил нова, която обаче се оказала крайно некачествена. \r\n\"От таваните на последния етаж шурти черна вода, която се просмуква по стените и по фугите стига и до долните етажи. Изолацията на места не е довършена - вижда се отдалеч. Потрошиха милиони левове, само за една фасада, а ни докараха страшни проблеми. Жилищата ни мухлясват и се рушат от течовете\", недоволстват хората. \r\nОт община Бургас заявиха, че са запознати с проблема и са дали предписание на фирмата-изпълнител да се заеме с отстраняване на течовете в 20-дневен срок.  \r\nАко дотогава компанията не изпълни задължението си, спорът ще бъде отнесен за решаване пред съда.\r\n ", "date": "2017.12.14", "title": "Тече, всичко тече... в саниран блок за едни 3 млн. лева"}
{"url": "https://www.dnes.bg/world/2017/12/14/samolet-s-25-dushi-se-razbi-v-kanada-niama-jertvi.362223", "text": "Самолет с 22-ма пътници на борда и тричленен екипаж се е разбил в северната част на канадската провинция Саскачеван, съобщи CBS News.\r\nПо данни на полицията машината е катастрофирала малко след излитането около 6:15 часа (местно време). \r\nАварийни екипи са оказали помощ на пътниците и екипажа да напуснат самолета.\r\nНяма данни за загинали при инцидента, но бе съобщено за множество ранени. \r\nПричините за катастрофата се разследват.", "date": "2017.12.14", "title": "Самолет с 25 души се разби в Канада, няма жертви"}
{"url": "https://www.dnes.bg/obshtestvo/2017/12/14/vinovna-sym-izpovedta-na-bivshata-g-ja-plevnelieva.362214", "text": "Бившата жена на Росен Плевнелиев не страда от раздялата си с експрезидента.\r\nПред близки приятелки тя споделила, че има вина за изчерпването на брака им, тъй като нито веднъж не подкрепила мъжа си като държавен глава.\r\n\"Аз съм виновна, че Росен хареса друга жена\", признала Юлияна с известна доза тъга и самокритичност, пише \"България днес\".\r\nВече месеци наред Плевнелиев твърди, че е в хармонична връзка със синоптичката Деси Банова.В края на миналия месец двамата гостуваха при Гала и изпаднаха в подробности за първата си среща, за развитието на любовта им, използваха и много епитети един за друг, което се оказа нож с две остриета.\r\n, споделя Деси Банова.\r\n, каза на свой ред Росен Плевнелиев.\r\n, настоя още президентът.\r\nПоказването им отприщи двуполюсни реакции и коментари, които няма как да не са предизвикали съжалението на Деси Банова, че тотално е вдигнала завесата около личния си живот с Росен Плевнелиев. Затова и ден по-късно тя обяви, че приключва с интервютата.", "date": "2017.12.14", "title": "Виновна съм... изповедта на бившата г-жа Плевнелиева"}
{"url": "https://www.dnes.bg/temida/2017/12/14/sgashten-alo-apash-ot-vetovo-sys-zapor-14-avtomobila.362215", "text": "Съдът в Павликени запорира 14 , собственост на телефонен измамник.\r\n47-годишният Петър Г. от Ветово, който официално и по документи се води трайно безработен от години и без никакви доходи, има регистрирани на свое име 12 леки и 2 товарни автомобила. Сега той е обвиняем за съучастие в извършване на телефонна измама, извършена в Павликени на 19 септември. \r\nЗаедно със съучастника си Димитър З., също от Ветово, се представили за полицейски служители и задигнали чрез заблуда от две жертви общо 2000 лв.\r\nКъм настоящия момент Димитър изтърпява наказание по друга присъда в затвора в Белене, а на Петър е наложена мярка за неотклонение \"задържане под стража\". \r\nСлед подадено искане от държавното обвинение съдът е наложил запор и е издал обезпечителна заповед върху всички МПС-та на Петър. За запора е уведомена и Комисията за отнемане на незаконно придобито имущество. \r\n ", "date": "2017.12.14", "title": "Сгащен ало апаш от Ветово със запор: 14 автомобила!"}
{"url": "https://www.dnes.bg/zvezdi/2017/12/14/zvezdniiat-ni-rojdenik-vanesa-hydjins-na-29.362139", "text": "На днешния 14 декември рожден ден празнува популярната американска певица и актриса Ванеса Хъджинс. Родена през 1988 година в Салинас, САЩ, тя започва своята професионална кариера през 2002 година, когато е едва на 14 години.\r\nТя добива популярност с ролята си в нашумелия тийн-филм \"Училищен мюзикъл\", където си партнира със Зак Ефрон.\r\n\r\nАктрисата има в корените си ирландска и американска жилка от страна на баща си и филипинска, китайска и испанска жилка от страна на майка си.\r\nИма по-малка сестра – Стела.\r\nЗапочва кариерата си още на 8-годишна възраст с участия в мюзикъли като \"Евита\", \"Магьосникът от Оз\", \"Кралят и аз\", \"Пепеляшка\".\r\nВисока е точно 155 сантиметра.\r\nПървото й филмово участие е в \"Тринайсет\" на Катрин Хардуик, в който си партнира с Холи Хънтър и Евън Рейчъл Ууд.\r\nАктрисата и Зак Ефрон са двойка и извън екрана до декември 2010-а година.\r\nСлед поредицата романтични комедии и драми, Хъджинс се съсредоточава повече върху тежките екшъни и драми. През март 2011 излиза фантастичният екшън-трилър \"Съкър Пънч\", в който играе Блонди.\r\nСнима се в продължението на \"Пътуване до центъра на земята\" с Дуейн Джонсън - Скалата и \"Gimme Shelter\", за чиято роля подстригва косите си и отсяда в приют за бременни тийнейджърки.", "date": "2017.12.14", "title": "Звездният ни рожденик: Ванеса Хъджинс на 29"}
{"url": "https://www.dnes.bg/notifikacii/2017/12/14/kuhi-firmi-romi-shemata-na-sirieca-za-ilachi-geit.362216", "text": "Българинът от сирийски произход Амир Мухамед ал Хусаини, който бе задържан като лидер на престъпна група за незаконна търговия с , използвал кухи фирми, регистрирани на роми и наркозависими. Това стана ясно в специализирания съд, където мъжът бе оставен в ареста.\r\nМотивите на магистратите са, че срещу него има достатъчно събрани доказателства, както и това, че той има и две висящи дела и една основна присъда за използване на фалшив документ за теглене на банков кредит.Хесайни е обвинен за ръководство на банда за данъчни измами и пране на пари. Освен него е обвиняема и леля му Росица Томова, която в същност се води собственик на фирмата \"Черита\", занимаваща се с търговия на лекарства. А самият Хусаини е магистър фармацевт в дружеството.\r\nПо делото са разпитани шофьори на Хусаини, които са обяснили, че са минавали през различни аптеки и са взимали оттам лекарства. \r\nСред обвиняемите е и семейство счетоводители, които са регистрирали фирми на поставени лица, пише \"\".\r\nДо момента в хода на разследването, което е започнало на 15 септември, са събрани 74 тома материали, като 10 от тях са пълни с класифицирана информация.", "date": "2017.12.14", "title": "Кухи фирми, роми... схемата на сириеца за \"Илачи гейт\""}
{"url": "https://www.dnes.bg/stranata/2017/12/14/ekolozi-vtori-lift-ne-iskat-kyde-sa-interesite-na-bansko.362238", "text": "Еколозите, които спират построяването на втори лифт в Банско, въобще не мислят за развитието на района. Тази група винаги тълкува нещата така, че проектите да се бавят. Няма как да построиш нещо там, където законът го забранява. Така кметът на Община Банско Георги Икономов коментира отказа на българското правителство за промяната на концесионния договор на ски зона \"Банско\" в студиото на \"България сутрин\". С това свое решение управляващите спират и изграждането на втори лифт в Банско.Според кмета има голямо разочароване в местните жители след решението на държавата за спирането на проекта. Банскалии са се надявали промяната на концесионния договор да стане още миналата седмица, но все още имат вяра, че това ще се случи до края на годината. Вчера се проведе и протест на банскалии, подкрепен от няколко благоевградски кметове. Движението по главен път Е-79 бе блокирано от стотици хора в знак на протест срещу организации на \"зелени\" и еколози, които спират изграждането на втори кабинков лифт в ски зона \"Банско\".\"Тези хора, които \"скачат\" срещу построяването на магистрали и лифтове в цялата страна, не защитават българските интереси. Еколозите са група от обществото, която не е ясно кого представляват. Те не възприемат отговорите от държавата\", категоричен бе Икономов пред .Градоначалникът уточни, че не може да разбере защо, когато местните жители искат да се развиват, някаква група хора трябва да ги спира.\"Не одобрявам методите на \"зелените\". Те излизат с бутилка бира по улиците и дрънкат разни неща. Ако нещата почнат да се бавят, банскалии ще дойдем на протест в София\", отбеляза градоначалникът на Банско.", "date": "2017.12.14", "title": "Еколози втори лифт не искат. Къде са интересите на Банско?"}
{"url": "https://www.dnes.bg/politika/2017/12/14/misiiata-na-korneliia-da-pobejdava-da-osvobojda.362236", "text": "Лидерът на БСП Корнея Нинова обяви пред привърженици на червената идея в Благоевград, че мисията на Столетницата е не е само БСП да побеждава, а и да освобождава държавата.\"Да дадем смелост и самочувствие на хората. Ако народът се освободи от страховете си, смело ще изрази и волята си. Трябва да му дадем тази смелост, защото няма кой друг\", настоя тя пред актива.По думите й идеите държат БСП млада, защото са актуални и днес: Солидарност, справедливост, равни възможности, социална държава, политика и патриотизъм.Тя добави, че годината, която изпращаме, е била богата на политически събития и на емоции.\"Щастливи сме, че президентът, издигнат от нас, встъпи в длъжност. Благодаря ви за усилията и работата - Румен Радев да стане президент и Илияна Йотова – вицепрезидент\", каза тя.Корнелия Нинова отбеляза, че парламентарната група на \"БСП за България\" е все по-силна и отстоява идеите на левицата.\"Ние свалихме председателя на парламента Главчев, защото той грубо наруши основни принципи на демокрацията и правовата държава. Атакуват силния. Никой не атакува слаб противник. Ние сме силни в момента. Затова не спират атаките към нас. За първи път те имат истински опонент. От гласувалите един милион българи, нито един не ни е напуснал\", категорична бе тя.За следващата година, Нинова пожела на членовете на БСП - Благоевград, да са здрави и да са смели, за да не се огъват пред трудностите.Общинската червена организация пък декларира пълна подкрепа към Корнелия Нинова. Пожелаха й да не отстъпва и да продължава по същия начин.", "date": "2017.12.14", "title": "Мисията на Корнелия: Да побеждава, да освобожда..."}
{"url": "https://www.dnes.bg/politika/2017/12/14/bsp-skastri-mnozinstvoto-dyrpali-se-za-shengen.362243", "text": "БСП скастри мнозинството в парламента като го упрекна, че не защитава националния интерес като не приема декларация за присъединяването ни в Шенген.\r\n\"Червеният\" Драгомир Стойнев дори обвини ГЕРБ, че явно са против членството ни в Шенгенското пространство.\r\nДекларацията на социалистите е внесена на 12 декември и в мотивите към нея е посочено, че приемането й от всички парламентарни политически сили ще бъде силен знак, че присъединяването ни към Шенген е общонационална цел, по която има единство.\r\nВ декларацията е отбелязано, че парламентът приветства включването на темата за разширяването на Шенген в дневния ред на заседанието на ЕП в Страсбург и\r\nоценява високо декларираната последователна подкрепа на основните групи в ЕП за присъединяването на България и Румъния към Шенген.\r\n\"Потвърждава още веднъж, че България изцяло е приложила достиженията на правото на Шенген и е изцяло за присъединяването. Възприема продължителното отлагане на членството ни като прецедент, който подкопава доверието и солидарността между държавите членки и обезценява ангажиментите, поети на най-високо равнище\", пише още в документа.\r\nНа упреците на Драгомир Стойнев шефката на парламента Цвета Караянчева обясни, че декларацията е разпределена на парламентарните комисии, които трябва да я обсъдят преди да се разгледа в пленарна зала.\r\nТака че според нея обвиненията на социалиста не са справедливи.", "date": "2017.12.14", "title": "БСП скастри мнозинството, дърпали се за Шенген"}
{"url": "https://www.dnes.bg/za-da-se-razbirame/2017/12/14/nezavisimost-samokontrol-6-cenni-syveta-za-roditeli.362207", "text": "Почти всеки родител има планове за възпитание и отглеждане на своите бъдещи или настоящи деца. За жалост тези планове почти никога не се осъществяват, защото всичко подлежи на промяна.Истината е, че няма точна формула по която да възпитаваме малките и те да се превърнат в това, в което сме мечтали.Но можем да положим усилия и да следваме някои основни правила. Ето няколко съвета, които ще ви помогнат да отгледате  гениални малчугани. В много семейства родителите се опитват да поставят началото на успеха в децата, като им предават разбирането „мога да направя всичко“. Но е по-важно малките да да вярват в „мога да направя всичко сам“. Благодарение на този тип мислене, детето ще знае, че не само отива в бъдещето, но го гради. Разбира се, вашата подкрепа и наставления са от голямо значение.Възпитанието на детето включва редица правила, които то трябва да следва. Много е важно децата да се учат на отговорности, да знаят че правилата трябва да се следват, да се чувстват отговорни само от факта, че се съобразяват с правилата на вашето семейство, да знаят че те важат за всички ви. Ако детето не живее в тесни граници, постоянни забрани и правила, то ще се научи да коригира поведението си. Разбира се важно е да разговаряте с него, да му обяснявате.", "date": "2017.12.14", "title": "Независимост, самоконтрол... 6 ценни съвета за родители"}
{"url": "https://www.dnes.bg/politika/2017/12/14/kakvo-celi-bsp-s-vota-kakvo-shte-dokazva-gerb.362235", "text": "Бившият земеделски министър Мехмед Дикме обяви, че няма нищо лошо да се иска вот на недоверие. \r\nПо този начин опозицията показва, че е жива, а в същото време се дава възможност на управляващите да покажат силните си страни, посочи той в студиото на \"България сутрин\".\"Темата корупция е актуална за всяко едно правителство, не само за прехода, както и за всички европейски правителства. Към настоящия момент оценката и на САЩ, и на Европейската комисия е, че корупционният индекс в България е изключително висок. И дори нещо повече - това е и една от причините за неприемането на страната ни в Шенген\", отбеляза Дикме.\r\nВчера лидерите на БСП и ДПС, Корнелия Нинова и Мустафа Карадайъ, се договориха да внесат вот на недоверие срещу правителството на Борисов на 17 януари. А работната група трябва да бъде готова до 10 януари с мотивите.\r\nГЕРБ от своя страна заподозряха, че целта на опозицията с внасянето на този вот е да се помрачи първото официално събитие от българското европредседателство, което ще се състои на 11 януари.\r\n\"Toва, което правят ДПС в момента е по-скоро легитимация. Лидерът на ДПС се опитва да демонстрира сила. Ако управлението на партията се реструктурира, партията ще се превърне в единна, монолитна и силна организация, представляваща конкретна общност в България\", коментира още Мехмед Дикме пред .", "date": "2017.12.14", "title": "Какво цели БСП с вота? Какво ще доказва ГЕРБ?"}
{"url": "https://www.dnes.bg/stranata/2017/12/14/vyzrasten-myj-zagina-pri-pojar-vyv-varnensko-selo.362246", "text": "Възрастен мъж е загинал при пожар в дома си във варненското село Пчелник, съобщиха от полицията. Тази сутрин, минути преди 07:00 часа, на телефон 112 е постъпил сигнал за пожар в къща в селото.На място незабавно са изпратени екипи на пожарната, които започват да гасят огъня. Къщата е била обитавана от 74-годишен трудно подвижен мъж. Установено е, че той е загинал.Работата по разчистване и обезопасяване на местопроизшествието продължава. Изясняват се причините за възникването на пожара. По случая има образувано досъдебно производство.", "date": "2017.12.14", "title": "Възрастен мъж загина при пожар във варненско село"}
{"url": "https://www.dnes.bg/obshtestvo/2017/12/14/jivot-v-kola-diabetikyt-evgeni-izgonen-ot-obshtinskoto-si-jilishte.362234", "text": "Живот в автомобил, в студ и зима. Така минават дните на 49-годишен мъж, болен от диабет, който е изгонен от общинското си жилище в София.Евгени Илиев e диабетик и инвалид по болест. Обича да храни гълъбите и да решава кръстословици. От май месец живее на улицата, след като общината го гони от жилището му, разказва той пред bTV.\r\nОт два месеца домът му е автомобил, дарен от съсед. Преди година болестта на Евгени прогресира и се налага краката му да бъдат ампутирани. Не работи и разчита на инвалидната си пенсия. Половината от нея е под запор, след като тегли заем, който не може да изплаща. И макар да има двама братя и сестра, до него остава единствено племенникът му. Той обаче също живее в колата.\r\nОт общината в \"Дружба\" обясняват, че не е плащал наем от десет години и дължи почти 12 хиляди лева. Също така не стопанисвал дома си добре.Въпреки това многократно са давали възможност на Евгени да погаси задълженията, а социалните неведнъж са му предлагали помощ.От месец май насам поне по веднъж в месеца социални работници са го посещавали, заяви Диана Цацова, началник-отдел \"Социална закрила\" в район \"Слатина\".\"Вариантът е при негова воля да му помогнем да бъде настанен в дом. Това ще бъде най-добрият вариант за него\", допълни тя.Евгени е категоричен, че не иска да живее в социален дом и тук не пречи на никого. \"Където и да решат да ми дадат апартамент, аз трябва да лазя по стълбите  до асансьора, за да се кача с количката\", казва той. По думите му иска да живее в каравана. Евгени вярва, че добри хора ще му помогнат, и се надява скоро да има каравана.", "date": "2017.12.14", "title": "Живот в кола! Диабетикът Евгени, изгонен от общинското си жилище"}
{"url": "https://www.dnes.bg/health/2017/12/14/7-syveta-za-dami-s-kydrava-kosa.362204", "text": "Кой каквото си няма! Къдрокосите жени мечтаят за гладка права коса и всячески се опитват да я изправят. Жените с права коса пък се опитват да накъдрят косата с преса, маша, ролки, плитки и никога, ама никога резултатът не е същият като при естествено къдравите дами.Да имаш къдрава коса, която на всичкото отгоре да не ти създава проблеми сутрин е истинско предизвикателство. Много по-вероятно е да имате лош ден за вашата коса, ако сте къдрави.\r\nЗа да си спестите подобни премеждия и разочарования, следвайте някои полезни съвети за правилна поддръжка на къдравата коса.Къдравата коса се заплита в краищата много повече от правата. За да предотвратите образуването на възли, накъсване на кичурите и рязане на краища в последствие, разресвайте внимателно първо в края на косата и чак след това нагоре.Така ще избегнете заплитане и накъсване на къдравите кичури.За предпочитане употребявайте серум и мус, които да оформят и разплитат къдриците ви. Така те ще стоят естествено и живо.", "date": "2017.12.14", "title": "7 съвета за дами с къдрава коса"}
{"url": "https://www.dnes.bg/sofia/2017/12/14/zavoi-izbutvane-i-razbita-usta-na-jena-pak-boi-na-pytia-v-sofiia.362241", "text": "Поредна брутална агресия на пътя! 59-годишен шофьор нападна млада жена, след като я засече на столичен булевард. Шофьорката е с разбита уста и търси свидетели на случката, за да може насилникът да бъде осъден.Нели иска това, за да разберат и другите агресори на пътя, че това, което правят ежедневно по пътищата, не е безнаказано.Нападателят е на 59 години, досега не са регистрирани негови криминални прояви. Предполага се, че е бивш военен. Той вече е извикан на разпит.Саморазправата е станала на столичния булевард \"Г.М. Димитров\". Нели е чакала на светофара на главния вход на \"Следствието\".\"Аз се бях престроила в лявата лента за ляв завой. До мен от лявата ми страна застана друг автомобил, който също ще прави ляв завой. Това не се случва за първи път, реагирах така, че да не преча на автомобила до мен да завие, завих си плътно в дясната лента, в момента, в който и двамата бяхме на бул. \"Г. М. Димитров\", той включи мигача и започна да ме избутва от пътя в опит да се престои в дясна лента. Впоследствие се оказа, че искал да завие по \"Лъчезар Станчев\". Свирнах, за да не ме удари. За секунда той зави волана вляво и отново се засили в дясно да мине пред мен. Пуснах го, защото иначе трябваше да се ударим\", разказа Нели случката пред Нова тв.След това шофьорът на другата кола започнал да ръкомаха, младата жена му отвърнала също с жестове.\"Просто нямаше как. Питах го защо ръкомаха при положение, че той е виновен. Помислих, че всичко е отминало, докато не видях, че дава десен мигач. Завих след него, тъй като работя в района и всяка сутрин минавам оттук\", продължи младата жена.Докато кара след него обаче мъжът спира колата си и слиза от нея.\"Тръгна към мен. Нормалното беше да сваля прозореца, за да разбера какво иска, защото той говореше. Дойде при мен: \"Каква си ти, какво искаш?\". Аз му казах: \"Щяхте да ме ударите, не виждате ли откъде направихте левия завой, освен това аз съм десностояща\". Тогава мъжът нападнал.\"Той вдигна ръка, аз се опитах да затворя безуспешно, тъй като си беше вкарал лакътя в моята кола. И той успя да ме удари циганската, както се казва на жаргон, по устата\".Нели излязла веднага от колата и се развикала.\"За мен това не е нормално поведение на пътя, още повече когато човек не е виновен. Не сметнах за необходимо да премълча и да си продължа с разбита уста. Той имаше намерение просто да си се качи в колата и да си продължи по пътя\", разказва шофьорката.След удара тя се обадила на тел. 112 и тръгнала след нападателя си, за да го накара да изчака полицаите.\"Полицията дойде, разделиха ни да не сме заедно, написахме си сведенията. Той каза: \"Аз нищо не съм ти направил, ти сама си ухапа устата\". Заплаши ме няколко пъти: \"Ти ще си платиш за това\".Нели си е извадила веднага медицинско и се надява свидетелите на инцидента да я потърсят в социалните мрежи.\"Не искам нищо от този човек, не става дума да ми изплати някакво обезщетение. Искам тези хора да разберат, че няма как така да решават проблемите и да остават безнаказани, защото тази агресия зачестява\", обясни още младата жена.", "date": "2017.12.14", "title": "Завой, избутване и разбита уста на жена! Пак бой на пътя в София!"}
{"url": "https://www.dnes.bg/obshtestvo/2017/12/14/koloezdach-otnese-jena-na-veloaleia-pred-bolnica.362253", "text": "Жена е била блъсната от велосипедист пред входа на болница в Бургас. За инцидента алармира общественият посредник в морския град Тодор Стамболиев, който обърна внимание на това, че в града има опасни велоалеи.Бургазлийката е била на профилактичен преглед в здравното заведение. А въпросната велоалея минава точно пред входа на болницата, пише БТА.Колоездачът, блъснал жената, избягал и не й помогнал. От удара тя паднала на земята, изгубила съзнание и получила мозъчно сътресение. Останала за лечение в болницата три дни.За да предпази и други от подобни инциденти, жената веднага сигнализирала обществения посредник на Бургас.\"Зачестиха случаите с пешеходци и на велоалеите. Ако не се даде гласност и не се обърне внимание от компетентните институции, инцидентите ще се увеличават\", пише до омбудсмана пострадалата жена.Стамболиев от своя страна е изпратил писмо до отдел \"Безопасност и организация на движението\" към Община Бургас, както и до ръководството на Транспортна болница.Според обществения посредник трябва да бъдат взети мерки и да се ограничи движението на велосипедисти пред входа на болницата или да се подобри видимостта на въпросната велоалея, тъй като там има предмети, които пречат.Според Стамболиев в Бургас не са малко велоалеите, където могат да се случат инциденти, включително и в Морската градина през летния сезон.Според него, при подновяване на маркировките трябва да се преосмисли местонахождението на част от тези велоалеи, спрямо платното за движение и потока от пешеходци.\r\n ", "date": "2017.12.14", "title": "Колоездач отнесе жена на велоалея пред болница"}
{"url": "https://www.dnes.bg/zvezdi/2017/12/14/dush-masaj-salma-haiek-otkazala-na-harvi.362244", "text": "Салма Хайек се оказа поредната жертва на Харви Уенстейн. Това призна самата актриса пред \"New York Times\".\"В продължение на години той беше моето чудовище\", заяви звездата от \"Десперадо\" и отбеляза, че е почувствала, че всичко е свършило и вече е оцеляла.\"Скрих се от отговорността да говоря с извинението, че достатъчно хора вече са участвали в осветяването на моето чудовище. Не смятах, че гласът ми е важен, нито мисля, че ще има значение\", отбеляза тя.Хайек споделя, че дълги години се е чувствала горда, че може да прости, но фактът, че се е срамувала да опише подробностите на онова, което е простила, я е накарало да се замисли дали този проблем наистина е решен за нея.\"Когато толкова много жени се изявиха и описаха какво точно им е направил Харви, трябваше да се преборя със страха си и да приема, че моята история, която е толкова важна за мен, е капка в океана на скръб и объркване\".Звездата заявява пред изданието, че се е вдъхновила от момичетата, които са имали смелостта да говорят, особено в общество, избрало президент, обвинен в сексуален тормоз и насилие от много жени.Салма Хайек разказва за пътя й като ученичка до мексиканска сапунена звезда и ролята й в \"Десперадо\". По онова време Уенстейн се е превърнал в магьосник на нова вълна в киното с оригинално съдържание, което движи и основния поток. В същото време е било немислимо мексиканската актриса да се стреми към място в Холивуд. Среща се с продуцента по-отблизо по време на снимките на филма за Фрида Кало през 2002 г.По това време го познава бегло, покрай приятелството й с режисьора Робърт Родригес. Всичко, което Салма знае за Харви е, че притежава забележителен интелект и, че е лоялен приятел и семеен мъж.Сега актрисата си дава сметка, че е възможно приятелството й с Куентин Тарантино и Джордж Клуни всъщност да са я спасили от изнасилване. Актрисата получава минимален хонорар за артисти плюс 10%. Също така се сдобива и с договор с Miramax да снима още няколко филми за компанията, за да затвърди статута си на водеща актриса.\"Не ме интересуваха парите. Бях толкова развълнувана да работя за Харви и тази компания. Наивно смятах, че съм сбъднала мечтата си. Имаше шанс за мен. Бях никой, а някой ми бе казал \"Да\". Не предполагах, че ще стане мой ред да кажа \"Не\".\"Не\", за да му отвори вратата по всяко време на нощта, в хотела, където се появявал неочаквано, на местата, където снима филми, с които дори не се занимавал, за да му направи масаж, да си вземе душ с него...Още новини за звездите четете в", "date": "2017.12.14", "title": "Душ, масаж... Салма Хайек отказала на Харви! "}
{"url": "https://www.dnes.bg/stranata/2017/12/14/obezopasiavat-krystovishteto-kydeto-zagina-fatime.362249", "text": "Започна обезопасяването на кръстовището на улица \"Славянска\" в Благоевград, където камион блъсна и отне живота на 19-годишната студентка Фатиме Колешова.След трагедията в областния център улицата е разчистена от неправилно паркирани автомобили, съобщава \"Фокус\".Тази сутрин започна и същинското обезопасяване. Ще бъдат поставени две изкуствени неравности на 30 метра преди пешеходната пътека, в двете посоки. Между тях изрично ще бъде забранено спирането и паркирането на автомобили. Освен това ще бъде направена и повдигната пешеходна пътека, маркирана в бял и червен цвят, срещу Второ студентско общежитие. Сред мерките, които ще бъдат предприети още е поставянето на допълнителни светлинни знаци с автономно ел. захранване, указващи, наличието на пешеходни пътеки. Всичко това трябва да бъде изградено до 18 декември. Решенията за тези действия бяха взети на извънредно заседание на Комисия по безопасност на движението към община Благоевград, свикана от кмета д-р Атанас Камбитов. На заседанието присъстваха и представители на студентската общност.\r\n ", "date": "2017.12.14", "title": "Обезопасяват кръстовището, където загина Фатиме"}
{"url": "https://www.dnes.bg/sofia/2017/12/14/vijte-kyde-niama-da-ima-voda-v-sofiia-na-15-dekemvri.362264", "text": "На 15 декември 2017 г. (пeтък), във връзка провеждане на степ тест за проверяване на налягането във водопроводната мрежа  на ул. „Иларион Макриополски“, гр. Банкя се налага спиране на водоподаването от 00:00 до 05:00 часа на клиентите на „Софийска вода”, живеещи в района на:\r\nул. „Иларион Макриополски“, ул. „Космонавт“, ул. „Москва“\r\nбул. „Варна“ от ул. „Несебър“ до ул. „Стефан Стамболов“, ул. „Средна гора“\r\nкв. „Св. Стефан“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Освободител“ ъгъла с ул. „Тракия“; ул. „Стефан Стамболов“ ъгъла с ул. „Несебър“.\r\nНа 15 декември 2017 г. (петък), във връзка с пресвързване на редуктор за налягане на ул. „Искър“, с. Мало Бучино  се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nВилни зони „Пладнище“ и „Симоница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Родопи“.\r\nНа 15 декември 2017 г. (петък), във връзка с подмяна на спирателен кран на ул. „Явор“, кв. „Суходол“ се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Явор“, по ул. „Овче поле“ от ул. „Перла“ до ул. „Градина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овче поле“ ъгъла с ул. „Явор“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2017.12.14", "title": "Вижте къде няма да има вода в София на 15 декември "}
{"url": "https://www.dnes.bg/world/2017/12/14/syprugata-na-bivsh-hokeist-vini-trymp-che-ia-svalial.362240", "text": "Съпругата на канадски хокеист, играл в САЩ, заяви, че Доналд Тръмп я ухажвал настойчиво в асансьор преди повече от две десетилетия, предаде Асошиейтед прес.\r\nСтасия Робитай, половинката на бившия хокеист Люк Робитай, написа в Тwitter, че Тръмп започнал да я \"сваля\", докато двамата били в асансьор на залата Медисън скуеър гардън в Ню Йорк. \r\nСпоред Робитай Тръмп се държал с нея агресивно и направо й казал, че ще я отведе у дома си. После започнал да се смее и й казал, че можел да й гарантира, че съпругът й не изкарва толкова пари, колкото той самият изкарвал.\r\nЛюк и Стасия се ожениха през 1992 година. Люк Робитай бе играч от \"Ню Йорк рейнджърс\" в периода 1995-1997 година. През 2009 г. той бе въведен в Залата на славата на хокеистите. Днес той е президент на \"Лос Анджелис кингс\".\r\nСлед разкритията Стасия стана обект на критики. Тя заяви в своя защита, че разказва тези неща, не защото иска да привлече внимание, а защото се чувствала зле да пази в тайна случилото се.\r\nНад дузина жени вече обвиниха Тръмп в непристойно сексуално поведение. Той отхвърля тези обвинения./БТА/\r\n ", "date": "2017.12.14", "title": "Съпругата на бивш хокеист вини Тръмп, че я свалял"}
{"url": "https://www.dnes.bg/mish-mash/2017/12/14/neviana-vladinova-s-nai-dobrite-trika-za-2017-a.362273", "text": "Поредно признание за българските гимнастички. То идва от анкетата за най-красиво трико за 2017-та година на страницата за художествена гимнастика, съобщи . При индивидуалните спортни екипи Невяна Владинова печели безаеплационно. Ситуацията е същата и при отборните костюми, където първите три места са за българския ансамбъл.", "date": "2017.12.14", "title": "Невяна Владинова – с най-добрите трика за 2017-а"}
{"url": "https://www.dnes.bg/stranata/2017/12/14/izdirvat-57-godishnata-detelina-vijdali-li-ste-ia.362274", "text": "57-годишната учителка Детелина Пецева от Силистра е напуснала дома си на 11 декември сутринта и оттогава е в неизвестност. Последно е видяна в село Главница. Жената страда от деменция. Висока е 165 см, слаба, с черна къса коса. Близките й умоляват хората, които имат информация за местонахождението й, да се обадят на телефон 112 или в най-близкото районно управление на МВР.", "date": "2017.12.14", "title": "Издирват 57-годишната Детелина. Виждали ли сте я?"}
{"url": "https://www.dnes.bg/obshtestvo/2017/12/14/podkrepa-predvijda-2018-godinata-na-po-visokite-dohodi.362232", "text": "Предстоящата 2018 г. ще бъде година на повишаване на доходите, каза президентът на КТ \"Подкрепа\" Димитър Манолов. Той даде положителна оценка на направеното от правителството в тази посока, но се опасява, че паралелно ще се вдигнат и цените.Минималната работна заплата ще продължи да расте дотогава, докато стигне приемливи стойности, каза още Манолов. По думите му минималната работна заплата във всяка държава е основният защитен механизъм на доходите на хората. Темата за класовете е затворена, клас \"Прослужено време\" остава, подчерта Манолов пред БТА.\"Големият порок на сегашната ни пенсионна система е изискуемият осигурителен стаж за придобиване право на пенсия, който вече е 40 години\", коментира президентът на КТ \"Подкрепа\". По думите му така се наказват хората, които са учили и поради тази причина са се появили по-късно на пазара на труда.\"Не е реалистично да очакваме намаляване на изискването за осигурителен стаж, смята Манолов. Той обаче има идея да се признава за осигурителен стаж времето, прекарано на ученически и студентски бригади, както и да се преразгледа категорията за пенсиониране при войнишка служба. Това са дреболии, но е хубаво някой да им обърне внимание\", посочи синдикалистът.\r\n\"Системата с т. нар. инвалидни пенсии и въобще всички доплащания е създадена през 1953 г. в сегашния си вид. Тя е остаряла и коригирането й оттук и оттам ще доведе само до грешки, затова е необходимо да се пренапише изцяло и наново\", категоричен е синдикалният лидер. Според него щетите от контрабанда и кражба на ДДС са далече по-значими и по-големи от нанесената вреда на държавата чрез инвалидни пенсии.\r\nДимитър Манолов изрази притеснение от прилагането на европейска директива, която поставя високи изисквания към централите, работещи с въглища. Проблемът не е само български, той касае девет европейски държави, чиято енергетика е сериозно застрашена от това, посочи синдикалистът. Той се опасява, че може да изчезне българската енергетика, която зависи 100 процента от български ресурс. Невъзможна и невярна е тезата, че АЕЦ \"Козлодуй\" ще компенсира липсата на въглищна енергетика, убеден е лидерът на КТ \"Подкрепа\".\r\n\"Европейският икономически и социален комитет по време на председателството ще приеме четири становища по инициатива на българската група, свързани с доходите, енергетиката, екологията и други важни за обществото теми\", каза още Манолов.Той уточни, че в София ще се проведе заседание на отделните групи, съставляващи Европейския икономически и социален комитет. Ще заседава и ръководството на Европейската конфедерация на профсъюзите. Смелата ни мечта е в рамките на по-широка инициатива да направим една европейска демонстрация по въпроса за доходите, заяви президентът на КТ \"Подкрепа\". По думите му България присъства авторитетно в европейските синдикални структури и всички ще го видят.", "date": "2017.12.14", "title": "\"Подкрепа\" предвижда: 2018 – годината на по-високите доходи!"}
{"url": "https://www.dnes.bg/zvezdi/2017/12/14/vania-shtereva-i-toto-zaedno-na-pisatelkata-i-se-iska-da-psuva-mashtabno.362261", "text": "Ваня Щерева беше набъркана в медийни публикации с Тото от \"СкандаУ\", с когото изкараха няколко седмици в шоуто VIP Brother. Двамата бяха близки в предаването, едва ли се подминават и след него.Още в шоуто стана ясно, че между тях няма как да има нещо повече от приятелство, а и Тото в един момент разкри, че има сериозна приятелка. Продължават обаче инсинуациите, че писателката и певецът имат интимна връзка. Което провокира доста гневен пост от страна на писателката, който публикуваме с нейно разрешение.\"Понякога ми се иска да ги изпсувам мащабно - написа Ваня Щерева на страницата си във Facebook. - А не да отмина с  усмивка, както често постъпвам. Понякога искам да съм невъзпитана.  Неприлична. Да не се водя някаква интелигентна.Да съм долнище, което  ходи, разправя се, удря дебели готвачи в муцуната. Ама то и това няма да  промени нищо. Когато някой се е разходил по стената ми и е превърнал  нещо казано от мен в тъпа \"новина\"... \r\nИли пък, когато нямам шанс да се виждам с приятел, да си правим наши си  неща, без да се напише, че съм влюбена в него, и без да се отбележи, че  съм на възрастта на майка му... Преди години си направих експеримент –  писах в една от книгите пикантни подробности около мен по тема, която  тогава беше яко разцъквана от жълтите.\r\nНито дума не излезе след това. Много лесно бе! Статуси четете, ама с  книгите зор, а? Мързеливи, долни, грозни, некадърни писачи. Блиц, Млиц,  Шприц и всякакви там преписвачи, (тук следва псувнята, ама не мога да я  измисля достатъчно сочна)!Да се удавите в собствената си посредственост, дано! А, и като  станете на моята възраст, пратете ми снимка, моля, да ви видя как  изглеждате. Благодаря\". ", "date": "2017.12.14", "title": "Ваня Щерева и Тото заедно? На писателката й се иска да псува мащабно"}
{"url": "https://www.dnes.bg/football/2017/12/14/mashina-za-pobedi-pep-i-siti-schupiha-redica-rekordi.362289", "text": "Машината за победи на Пеп Гуардиола – Манчестър Сити, продължава да изумява с представянето си във Висшата лига. \"Гражданите\" снощи не срещнаха особени проблеми и разбиха с 4:0 като гост Суонзи в среща от 17-ия кръг на Висшата лига.По този начин богаташите от \"Етихад\" записаха 15-ти пореден успех на Острова, с което подобриха рекорда на Арсенал (14), който беше поставен между февруари и август 2002 г. \"Тази серия ни дава голяма увереност. Но по-хубавото е, че хората се наслаждават на играта ни. Няма как обаче да не загубим точки\", заяви Гуардиола след историческия разгром на \"Либърти Стейдиъм\".", "date": "2017.12.14", "title": "Машина за победи: Пеп и Сити счупиха редица рекорди"}
{"url": "https://www.dnes.bg/crime/2017/12/14/zaloviha-nad-20-kila-marihuana-na-gkpp-giueshevo.362276", "text": "Митничари на ГКПП \"Гюешево\" са задържали 20,674 кг марихуана на обща стойност 82 696 лева, съобщиха от прокуратурата.На митническия пункт е бил спрян за проверка лек автомобил \"Ситроен\", управляван от гражданин на Косово. Той пътувал от Македония към България. Под предните седалки, в облегалките на задните седалки и в резервната гума, митническите служители открили 84 пакета с жълто-зелена тревиста маса, която при извършения полеви тест е реагирала на марихуана.", "date": "2017.12.14", "title": "Заловиха над 20 кила марихуана на ГКПП \"Гюешево\""}
{"url": "https://www.dnes.bg/stranata/2017/12/14/kavarna-obiavi-na-tyrg-kolata-s-avtografi-na-rok-zvezdi.362255", "text": "Община Каварна обяви официално за продан легендарното \"Пежо\" с автографи от световни рок легенди.Автомобилът бе любим на бившия кмет Цонко Цонев и с него той посрещаше всички рок и метъл звезди, които идваха за фестивала в града в продължение на години.Началната тръжна цена, определена от Общински съвет Каварна, е 25 115 лв. без ДДС.Търгът ще се проведе на 21 декември от 14:00 часа в сградата на Община Каварна, стая 209 и ще бъде публичен с явно наддаване, отчитат от Общината.Автомобилът е уникален по своята същност, поради наличие във вътрешната страна на купето на автентични автографи от известни и легендарни рок музиканти, гостували в Каварна в периода от 2008 до 2015 г.Сред тях личат имената на Рони Джеймс Дио, всички членове на групите \"Deep Purple\", \"Scorpions\", \"Accept\", Кай Хансен от \"Helloween\" и \"Gamma ray\" и още много други. Самият автомобил е марка \"Пежо 607\" и е с дата на първа регистрация 13 август 2008 г.Срокът за подаване на заявленията е до 17:00 часа на 20.12.2017г. в деловодството на Община Каварна.\r\n ", "date": "2017.12.14", "title": "Каварна обяви на търг колата с автографи на рок звезди"}
{"url": "https://www.dnes.bg/temida/2017/12/14/1-nadziratel-ohraniava-100-zatvornici-v-plovdiv-i-pleven.362278", "text": "Главният прокурор Сотир Цацаров предлага да има норматив за оптимално съотношение на числеността на надзирателите спрямо лишените от свобода.За това той пише в писмо до правосъдния министър Цецка Цачева, което е публикувано и на сайта на държавното обвинение.Повод за него е поредна проверка на прокуратурата в затворите по повод липсата на надзиратели.В Пловдив и Плевен на близо 100 лишени от свобода се пада само един надзирател, сочат данни от проверката. Според главния прокурор това създава предпоставки за ненадеждна охрана.Цацаров изразява загриженост от факта, че констатираните слабости са системни.Освен да се попълнят незаетите щатни длъжности, той предлага и да се отпуснат нови щатове за социални работници и психолози в местата за лишаване от свобода.", "date": "2017.12.14", "title": "1 надзирател охранява 100 затворници в Пловдив и Плевен!"}
{"url": "https://www.dnes.bg/obshtestvo/2017/12/14/miuftiistvoto-na-noj-sreshtu-zakona-za-radikalniia-isliam.362282", "text": "Главното мюфтийство - висшият мюсюлмански съвет на Мюсюлманско изповедание в Република България, внесе подписка срещу законодателните промени, ограничаващи религиозните свободи и дискриминиращи гражданите, изповядващи исляма в Република България.\r\nПодписката, в която са се включили 46 016 души, е внесена днес в администрациите на Президента Румен Радев, председателя на Народното събрание Цвета Караянчева, министър-председателят Бойко Борисов и Омбудсмана Мая Манолова.\r\nНа 6 на 6 декември Народното събрание гласува на първо четене предложението за промяна в Наказателния кодекс, който според мюфтийството дава абсурдна дефиниция на израза \"радикален ислям\" и инкриминира деянията породени от него.\r\nПодписката е инициирана от Висшия мюсюлмански съвет и е събирана в периода, когато се обсъждаха така нареченият Закон за бурките, промените в Закона за вероизповеданията и Наказателния кодекс. \r\nСпоред позицията на централния колективен орган на Мюсюлманско изповедание и подкрепилите я мюсюлмани тези предложения за промени съдържат дискриминационни елементи и ограничават религиозните свободи, както и съдържат некомпетентни и преднамерени твърдения. \r\n\"От граматическа и богословска гледна точка  понятието \"радикален ислям\" е изцяло неправилно. Идеология и религия са две различни неща\", се твърди в позицията.\r\nС подписката се отправя призив към властимащите да подходят мъдро и разумно и да отхвърлят направените предложения от страна на псевдопатриотите. Също се заявява, че при евентуално приемане на предложенията за промени в Наказателния кодекс, мюсюлманите ще потърсят настоятелно своите права.\r\n ", "date": "2017.12.14", "title": "Мюфтийството на нож срещу закона за радикалния ислям"}
{"url": "https://www.dnes.bg/politika/2017/12/14/nova-komisiia-shte-bori-korupciiata-ns-shte-izbira-shefa-i.362299", "text": "Новият антикорупционен орган ще се бори със злоупотребите по високите етажи на властта и ще се избира от парламента. Това записаха окончателно депутатите на второто четене на антикорупционния закон.\r\nОчаквано от БСП не останаха доволни и видяха в новите текстове имитация на борбата с корупцията и дори нейното защитаване. Социалистите също имаха свой антикорупционен законопроект, в който президентът щеше да назначава шефа на новия орган, но той не мина на първо четене.\r\nМнозинството в парламента днес записа, че председателят на Комисията за противодействие на корупцията и за отнемане на незаконно придобитото имущество ще се избира от парламента по предложение на депутатите, а мандатът на новия орган ще бъде 6 години.\r\nКомисията ще се състои от петима членове - председател, заместник-председател и още трима членове. Шефът трябва да има висше юридическо образование и минимум 10 години стаж по специалността, а заплатата му ще е 90 на сто от възнаграждението на председателя на Народното събрание.\r\n \r\nСпоред новия закон за корупция ще се проверяват лица на висши публични длъжности като президент, премиер, министри, депутати, председателите на КС, ВКС и ВАС, главният прокурор, омбудсманът и др.\r\nОт левицата остро разкритикуваха решението съставът на новата комисия да се посочва от Народното събрание и настояха, че няма как орган, избран от парламента, да контролира депутатите.\r\n\"Това е пълна имитация на борбата с корупцията. Управляващото мнозинство ще избира хората, които ще го контролират, и ще ги освобождава по начин, който намери за добре. Това не е закон срещу корупцията, а закон за защита на корупцията\", отсече червената шефка Корнелия Нинова.\r\nВ отговор депутатът от ГЕРБ Тома Биков настоя, че предложението на левицата за нов антикорупционен орган, който се избира от президента, надхвърля рамките на сегашната Конституция.\r\n\"Сегашният президент вече една година не може да назначи директор на пресцентъра си. Нека първо да назначи директор на пресцентъра си и тогава ще му дадем и антикорупционния орган да назначи евентуално, след промяна в Конституцията\", заключи Биков.", "date": "2017.12.14", "title": "Нова комисия ще бори корупцията, НС ще избира шефа й!"}
{"url": "https://www.dnes.bg/index/2017/12/14/diado-koleda-syshtestvuva-polezen-e-za-psihikata-na-decata.362281", "text": "Вярата в Дядо Коледа е много важна за психичното здраве на децата, твърди канадска психоложка, цитирана от британския \"Дейли мейл\".\r\nКоледа е време за вълшебства, особено за децата. Но и на моменти малко неловък момент за родителите, които не знаят дали да насърчават наследниците си да мислят, че Добрият старец наистина съществува и какви може да са последиците от лъжите. Притесняват се и от мисълта, че скоро децата ще научат истината.\r\nКристен Дънфийлд от университета Конкордия обаче обясни, че е най-добре родителите да подкрепят децата си, докато те самите разберат каква е истината. Когато това стане, реакцията им няма да е толкова страшна, твърди тя.\r\nИ за доказателство тя прилага изследвания, които показват, че вярата в такива измислици не само че не е вредна, но е и полезна за децата, като се започне от упражняването на алтернативното мислене, което е толкова важно за иновативността, и се стигне до подпомагане на емоционалното развитие.\r\nПовечето деца през определен период вярват в Дядо Коледа. Спират обикновено към 8-годишна възраст. Макар и много родители да се боят от този преход, той е неизменна част от порастването, твърди БТА.\r\nС времето мисленето на децата се развива дотам, че да разбират колко невъзможни са нещата, които той прави. Това осъзнаване проличава в задаваните от тях въпроси, твърдят психолозите. Докато малките питат къде живее, големите се чудят как обикаля света за една нощ.", "date": "2017.12.14", "title": "Дядо Коледа съществува! Полезен е за психиката на децата"}
{"url": "https://www.dnes.bg/obshtestvo/2017/12/14/s-niski-zaplati-i-bez-osigurovki-ucheni-se-oplakvat-ot-represiia.362284", "text": "Институтът за ядрени изследвания и ядрена енергетика към БАН не е плащал пенсионни осигуровки на командировани свои служители и в продължение на 5 години не е предоставял на други работно облекло и безопасни условия на труд. \r\nОбвиненията отправиха бивши и настоящи служители на института пред БНР.\r\nРъководството отрича обвиненията и смята, че оплакванията са продукт на завист към успехите на \"най-силното звено на БАН“.  \r\nИнститутът е отговорен за редица нарушения на трудовото законодателство, които могат да се окачествят като \"репресии“, смята председателят на синдиката там Димитър Керанов. \r\nТой визира дисциплинарни уволнения, непризнаване на диплома, двоен стандарт по освобождаване и наказания. \r\nСлужители също твърдят, че институтът нелегитимно е спрял да плаща пенсионните осигуровки на свои служители, които работели по международни програми в големия руски изследователски център в Дубна. \r\n\"Виждаме извадки от НОИ за трима души. Те са част от десетки хора, на които не са внасяни осигурителните вноски за много дълги периоди от време“,  твърди Стоян Мишев, вече бивш служител на БАН, работил в Дубна.\r\nОт ръководството на института обаче отклоняват обвиненията и твърдят, че няма как да осигуряват служителите, защото те не са командировани в Русия от самия институт. \r\nЗам.-директорът му Лъчезар Георгиев е категоричен, че няма проблеми в управлението. \r\n\"Ядреният институт не изпраща свои служители в Дубна. Те се изпращат от държавен орган – Агенцията за ядрено регулиране. Служителите ползват неплатен отпуск, защото в Дубна сключват трудови договори и там те се съобразяват с трудовото законодателство в Русия. Няма възможност те да бъдат осигурявани от ядрения институт, когато са в неплатен отпуск. Единствената възможност е да бъдат осигурени по наредбата за самоосигуряващите се чрез Агенцията за ядрено регулиране“, обясни той. \r\nИнститутът може да изпраща служителите си в Дубна за максимален срок от 3 месеца, в които изплаща осигуровките им. По нататъшни командировки минават през АЯР, допълни Георгиев. \r\nСпоред Стоян Мишев обаче това не е така и статутът е неуреден. \r\n\"Аз имах трудов договор с Института за ядрени изследвания. Хора от Чехия и Полша, които работят в Дубна, имат трудов договор с изпращащата ги организация. Те получават осигуровки от изпращащия ги институт или университет. Това правно може да стане – с колективен трудов договор или допълнително споразумение със страните“, оспори Мишев думите на зам.-директора.\r\nНедоволните учени се оплакват, че са били принуждавани от ръководството да подписват искания за неплатен отпуск, с които е било уреждано заминаването им в Русия. \r\nГеоргиев отрича за такава принуда, като според него институтът е давал „приятелски съвети“ на служителите, защото в противен случай те е трябвало да бъдат уволнени по време на работата си в Русия. \r\nИзвън казуса с командировките, Инспекцията по труда установява редица нарушения в ядрения институт на БАН в последните 3 години. Сред тях са пропуски в мерките за предпазване здравето на работещите, а наред с това и нарушения, свързани с отпуските. Издадени са и два акта за нарушения. \r\n\"Да, има проверки, което е съвсем нормално. Нарушенията са например липсващи подписи в трудова книжка, неща които не затрудняват работата на института. Предписанията от проверките са изпълнявани в срок. Към момента няма констатации за нарушения“,  заяви Велислава Павлова, която е началник на отдел \"Човешки ресурси\" в института. \r\nТя уточни, че ръководството обжалва в съда и двата акта, като едното дело вече е спечелено. \r\nЗам.-директорът Георгиев уточни, че констатацията на това нарушение е атакувана в съда и отрече обвиненията. \r\nСпоред него институтът за ядрени изследвания е най-силният в БАН и заради завист някои хора се опитват да му пречат.", "date": "2017.12.14", "title": "С ниски заплати и  без осигуровки, учени се оплакват от репресия"}
