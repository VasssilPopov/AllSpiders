{"url": "https://www.dnes.bg/notifikacii/2019/11/15/bylgarka-e-butnala-jena-na-relsite-na-gara-v-rim.429832", "text": "Българка е бутнала жена на релсите на гара в Рим. Произшествието е станало на  железопътна гара Трастевере днес сутринта, съобщава агенция АНСА.\r\nСпоред агенцията пострадалата е 40-годишна жена от Перу, а жената, която я е блъснала е 47-годишна българка.\r\nДвете жени не са се познавали, посочва полицията. Пострадалата е откарана в болница с травми, а българката е отведена в полицейски участък, съобщава БТА.\r\n ", "date": "2019.11.15", "title": "Българка е бутнала жена на релсите на гара в Рим"}
{"url": "https://www.dnes.bg/crime/2019/11/15/policiiata-zadyrja-imaniar-v-haskovsko.429786", "text": "Полицията в Харманли задържа иманяр, съобщиха от Областната дирекция на МВР в Хасково.\r\n\r\nВчера, на разклона между селата Йерусалимово и Георги Добрево автопатрул спрял за проверка лек автомобил \"Фолксваген\", шофиран от 36-годишен мъж.\r\nВ колата, в която пътувал и 45-годишен, били открити 2 металотърсача, 2 лопати и 4 старинни монети, притежаващи характеристиките на движими културни ценности по смисъла на ЗКН. Работата по случая продължава.", "date": "2019.11.15", "title": "Полицията задържа иманяр в Хасковско"}
{"url": "https://www.dnes.bg/za-da-se-razbirame/2019/11/15/koi-cvetove-ni-praviat-po-shtastlivi.429662", "text": "Цветовете са навсякъде край нас. Носим ги, ядем ги, усещаме аромати, с които ги асоциираме, понякога се къпем в тях. Силата им е голяма. Някои от тях ни помагат да укрепим волята си, когато спазваме диета, докато за други знаем, че е добре да избягваме, защото биха ни накарали да хапваме повече.\r\nЦветовете могат да ни помогнат да подобрим своето емоционално състояние. Как и кои багри да добавите в ежедневието си чрез посуда, аксесоари, дрехи, вижте в следващите редове. \r\n\r\nЕдин цвят, който може да ни помогне да се почувстваме по-добре след загуба, травма, в края на работния ден, когато стресът се е натрупал, когато сме негативни. Оранжевото също така стимулира тялото и ума, самочувствието, вътрешната сила, креативността, самоизразяването, щастието, помага да бъдем по-позитивни.\r\n                    \n                    \n                \n                \n                \n                \r\nЗлатните багри ще прогонят депресията, стреса и усещането за безпокойство. Благодарение на тях се чувстваме по-балансирани, мъдри. Ако сте в менопауза, носете по-често златния цвят.\r\n\r\nКралски цвят, който също може да ни помогне да балансираме емоциите си, когато сме тревожни, депресирани, липсва ни увереност във важен момент. Той повишава нашето въображение, достойнство и себеуважение.\r\n", "date": "2019.11.15", "title": "Кои цветове ни правят по-щастливи? "}
{"url": "https://www.dnes.bg/obshtestvo/2019/11/15/unikalno-8-chasa-operaciia-na-mozychen-tumor-nad-1-kg-dade-shans-na-bojidar.429783", "text": "\n41-годишен мъж с мозъчен тумор над 1 кг е бил спасен след високорискова операция.\r\nИнтервенцията е продължила осем часа, разказа днес екипът на УМБАЛ \"Св. Иван Рилски\", който стои зад нея: д-р Емануил Найденов - неврохирург, доц. Станимир  Сираков – неврорентгенолог, д-р Марин Пенков – неврорентгенолог и д-р  Любомир Падарски – анестезиолог.\n\r\nБожидар от години страда от главоболие, на което първоначално не обръща внимание. Преди две години главоболието става непоносимо, появява се отпадналост, зрението драстично намалява, а главата му видимо се деформира. Въпреки красноречивите симптоми, диагнозата не е поставена веднага.\r\n                    \n                    \n                \n                \n                \n                А когато това става, лекарите, с които се консултира у нас и в чужбина, са категорични: болестта е в твърде напреднал стадий и рисковете от хирургичното лечение са огромни. Ако не бъде опериран обаче, той ще загине до края на годината. Ситуацията изглежда безнадеждна, но Божидар е твърдо решен да не се предава.\n\r\n\"Железният човек\", както го нарича синът му, е преминал много изпитания през живота си (и той, и съпругата му са хора с увреждания), постигнал е всичко с много труд и упорство. Винаги е бил за пример на своето дете, което тази година навърши седем години и тръгна на училище, разказват от болницата за \"медицинското чудо\".\n\r\nРисковете Божидар да почине по време на лечението са огромни. \"От самото начало бях наясно, че толкова сложна интервенция не е по силите на един човек\", обяснява неврохирургът д-р Емануил Найденов. Затова в болницата е свикан мултидисциплинарен екип, който дълго обсъжда случая.\r\nПодобни казуси, с толкова голям тумор и с изключително сложна локализация, има само няколко в света. Избират нов подход, като се надяват това значително да ограничи кръвозагубата. Първоначално извършват селективно запушване на голяма част от хранещите съдове на тумора, под високотехнологичен рентгенов и термографски контрол.\r\nНяколко дни след емболизацията лекарите пристъпват към самото отстраняване на лезията . По време на продължилата цял ден операция пациентът губи два литра кръв, на няколко пъти е между живота и смъртта. Той е на ръба на хиповолемичен шок (животозастрашаващо състояние в следствие на голямата кръвозагуба), успешно овладян от анестезиологичния екип.\n\r\nРанният следоперативен период е тежък, но Божидар не се предава и вече се храни сам. В момента провежда активна рехабилитация, започва да сяда и да се изправя до леглото. Най-страшното вече е минало и лекарите са оптимисти, че до седмица-две той ще бъде изписан от УМБАЛ \"Св. Иван Рилски\". След това ще бъде наблюдаван в продължение поне на година.\n\r\n\"Случаят на Божидар поражда някои тревожни въпроси. Как е възможно това да се допусне в България, която е една европейска страна, член на ЕС. Явно е, че в системата има големи пропуски\", коментира д-р Найденов.\r\nСпоред доц. Васил Каракостов, началник на Клиниката по неврохирургия, за да добие тези размери, туморът се е развивал поне 10 години и е странно как не е бил дигностициран досега. Той призна, че в Клиниката тепърва ще умуват как да възстановят разходите си от сложната интервенция, тъй като случаят е казуистика и няма как да бъде обхванат от стандартните пътеки по Здравна каса. \r\n \r\nД-р Найденов, главният герой в историята на Божидар, апелира към всички, които имат възможност, да помогнат на семейството на мъжа, който независимо от успеха на операцията, още дълго време ще бъде \"извън строя\".\r\n\"Въпреки че е инвалид, той нито за секунда не е спирал да работи и да се грижи за прехраната на семейството си\", споделя неврохирургът.\n\r\n\r\n\r\nBG16 UBBS 8448 4010 5014 13BIC / SWIFT: UBBSBGSF", "date": "2019.11.15", "title": "Уникално: 8 часа операция на мозъчен тумор над 1 кг даде шанс на Божидар"}
{"url": "https://www.dnes.bg/politika/2019/11/15/kak-se-hvashtat-falshivi-bolnichni-vlastta-razchita-na-syvestta-na-horata.429781", "text": "Работна група към парламента до няколко дни ще реши за кои групи от хора първият ден от болничния ще остане платен, съобщи заместник-министърът на труда и социалната политика Зорница Русинова, цитирана от БТА.\n\r\nТя допълни, че ще бъде изработен пакет от мерки, който да гарантира, че хората няма да бъдат ощетени, но и с цел да се ограничат злоупотребите. \n\n\n\r\nЦелта е предложенията за промени да бъдат внесени между първо и второ четене на бюджета.\n\r\nДо този момент е сигурно, че ще се плаща първият ден за гледане на дете, както и този на работници, които са в трайна нетрудоспособност след трудова злополука.\n\r\nПо думите на Русинова не е редно да се говори, че вече има спиране на изплащането на първия ден болничен, търсят се варианти за ограничаване и спиране на злоупотребите. \"Нека да намерим доброто и вярното решение за засилване на контрола\", допълни тя. \n                    \n                    \n                \n                \n                \n                \r\nЗаместник -министърът отбеляза, че няма да се позволи истински болните хора да бъдат ощетени. \n\r\nПопитана как ще се установи кои са недобросъвестните, Русинова посочи, че трябва да се разчита на съвестта на хората, на всеки един служител, защото, по думите й , контролът само върху здравната система и личните лекари, не е достатъчно ефективен.", "date": "2019.11.15", "title": "Как се хващат фалшиви болнични? Властта разчита на съвестта на хората"}
{"url": "https://www.dnes.bg/obrazovanie/2019/11/15/ban-otvaria-vratite-kym-kosmosa-hrani-za-kosmonavti-i-oshte.429764", "text": "\nИнститутът за космически изследвания към БАН навършва 50 години от създаването си и по повода отвори вратите си за посетители. \r\n\r\nЛюбопитните имат шанс да чуят учените от БАН за българската следва в проучването за човешка мисия до Марс. Могат да разберат повече за това как се изследва Космоса от Земята, а най-смелите могат да пробват и българските космически храни. \r\n\r\nГостите на института ще видят още и демонстрация на дронове, както и интереси лекции.", "date": "2019.11.15", "title": "БАН отваря вратите към Космоса: Храни за космонавти и още"}
{"url": "https://www.dnes.bg/sofia/2019/11/15/kak-se-stroi-aec-i-upravliava-neftena-kompaniia-vijte-tozi-uikend.429761", "text": "\n13 университета от Русия представят своите възможности за безплатно висшето образование от 15 до 17 ноември в Руския културно-информационен център в София. През миналата година 225 български студенти са станали част от квотното обучение, което е представено на страната ни.\n\n \n\r\nПървото образователното изложение за университети от Руската Федерация започна с официално откриване на руския посланик Анатолий Макаров и голям интерес от страна на младежи от София. На тринайсетте щанда ще могат да бъдат видени представители от най-различни университети, покриващи почти всички образователни нужди. \n                    \n                    \n                \n                \n                \n                \r\nЗа всички бъдещи архитекти Елена Толстих ще може да обясни как се строи АЕЦ. Елена е представител на Националния изследователски Московски държавен строителен университет, който работи пряко с една от най-големите руски коорпорации Росатом. Елена сподели, че всяка година компанията определя квоти за обучение на специалисти, които да бъдат обучени в тази все по-нужна специалност. Обучението на чуждестранни студенти е пряко свързано с бъдещите строежи на компанията в различни страни по света. \n\r\nДруга интересна възможност за бъдещите студенти бе представена от Алексей Боков, началник на звеното за чуждестранни студенти в Руския държавен университет за нефт и газ. Знаем, че тази индустрия е изключително силно застъпена в страната. Това е единственето висше заведение, което предоставя подобен тип образование. В университета се обучават 10 хиляди студенти, а българите са двама. Боков се надява, че все повече наши студенти ще пожелаят да се обучават там. Алексей Боков се похвали, че техния щанд ще бъде посетен от представители на компанията Лукойл. Според него няма нито една нефтогазена компания в света, която не би пожелала випусник от техния университет, а всички завършили намират веднага работа по специалността си. \n\r\nОсвен за инженери, образователната изложба ще представи и богат избор на специалисти в хуманитарните, аграрни и исторически науки. За преподавателите по руски език е организиран курс за повишаване на квалификацията, а в последния ден на изложението ще бъде подписано споразумение между висши учебни заведения от Русия и България. \n\r\nВходът е свободен с работно време до 18:00 часа в събота и до 12:00 часа в неделя.", "date": "2019.11.15", "title": "Как се строи АЕЦ и управлява нефтена компания? Вижте този уикенд"}
{"url": "https://www.dnes.bg/obshtestvo/2019/11/15/kolko-litra-voda-sa-nujni-za-edna-bira-pivo-s-vkus-na-riba.429767", "text": "\n\"От класика към иновации\" бе основният акцент на есенната сесия на Националната бирена академия - инициатива на Съюза на пивоварите в България. Темата бе представената под формата на увлекателен разказ за света на пивото и бе подкрепена от редица факти и визуални материали.\n\n\n\r\nОще с откриването на събитието председателят на Съюза на пивоварите – Владимир Иванов, наблегна на това, че предстои вечер, наситена с много информация: ,,Пивоварната промишленост е единственият бранш в страната, който от самото си създаване през 1882 г. до ден днешен има пълна информация и статистика за развитието си, събрана в два тома история. Съюзът на пивоварите съхранява подробен архив с данни и актуална информация за всяко едно пивоварно предприятие - пак от далечната 1882 година досега. За нас е важно, че съвременната бирена индустрия в България е в крак с най-актуалните световни тенденции - от „класиката в жанра“, през експертните решения, до иновациите  и устойчивото развитие.“\n                    \n                    \n                \n                \n                \n                \r\nВ тази насока бяха дадени много данни за оптимизацията на ресурсите, които са пряко свързани и с икономическите резултати в пивоварния бранш. Така например, днес за производството на 1 бутилка бира се разходват близо 2 литра вода, докато преди 15 години, това количество е било около 8 литра.  Не по-малки са и усилията за пестене на енергия. За производството на 1 литър бира, модерните пивоварни в страната потребяват от 0,24 до 0,36 MJ, докато преди 15 години използваната ел. енергия е била от 2 до 3 пъти повече.\n\r\nКлючова роля като презентатор на събитието имаше Методи Стоянов - инженер технолог, майстор-пивовар и производствен директор на една от най-големите в страната пивоварни компании. Експертът успя да завладее аудиторията с интересни факти за традиционната пивоварна технология. Именно на тази база и с класическите технологични процеси са развити основните принципи, на които се основават съвременните усъвършенствани методи на производството и подобряване качествената характеристика на произвежданото пиво. Това се дължи също и на инвестициите в модерните технологии и иновативна база, в които компаниите у нас инвестират ежегодно.\n\r\n „Често казвам, че процесът по създаване на пиво е магия. В него има енергия, има живот и трансформация. И точно в това е тайната – в постоянната промяна. От времето на шумерите до 21-ви век - бирата не спира да се развива, да комбинира нови вкусове, като рибения например, и да се усъвършенства, благодарение на технологиите и иновациите в сектора. Развитието на бирената индустрия е неразривно свързано с иновациите, тъй като ние следим отблизо потребителските нагласи и се стараем да сме модерни, актуални, интересни и да отговорим по най-добрия начин на предпочитанията на нашите потребители.“, коментира Методи Стоянов.\n\r\nИменно потребителските нагласи определят тенденциите и новите предложения, които пивоварните предлагат на пазара. Интересно е и развитието на нови специални бири, които са по-екзотични и нестандартни като вкус, а също така могат да имат специални добавки като шоколад, кокос, ванилия или билки – иновативни продукти, създадени в резултат на търсенето на съвременните потребители. Непастьоризираното, нефилтрираното и безалкохолното пиво също са едни от интересните предложения на пазара през последните години. Инж. Стоянов представи техните специфики и подчерта, че този тип бири се харесват на консуматорите от различни възрастови групи, особено на любителите на пиво със свеж вкус.\n\r\nВажен акцент на събитието бяха и данните за опазването на околната среда. Общо инвестициите в зелени проекти и инициативи в сектора за последните 3 години надхвърлят 20 милиона лева. През миналата година, благодарение на иновациите, бирените компании в страната са спестили близо 200 тона хартия.  В този смисъл пивоварите са предотвратили изсичането на 2600 дървета, а с доброволчески си труд и целево финансиране от пивоварния бранш са засадени нови 2 200  дръвчета.\n\r\nСпоред изчисленията на еко-експерти, рециклираните ежегодно бирени пластмасови бутилки спестяват електро енергия, ползвана от 1 700 български домакинства за 2 години. Още повече, че днес двулитровите пластмасови бутилки са поне 25% по-леки отколкото, когато са пуснати за пръв път през 1970 г. Рециклираното пък на 20 бирени кенчета, спестява енергия, равна на тази от 1 литър бензин. Ежегодно у нас се оползотворяват  около 3 400 тона бирени стъклени бутилки и по този начин се спестяват емисии от 1100 тона въглероден двуокис.\n\r\nГоляма изненада предизвика демонстрацията на един от най-новите начини за оползотворяване на бирените трици. Пред очите на присъстващите за първи път в България беше създадена триизмерна бирена чаша, „отпечатана“ на специален 3D принтер. Материалът за чашата е под формата на 3D нишка - BUZZED, изработена изцяло от отпадъчния органичен материал от пивопроизводството. Тъй като обикновено за тази цел се използва пластмаса, новият метод е изключително екологосъобразен. Още повече, че този тип нишка служи за печат и производство на най-различни триизмерни предмети.\n\r\nГостите на събитието посрещнаха с любопитство най-новия филм на СПБ „Съвременният път на пивото“ и фото експозицията, представяща  производствената среда във всяка пивоварна. \n\r\nНационална бирена академия продължава и следващата година с нови предизвикателства, събития, теми и емоции, посветени на пивото.", "date": "2019.11.15", "title": "Колко литра вода са нужни за една бира? Пиво с вкус на риба?"}
{"url": "https://www.dnes.bg/temida/2019/11/15/mestan-edinstven-obviniaem-za-katastrofata-sys-zaginalo-bebe.429793", "text": "Само Лютви Местан е обвиняем за катастрофата със загинало бебе. Разследването по случая продължава, заяви зам.-окръжният прокурор на Кърджали Димитрина Делчева.\r\nТя отказа да посочи детайли от експертизата, но каза, че единственият привлечен като обвиняем остава лидерът на партия ДОСТ.\n\r\nАвтотехническата експертиза беше назначена веднага след катастрофата, при която загина 6-месечно бебе. Срокът на разследване беше удължаван три пъти заради вещите лица. Изготвянето на експертизата им отне половин година, припомня \r\n                    \n                    \n                \n                \n                \n                Катастрофата стана на 14 април 2019 година на разклона край село Загорско. При опит Лютви Местан да се включи с автомобила си в главния международен път, водещ към Гърция, последва сблъсък с \"БМВ\", движещо се от Кърджали по посока на ГКПП \"Маказа\".\r\nОт удара БМВ-то излита от главния път и пада в близкото дере. В катастрофата загина 6-месечно момиченце, пътуващо се със семейството си към Кирковско. 9-годишното братче на бебето, както и родителите му бяха ранени. Лютви Местан се размина само с изкълчена китка.\r\nЧасове след инцидента лидерът на ДОСТ беше задържан от полицията и му беше повдигнато обвинение за причиняване на смърт по непредпазливост.\r\n ", "date": "2019.11.15", "title": "Местан - единствен обвиняем за катастрофата със загинало бебе"}
{"url": "https://www.dnes.bg/knigi/2019/11/15/koe-e-obshtoto-mejdu-djordj-oruel-i-uinstyn-chyrchil.429729", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         За философските сходства и допирните точки между Джордж Оруел и Уинстън Чърчил разказва уникалната двойна биография, която вече е на книжния пазар.\r\nАвторът на поредицата \"Власт и отговорност\" Свилен Спасов разказа повече за книгата в студиото на \"България сутрин\".\n\r\nКнигата излиза по повод годишнината от падането на Берлинската стена.\n\r\n\"Авторът на книгата, Томас Рикс, е носител на \"Пулицър\". Бил е военен кореспондент, което му дава възможност да говори ясно и стегнато и книгата се чете лесно. Тя не е чиста биография, тя е разказ за времето, в което са живели и резултатите, които са постигнали\", сподели Свилен Спасов пред. \n                    \n                    \n                \n                \n                \n                \r\nБитката във Втората световна война е за човешкото достойнство, казва Чърчил, а според Оруел тя е за свободата на мисълта. Спасов смята, че там, където тези две неща започват да се събират, е мястото на демокрацията и на свободата на словото.\n\r\n\r\n ", "date": "2019.11.15", "title": "Кое е общото между Джордж Оруел и Уинстън Чърчил?"}
{"url": "https://www.dnes.bg/mish-mash/2019/11/15/anomaliia-ili-chudo-elen-s-tri-roga-v-michigan.429739", "text": " \r\nФотограф от щата Мичиган засне трирог елен в горска местност, което пази в тайна, съобщи ЮПИ.\n\r\nСедемдесет и пет годишният Стив Линдбърг е пуснал снимка във Facebook, на която се вижда трирогият елен.\n\r\n\"Не е лесно да откриеш нещо впечатляващо, което да заснемеш\", довери той.\n\r\nЛиндбърг поясни, че едва след като разгледал направените от него снимки, си дал сметка, че еленът е с три рога, пише БТА.\n                    \n                    \n                \n                \n                \n                \r\nФотографът каза, че ще запази в тайна мястото, където срещнал животното, защото се надява то да оцелее през предстоящия ловен сезон.\n\r\n\"Искам да направя повече снимки на този елен. Надявам се да го срещна отново следващата година\", каза той пред телевизия WLUC-TV.\r\n \r\n ", "date": "2019.11.15", "title": "Аномалия или чудо? Елен с три рога в Мичиган"}
{"url": "https://www.dnes.bg/obshtestvo/2019/11/15/radev-sveta-gora-konsolidira-pravoslavnata-obshtnost.429819", "text": "Света гора векове наред има своето благотворно влияние в православната общност и се надявам, че връзките й с България ще продължат да се развиват и задълбочават. Това заяви държавният глава Румен Радев на среща днес с протоепистата йеромонах Стефан и духовното ръководство на Света гора – Свещеният Кинотис, съставен от представители на всеки от 20-те православни манастира.\r\nБългарският президент е на посещение в Света гора за участие в празника на българския православен манастир „Св. Великомъченик Георги Зограф“ – 16 ноември, съобщиха от прессекретариата на държавния глава.\r\nРумен Радев разгледа административния център Карея и подчерта, че Света гора е място, наситено с история, в което православните народи имат свои представители, живеещи в мир и хармония, основани на единната история и православната вяра.\r\n                    \n                    \n                \n                \n                \n                \"Българските владетели, както и владетелите на други православни държави, са давали своя принос в създаването, укрепването и поддържането на светогорските манастири“, посочи държавният глава. От своя страна представителите на манастирските братства в най-тежките за православните народи времена са извършвали своята просветителска и апостолска мисия, подкрепяйки с вяра, слово и дело своите православни братя.\r\nПо думите на президента повече от хилядолетното съществуване на Света гора като консолидирана православна общност се дължи на хармоничното съчетаване на управленска автономия на всеки от манастирите с правила за координация и обединяване около общи решения, ползотворни за цялото православно християнство в Югоизточна Европа.\r\nПротоепистата йеромонах Стефан и представителите на Свещения Кинотис посрещнаха тържествено Румен Радев като държавен глава на православна България пред централната църква „Св. Богородица“ в Карея. Протоепистата йеромонах Стефан подчерта дълбоките исторически и духовни връзки на Света гора с България, както и приноса на многото български духовници и мъченици за православната вяра, живели, учили и творили в Света гора, допринасяйки за общото ни духовно наследство.\r\nТе са \"онова духовно кандило, което българският народ държи запалено пред лицето на Света Богородица“, заяви йеромонах Стефан. Той изрази увереност, че силната духовна връзка със страната ни ще продължи да се задълбочава и в бъдеще, а православната вяра в България ще се пази и развива с помощта на Света Богородица.\r\nПосещението на президента Румен Радев в Света гора продължава с посещение на българската духовна и национална светиня – православният  манастир „Св. Великомъченик Георги Зограф“.", "date": "2019.11.15", "title": "Радев: Света гора консолидира православната общност"}
{"url": "https://www.dnes.bg/zvezdi/2019/11/15/za-rd-na-princ-charlz-pozira-s-vnuka-si-archi.429741", "text": "Принц Хари и Меган Маркъл споделиха нова снимка на сина си Арчи, а повод за това е 71-ия рожден ден на дядото на бебето - принц Чарлз. Изображението е качено в официалния профил на Хари и Меган в социалната мрежа Instagram.\r\nПринц Чарлз навърши 71 години на 14 ноември.\r\n \r\n\"Честит рожден ден на Негово кралско височество - Принцът на Уелс - сър, татко, дядо\", гласи текста към снимката. Фотоса е черно-бял и е дело на кралския фотограф Крис Алертън. На него се вижда как принц Хари гушка бебето си, а принц Чарлз гледа с умиление внука си.\r\n \r\nПринц Уилям и съпругата му Кейт Мидълтън също честитиха рождения ден на Чарлз в социалните мрежи. Те публикуваха няколко снимки. На една от тях, принц Чарлз се радва на внучето си, малкия принц Луи, на друга е в компанията на Уилям, а на трета - и с двамата си синове - Уиялм и Хари.\r\n \r\n", "date": "2019.11.15", "title": "За РД на принц Чарлз: Позира с внука си Арчи"}
{"url": "https://www.dnes.bg/politika/2019/11/15/iskat-ostavkata-na-ninova-50-socialisti-s-pismo-do-plenuma-na-bsp.429826", "text": "Вътрешната опозиция поиска оставката на Корнелия Нинова и ръководството на БСП вече официално, в писмо до Пленума на партията. Причината - провал на местния вот, след който соцпартията отсъства от управлението на общините в половин България, според техния анализ на изборите.\n\r\nПисмото е алтернативен анализ на резултатите от изборите, направен от представителите на вътрешнопартийните опоненти. Автор на анализа е Чавдар Георгиев - бивш член на ръководството от времето, когато председател на социалистическата партия беше Михаил Миков.\n\r\nРъководството е обвинено в авторитаризъм, а освен оставката на Нинова се настоява и за тази на цялото Изпълнително бюро, и на Националния предизборен щаб, начело на който е заместник-председателят на БСП Кирил Добрев.\n                    \n                    \n                \n                \n                \n                \r\nПод документа с апел за оставки на върха в БСП стоят подписите на 50 социалисти, сред които на самия Миков, на друг бивш соцлидер - президента на ПЕС Сергей Станишев, Ангел Найденов, Велислава Дърева, Георги Божинов, Красимир Янков и други. Писмото е разпратено по електронната поща до всички членове на Националния съвет на БСП в навечерието на неделния пленум на партията, на който ще се обсъжда представянето на столетницата на местния вот.\r\nЕто и откъси от писмото, цитирано от \"DarikNews\":\r\n\n\r\nОчаквано ръководството на БСП даде позитивни оценки за постигнатите резултати на МИ 2019. Несъмнено основания за известен оптимизъм дават четирите победи в кметските избори в областните градове, но не можем да си затваряме очите за изчезването на БСП от местната власт в цели области на България. Внушаваната от ръководството недействителна картина за завръщане на БСП в управлението е опасно, защото създава илюзорна представа за състоянието на партията и успешното й представяне на следващи избори. Имаме частични успехи на места, и то само при кметските избори; цялостно отстъпление в местната власт; загуба на потенциал в общинските съвети; общини с един-двама съветници; пълно отсъствие в определени райони на страната. Това не е завръщане!\n\r\nЗа съжаление, БСП загуби трети поредни избори в последните 4 години. Продължава спад в подкрепата на всеки един от тези избори. 955 000 на парламентарните избори 2017 г., 474 000 на европейските избори 2019 г., до 433 367 на местните избори 2019 г. Това е устойчива низходяща тенденция на спад в доверието към БСП, дължащ се на целенасочено подменяния характер на партията от демократична към авторитарна, от лява към популистка и консервативна; на грубото погазване на Устава и вътрешните правила, на силовото налагане на кандидати за кметове и листи за общински съветници.  \n\r\nПовечето от кандидатите на БСП нямаха ясен политически профил и леви послания в кампанията. В изборите най-близко до хората нашите представители не адресираха неравенствата в доходите между столицата и областните градове, между самите областни градове, между града и селото, здравеопазването, образованието и жилищната политика. \n\r\n \r\n\r\n\n\r\n\r\n    • Широко рекламираната „промяна“ според Нинова, която всъщност е подмяна на БСП и прокарване на линии на разделение и противопоставяне, не даде положителен резултат и не доведе до нарастваща подкрепа.\r\n    • Т. нар. визии за общините не само не бяха написани в много от тях, но в тези избори изчезна и националната визия, а предизборната платформа си остана в Габрово. Кандидатите на БСП, в повечето случаи, разчитаха на собствено творчество в идейно и политическо отношение. Обликът на партията в изборната кампания не се прояви.\r\n    • Липсваше кампания на национално ниво, водена от ясни политически и идеологически позиции.\r\n    • В поредни избори БСП не успя да използва своята принадлежност към семейството на европейските социалисти, не разбра и не се поучи от политиката на прогресивните сили в Будапеща срещу Орбан. Не използва потенциала на социалистите Карл-Хайнц Ламберц, президент на Комитета на регионите и на Елиза Ферейра – бъдещ комисар по регионално развитие.\r\n    • Подмладяването и обновлението на принципа на нови и непознати кандидати с неясно отношение към БСП доведе до спад на мобилизацията вътре в структурите на партията, противопоставяне по места и отлив на гласове към други кандидатури и листи.\r\n    • Обявената изборна цел беше „повишаване на резултата на БСП“, а НЕ победа над ГЕРБ. Успехът на ГЕРБ дойде закономерно на фона на занижените изборни и политически цели на БСП.  \r\n    • Решението на НС на БСП за коалиционната политика в тези избори беше подчинено на разбирането „всички срещу ГЕРБ“. На определени места политиката на съюз с граждански и демократични организации срещу авторитаризма, налаган от ГЕРБ се оказа правилна, но от друга страна има редица примери, в които натискът на ръководството върху местните структури и принудителните коалиции се отразиха на мотивацията на левите избиратели и на изборния резултат. Формулата всички срещу ГЕРБ при отсъствието на други политически критерии доведе до загуба на ориентир и гласове.\r\n    • В крайна сметка т. нар. „промяна“ на Нинова е една от причините за отсъствието на БСП от изборната карта на България в 14 области, това е половин България! Действията на ръководството превръщат БСП от масова и програмна в регионална и електорална партия.\n\r\nКолективното начало във функционирането на нашата партия се подмени с едноличен диктат, а отговорната дискусия с пълна нетърпимост към различните мнения, отстоявани от социалистите. Става все по-ясно, че налагането на т. нар. пряк избор на председател на партията е концентриран израз на авторитарния подход и опит чрез Устава да се закрепи едноличната власт на председателя на БСП, което е подмяна на политическата и идейна същност на БСП.\n\r\n\n\r\nНеуспешната кампания от изборите за европейски парламент, както и току що преминалата за местни органи на самоуправление, показват, че не става дума за случайни грешки, а за цялостно сгрешен политически курс на партията. Този курс се характеризира с подменените автентични ценности на левицата, подмяна наречена „ляв консерватизъм“. Подмяната „Нови лица“ доведе до разбиване на партийни структури, до концесиониране на партийни листи, с цел бизнес интереси и задкулисни договорки с други политически сили.  \r\n\r\n\n\r\nРеакцията от страна на ръководството на двете изборни загуби през тази година показва, че не може да има никакви очаквания то да осъзнае нуждата от незабавен обрат към възстановяване на работещо единодействие отдолу нагоре, без каквото партията е обречена. С политическия курс на това ръководство БСП не може да спечели следващи избори, ще расте само толкова, колкото е удобно на ГЕРБ и ще се радва единствено на второстепенната политическа роля на „завърнал се участващ“ във властта.\n\r\nПропиляхме три избора и четири години, в които неведнъж българското общество ясно демонстрира, че иска социално ориентирана промяна. Неуспехът на БСП на двата избора през тази година показа, че ние се нуждаем от истинско обновление, което да превърне партията в реален опонент и алтернатива на сегашното управление, предлагайки желаната промяна. Така БСП ще се отвори към политическия център и към гражданите, ще възвърне и разшири позициите си в обществото, в селата и цели райони на страната. Вместо екзотични идеи за отсъствие от парламента, да възвърнем парламентарната си сила и да демонстрираме ясен управленски потенциал. Необходимото отваряне на БСП към политическия център и към гражданите може да бъде осъществено само ако БСП се превърне в истинска алтернатива на ГЕРБ и предложи желаната промяна.  \n\r\nРъководството на БСП през тези години обаче възприе като първостепенна задача прочистване на партията по свое усмотрение, като на тази цел беше подчинена дори предизборната кампания.\"\r\nСпоред подписалите писмото е нужна промяна и бързо възстановяване на партийното единство и дееспособност.\r\nЗа целта се", "date": "2019.11.15", "title": "Искат оставката на Нинова, 50 социалисти с писмо до пленума на БСП"}
{"url": "https://www.dnes.bg/rusia/2019/11/15/ispaniia-razsledva-ima-li-ruska-sleda-v-katalunskiia-konflikt.429709", "text": "Испания разследва възможна руска намеса в каталунските събития през 2017 г., когато местната власт незаконно провъзгласи независимостта на Каталуния. Наяве излизат тайни разговори и телефонни съобщения.\n\r\nПо данни на испанските следствени органи представители на Русия са поддържали контакт с каталунски политици-сепаратисти в навечерието на незаконното провъзгласяване на независимостта на провинция Каталуния през октомври 2017 година, пише Дойче веле. \n\r\nИнформациите за това се появиха в сряда, 13 ноември, в испанския вестник \"Ел Периодико\", който по принцип е добре информиран. Журналистите се позовават на източници от основния следствен съдия в Барселона - Хоакин Агире, националната полиция и жандармерията.\n                    \n                    \n                \n                \n                \n                \r\nТъкмо те проучват предполагаемата \"руска следа\" в каталунските събития отпреди две години. В публикацията се говори за руснак, чието фамилно име не е споменато и който е наречен \"емисар на Путин\". С него изглежда е водил преговори известният каталунски политик Виктор Тараделяс, който в момента е подследствен. \"Ел Периодико\" твърди още, че с \"емисаря\" се е срещал и тогавашният ръководител на Каталуния Карлес Пучдемон, който се укрива от испанското правосъдие извън пределите на страната.\n\r\n\n\r\nСледствието твърди, че на 25 октомври 2017 г. - т.е. само два дни преди провъзгласяването на независимостта, Пучдемон е получил по WhatsApp съобщение от преговарящия, който поддържал контакти с руснаците. \"Ние разговаряме с тези хора. Те настояват и Китай да си каже думата. А ти (има се предвид Пучдемон - б.ред.), преди да предприемеш каквото и да било, трябва да го обсъдиш по видеовръзка с ПУ\", се казва в съобщението. Следствието смята, че в случая става дума за Владимир Путин.\n\n\n\r\nВпрочем, в посланието на Тараделяс до Пучдемон от 26 октомври неизвестен руснак вече направо бива наричан \"емисар на Путин\". А Пучдемон му определя среща в официалната си резиденция Канонжес, разположена непосредствено до двореца на регионалното правителство - Палау-де-ла-Женералитат.\n\r\nЗа съдържанието на разговорите между тях не се съобщава нищо. Испанските власти отвърнаха с отказ на молбата на Дойче веле да се предоставят някакви допълнителни сведения, позовавайки се на следствената тайна.\n\r\nСпоред професора по политология от Мадридския университет Фернандо Гутиерес, с когото Дойче веле разговаря, каталунските сепаратисти са искали да получат от Москва единствено \"политическа поддръжка за своите планове\". \n\r\nАналогична подкрепа те са търсили от Китай, макар че от Пекин е бил искан и кредит за 11 млрд. евро - за Централната банка на бъдещата независима Каталуния.\n\r\nПолитологът добавя, че сепаратистите така и не са могли да ползват външна подкрепа, защото реакцията на централното испанско правителство беше твърде бърза. Независимостта на Каталуния беше незабавно обявена за недействителна, регионът бе лишен от автономия, правителството и парламентът бяха разпуснати, а главните вдъхновители на обявената независимост попаднаха зад решетките, макар на някои от тях да се удаде бягството зад граница.\r\n\n\r\nТелефонът със споменатите послания е бил иззет от полицията при обиск в помещения на обществената организация на сепаратистите \"Катмон\", чийто ръководител е бил Тараделяс. Там е била открита ръкописна чернова от още един документ - покана за церемония по провъзгласяването на независимостта на Каталуния. \n\r\nВ нея се казва: \"Скъпи Владимир Волфович! Известна ни е Вашата твърда позиция в защита на демократичните права, затова Ви каним на заседание на парламента, на което ще бъде провъзгласена независима Каталунска република\". \n\r\nПо данни на \"Ел Периодико\" следствието не изключва възможността тъкмо лидерът на Либералнодемократичната партия на Русия Владимир Жириновски да е бил посредникът между каталунските сепаратисти и президента на Русия.\n\r\nИзвестно е, че преговорите на Тараделяс с руснаците са се водили продължително време. През септември 2017 г. той е пребивавал в Москва. Вестникът твърди също така, че въпросната \"руска следа\" е била открита случайно - в хода на разследванията на корупционни схеми в правителството на Каталуния, в които е бил замесен и Тараделяс.\n\r\nПо повод обнародваната информация проф. Гутиерес напомни, че \"вмешателството на руснаци в каталунските събития се разследва не за първи път\". През 2017 г. този въпрос даже бе повдигнат и в испанския парламент. Тогава беше изяснено, че сайтовете на сепаратистите са били поддържани от територията на Русия. Поради този факт испанската полиция тогава не можа да ги закрие, макар че разполагаше със съдебно решение, осъждащо въпросната пропаганда на екстремизъм.\n\r\nТогава, по думите на експерта, било открито, че популяризацията на сепаратизма в социалните мрежи е била поета от руски ботове. Поместените в социалните мрежи призиви за поддържане на каталунската независимост били споделени десетки хиляди пъти и получили безброй харесвания - все дело на роботи.\n\r\nРазследващите испански органи обърнали внимание и на това, че рускоезичните средства за масова информация, включително телевизионният канал RT на испански език, а и агенция \"Спутник\" информирали по темата твърде тенденциозно.\r\n\n\r\nПо онова време Москва категорично отричала да е замесена по какъвто и да е начин в каталунските събития. А тенденциозните статии? Журналистите изтъкнали, че става дума за лично мнение.\n\r\nИспанските власти в крайна сметка били принудени да признаят, че няма доказателства за вмешателство на руската държава във вътрешните работи на Испания. Сега обаче ситуацията е малко по-различна, предполага проф. Гутиерес. В новото разследване явно фигурират конкретни факти и имена, казва той. \"Предполага се, че те засягат висшите ешелони на властта\", добавя експертът.\n\r\n\"Работата може да се окаже доста сериозна, поради това засега не бих желал да правя някакви догадки или да говоря за възможни последствия\", заявява професорът. По неговите думи трябва да се изчака края на следствието, както и повече подробности за публикациите и официалните реакции на испанските власти.\r\n ", "date": "2019.11.15", "title": "Испания разследва: Има ли руска следа в каталунския конфликт?"}
{"url": "https://www.dnes.bg/akoshtete-vqrvaite/2019/11/15/koe-ni-sblijava-s-partniora.429792", "text": "Замисляли ли сте се защо след секс се чувствате толкова добре? Според ново проучване, публикувано в \"Human and social psychology\", това задоволство не се дължи само на усещанията, изпитани по време на акта, а и на близостта между партньорите, осъществена с прегръдка. \n\r\nВ изследването участват 335 души, които имат връзка. Те трябвало да отговарят за това колко четсо правят секс, доволни ли са от живота, смятат ли се за щастливи и колко често прегръщат половинката. \n\r\nХората, които правят по-често секс и се прегръщат и докосват повече, се чувстват по-щастливи и посочват, че са доволни от живота.  \n\r\nСлед като разглеждат отговорите на участниците по-подробно, изследователите откриват, че по-скоро нежното докосване и прегръдките след секс прави хората много по-щастливи, отколкото самия секс. И така заключват, че да имаш хубаво настроение след всеки акт, близостта до любимия човек е много важна.\r\n                    \n                    \n                \n                \n                \n                Вижте още по темата в \r\n ", "date": "2019.11.15", "title": "Кое ни сближава с партньора?"}
{"url": "https://www.dnes.bg/index/2019/11/15/hranata-koiato-nikoga-niama-da-vkusim-iziali-sme-ia-do-pylno-iztreblenie.429273", "text": "Първите хора са се наслаждавали на сочно мамутско месо. Древните римляни толкова обичали подправката слипиум, че я поръсвали на всичко – от агнешко до пъпеш.\r\nПрез 19-ти век в САЩ странстващите гълъби били истински деликатес. А за десерт американците преди век се наслаждавали на Ansault – най-сочната и голяма круша на света. Колко вкуси са били тези храни? Никога няма да разберем, тъй като нашите предци са си хапвали толкова много от тях, че те са изчезнали. Единственото, което е останало след тях са писмени истории за вкуса им, от които да ти потекат лиги.\r\nХората обичат храна до смърт... буквално.\r\nВ новата си книга Ленор Нюман разказва за всички онези храни, които никога няма да можем да вкусим. Според нея плодовете и зеленчуците, с които разполагаме сега, са само фракция от онези, които предците ни са си хапвали. Около 90% от зеленчуците и 85% от плодовете на миналото са били изядени до изчезване от хората.\r\n                \n                \n                Всичко започва от една птица – Марта, последният странстващ гълъб. Те били често срещано ястие в ресторантите преди да изчезнат напълно. Ловците успявали да избиват цяла популация по време на ловните периоди. Били направени десетки опити гълъбите да се размножат, но те били неуспешни. Марта умира на 1 септември 1914 година в зоогическа градина и тогава човечеството наблюдава как един вид изчезва заради неразумен лов. Но тогава за първи път осъзнава, какви са действията от последиците му. Днес най-развъжданите животни са пилетата и то с една цел – да не се повтори съдбата на вида на Марта.\r\nВекове по-рано птицата Додо, която няма естествени врагове, е открита от португалските мореплаватели. Доста по-голяма от пуйка, тя е източник на свежо месо. По-късно на острова, където Додо царувала, били пренесени други видове, които се хранели от яйцата й. Последната птица е убита през 1681 година.\r\nПрез 1741 година германски мореплавател Джорджо Стелър открива вид морска крава, който започва да носи името му. Тя е много по-голяма от съвременните видове, но имала един недостатък – не била добра в гмуркането, затова плувала на повърхността на водните басейни. Това ги превърнало в лесна мишена за руските ловци на тюлени. Те ги убивали и се хранели с тях по време на дългите си пътешествия. По-малко от 30 години след като са открити, през 1768 година, морските крави изчезват.\r\nPinguinus impennis нямат нищо общо с пингвините, но много приличат на такива. Те са от  семейство Кайрови, единствен представител на род Pinguinus. Обитавали острови в Северния Атлантик, но през ранните години на 1800-те се превърнали в любима храна на хората. Последната птица е убита през юни 1844 г.\r\nСпоред Нюман някои от видовете плодове и зеленчуци са изчезнали не защото са били прекалено вкусни за хората и те са ги изяли, а просто защото не са се вписвали в света на глобалния пазар. Някои от тях произвеждали прекалено малко плодове и с тях не можело да се търгува. Затова човечеството се отказало от тях и започнало да произвежда масово онези, които раждали по много.\r\nПо думите на Ленор Нюман изчезването на всичките тези видове и най-вече на любимата подправка на римляните силипум, трябва да ни послужи за урок. Тя била толкова ценна, че струвала колкото тежестта на златото. Юлий Цезар държал малко от нея в съкровищницата си. Римляните я слагали дори в парите си. Когато изчезвала, древните хора мислели, че тя все пак магически ще се появи отнякъде, някой ден.\r\nДнес много видове отново са на ръба на изчезването. А според Нюман, формулата за справянето с проблема е да се яде по-малко месо.", "date": "2019.11.15", "title": "Храната, която никога няма да вкусим. Изяли сме я до пълно изтребление! "}
{"url": "https://www.dnes.bg/kino/2019/11/15/kogato-minaloto-i-nastoiashteto-ne-mogat-da-se-razberat-s-tri-lica.429395", "text": " \n Отново реверанс към жените прави иранският режисьор Джафар Панахи с последния си филм \"Три лица\". Носителят на \"Златен лъв\", Сребърна мечка\" и \"Златен леопард\", който бе в затвора в своята родина и със забрана да снима кино, както и да напуска страната, ни повежда из поредната си трогателна история, търсеща човещината и изследваща сложното положение на жените в Иран.\r\nСюжетът ни среща с три актриси – всяка на различен етап от кариерата си. Младата (Марзийех Реза), в чийто талант не вярват близките й, звездата Бенас Джафари – на върха на славата си и възрастната, работила преди революцията в страната - потънала днес в забвение от аудиторията.\r\n                    \n                    \n                \n                \n                \n                Сюжетът започва със стряскащо видео, в което най-младата е готова да сложи примка на врата си, тъй като семейството й не й позволява да следва мечтите си, принуждавайки я да се омъжи. Видеото е заснето в пещара от ръка и изпратено на звездата, която изоставя филмовите си ангажименти и заедно с режисьора Джафар Панахи потеглят към селото, където живее младото момиче.\r\nПанахи стартира с крими елемент историята си. Той и спътничката му се лутат около въпросите дали видеото е истинско, дали момичето е живо. Докато ни повежда из малките селца, режисьорът улавя духа на битуване на места, където всяка дори наивна мечта може да се превърне в борба за живот.\r\nСнимайки в три малки селца, съхранили дългогодишните си традициите, неподвластни на времето, Панахи намеква и за собственото си трудно положение, което му забранява да напуска родината.\r\nРежисьорът прави реверанс към безпомощните и подхожда с разбиране към емоциите на героините си. Всяка от актрисите изживява своя драматичен момент, а Панахи неотлъчно ги следва с камерата.\r\nАвторът с любопитство и разбиране подхожда и към населяващите откъснатия район, предпочитащи да съхранят живота такъв, какъвто е, дори това да им носи неудобство и в най-дребни битови ситуации като тесния  криволичещ планински път.\r\n\"Три лица\" носи на Панахи награда за сценарий в Кан. Деликатно проследяващ бита на малкото село, режисьорът засича и проблемите, които е невъзможно да бъдат пренебрегнати в съвременния свят.\r\nСнима филма след като вече са се появили нискобюджетните му \"Това не е филм\" (2011), \"Спусната завеса\" (2013) и \"Такси\" (2015).\r\n\r\n.\r\n ", "date": "2019.11.15", "title": "Когато миналото и настоящето не могат да се разберат с \"Три лица\" "}
{"url": "https://www.dnes.bg/stranata/2019/11/15/krizata-e-fakt-voden-rejim-v-pernik-shte-ima.429753", "text": "Воден режим в Перник трябва да има, защото кризата е факт, въпреки притесненията на кмета, смята регионалният министър Петя Аврамова.\n\r\n\"Много бързо трябва да се пусне заповедта за водния режим\", отсече тя. \n\n\nНай-щадящият режим, който е възможен и за хората, и за язовира, е перничани да имат водоснабдяване от 16 до 23 часа, смята Аврамова.\n\r\n\"Мерките трябва да са комплекси и те не касаят само МРРБ като принципал на ВиК – Перник. За съжаление язовир \"Студена\", който снабдява града, е проектиран като едногодишен язовир, в него запасите са от снеготопене, а имахме суха година“, обясни Аврамова.\n                    \n                    \n                \n                \n                \n                \r\nИнституциите към момента търсят резерви водоизточници като има идея Перник да се снабдява от язовир \"Долна Диканя\".\n\r\n\"Вчера сме взели проби, за да видим дали той изобщо става за питейни нужди. Разбирам притеснението на кмета да пусне заповед за воден решим, но кризата е налице\", призна Аврамова.\r\n ", "date": "2019.11.15", "title": "Кризата е факт! Воден режим в Перник ще има"}
{"url": "https://www.dnes.bg/teatar/2019/11/15/postanovkata-nechistata-s-premiera-v-natfiz.429748", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 16 и 19 ноември студенти от НАТФИЗ \"Кръстьо Сарафов\" ще представят премиерата на постановката \"Нечистата\". Подробности от спектакъла коментира в студиото на \"България сутрин\" актрисата Анастасия Лютова, асистент на проф. Пламен Марков.\n\r\nПиесата е на руската авторка Нина Садур и е написана по мотиви от повестта на Николай Гогол \"Вий\". \n\r\n\"Пиесата е за това какво виждаме, колко виждаме и въобще, осмеляваме ли се да погледнем\", \n                    \n                    \n                \n                \n                \n                \r\nАктьорският състав е част от класа на проф. Марков, като всеки един актьор играе различни роли в двете вечери на постановката. Спектакълът има заложена и музикална част, с която се справят талантливите студенти.\n\r\nНачалният час на премиерата е 19:30 ч. на сцена 47 в НАТФИЗ, а следващите дати са 10 и 20 декември.", "date": "2019.11.15", "title": "Постановката \"Нечистата\" с премиера в НАТФИЗ"}
{"url": "https://www.dnes.bg/index/2019/11/15/noemvri-nai-depresirashtiiat-mesec-v-godinata.429734", "text": "Най-депресиращият от метеорологична гледна точка месец е ноември, защото през това време от годината атмосферното налягане е ниско и има образуващи облаци циклони, предаде ТАСС, като цитира изпълняващия длъжността директор на Хидрометеорологичния център на Русия Роман Вилфранд. \r\n\r\nТой обясни, че продължителната липса на слънчева светлина допринася за поява на депресия у хората.\r\n\r\n\"Ноември е депресиращ месец от метеорологична гледна точка - поясни Вилфранд. - Областта на ниско налягане се нарича депресия, а през този период се наблюдават ниско налягане, циклони и облаци.\"\r\n\r\nТой отбеляза, че именно ноември и първата половина на декември са най-облачният период от годината. \r\n\r\nКато \"профилактика\" срещу лошото настроение през ноември и началото на декември метеорологът препоръчва да се прекарва повече време със семейството и близките, както и да се посещават театрални представления, изложби и концерти. \r\n/БТА/", "date": "2019.11.15", "title": "Ноември - най-депресиращият месец в годината"}
{"url": "https://www.dnes.bg/obshtestvo/2019/11/15/vse-poveche-netyrpimost-kym-domashnoto-nasilie.429756", "text": "Все повече хора търсят правна и психологическа помощ при случаи на домашно насилие, като сред тях има както жени и деца, така и мъже, пише БТА. Това отчете в Пловдив фондация \"Джендър алтернативи\", която работят по проект за превенция и преодоляване на домашното насилие.\r\nЕкипът на фондацията разполага с два консултативни центъра в Пловдив, в които предоставя безплатни професионални услуги на пострадали от домашно насилие, психо-социално консултиране на пълнолетни лица, пострадали от домашно насилие, както и с програма за работа с домашни насилници.\r\nЗа шест месеца са извършени 148 консултации, което, по думите на Рада Еленкова и адвокат Милена Кадиева, са средно по 25 случая на месец, което е сериозен ръст. Не се увеличава домашното насилие, уточни Еленкова, а информацията за него стига до все повече хора и те набират смелост да търсят помощ и подкрепа.\r\nСредно 30 жени годишно умират в България от домашно насилие, подчерта адвокат Кадиева.", "date": "2019.11.15", "title": "Все повече  нетърпимост към домашното насилие"}
{"url": "https://www.dnes.bg/obshtestvo/2019/11/15/goranov-za-bolnichnite-koi-go-bil-predlojil-tova-e-tehnologiia.429751", "text": "Решението първият ден от болничните да не се плаща е политическо и зад него стоят и ГЕРБ, и Обединени патриоти, всичко останало било опит да се създаде напрежение в управляващата коалиция, каквото нямало.\r\nТака отговори финансовият министър Владислав Горанов на въпроса за авторството на идеята, след като по-рано Менда Стоянова от ГЕРБ обясни, че зад нея стоят патриотите, а пък Юлиян Ангелов от ОП прати топката в неговото поле.\n\nГоранов допълни, че нито Стоянова, нито Ангелов са присъствали на заседанието на Политическия съвет на коалицията, така че и двамата коментират неправилно.\n\r\nСпоред него няма значение кой точно е инициатор на предложението. \"Това е технология и такъв въпрос няма смисъл, предложението е на управляващата коалиция и е в пакет\", отсече той.\r\n \r\nГоранов допълни, че пакетът от мерки, в който е и предложението за неплащането на първия ден от болничния, съдържа и въпроса със скока на минималната пенсия на 250 лева и подобряването на достъпа на децата до детските гадини.\n                    \n                    \n                \n                \n                \n                \r\nТой смята, че е безспорно, че ако служителите не вземат обезщетение за първия ден, няма да има толкова фалшиви болнични.\n\r\n\"Много анализи показват, че със сигурност ще се намали склонността към злоупотреби, защото такава практика има в 2/3 от европейските държави, това не е изолиран за България проблем. Голямо впечатление прави при равен брой заети екстремалното нарастване само за някого години на болничните, почти удвояване - от 8 милиона за 2013 г. до над 18 милиона през тази година, това е проблем\", призна Горанов.\n\r\nСпоред него е много трудно да се осъществи контрол над фалшивите болнични особено в малките населени места, където има близка връзка на лекарите с хората.\n\r\nТака се стигало до варианта, вместо да са на работа, наетите да са в болнични, но на почивка на северното гръцко море.\n\r\nИскрен Веселинов от ОП застана зад становището на Горанов и потвърди, че става въпрос за решение с достатъчно мотиви, което е взето от Политическия съвет на коалицията.", "date": "2019.11.15", "title": "Горанов за болничните: Кой го бил предложил!? Това е технология!"}
{"url": "https://www.dnes.bg/teatar/2019/11/15/stefan-danailov-izleze-ot-komata-veche-e-v-syznanie.429762", "text": "Стефан Данаилов е излязъл от медикаментозната кома и е в съзнание. Добрата новина съобщи синът му Росен Цанков пред bTV.\r\n\r\nЛегендата на българското кино и театър остава в реанимацията на Военномедицинска академия (ВМА) на апаратно дишане.\r\n\r\nАктьорът бе приет във ВМА заради проблеми с белите дробове. Преди време той претърпя операция на тазобедрена става, която счупи при подхлъзване. Страда и от паркинсон. Лекарите прецениха, че е разумно да го поставят в медикаментозна кома.\n\n\r\nВ момента в интензивното на ВМА е и актрисата Стоянка Мутафова.\r\n ", "date": "2019.11.15", "title": "Стефан Данаилов излезе от комата, вече е в съзнание"}
{"url": "https://www.dnes.bg/obshtestvo/2019/11/15/trigodishno-dete-pochina-v-sofiia-proveriavat-tri-bolnici.429765", "text": "Тригодишно дете почина в София, назначена е незабавна проверка по случая в три болници.\r\nТова са Специализираната детска болница \"Проф. Иван Митев\", УБ \"Лозенец\" и УМБАЛСМ \"Н. И. Пирогов\".\r\n \r\nТрите лечебни заведения, имащи отношение към случая, ще бъдат проверени до сряда, 20 ноември, съобщиха от МЗ.\r\n\"Очаквам до сряда да видя доклада от проверката и ако наистина се установи нарушение, можете да бъдете сигурни, че ще има наказани\", беше категоричен здравният министър Кирил Ананиев.\r\nТой разказа, че детето първо е постъпило в столичната детска болница, след това са го изпратили в болница \"Лозенец\", там са изписали домашно лечение, после детето се влошава, връща се обратно в детската болница и за съжаление е починало в \"Пирогов\". \r\n ", "date": "2019.11.15", "title": "Тригодишно дете почина в София, проверяват три болници"}
{"url": "https://www.dnes.bg/kino/2019/11/15/s-tanc-sys-sabi-i-kreschendo-muzikata-na-kinomaniia.429754", "text": "Как музиката може да въздейства на хората проследява рубриката \"Композитори и диригенти\" на Киномания. В нея са представени истории за силата на музиката с два премиерни филма – \"Хачатурян: Танц със саби\" и \"Кресчендо\".\r\nПрожециите на филмите ще бъдат в кино \"Люмиер Лидл\" съответно на 17 ноември от 18.45 часа и на 27 ноември от 18.30 часа.\r\nТазгодишната Киномания ще ви предложи вълнуващо пътуване от 1942 г. в град Молотов с филма \"Хачатурян: Танц със саби\". Ленинградският академичен театър за опера и балет „Киров” е евакуиран в града и репетира усилено за премиерата на балета \"Гаяне\". Всекидневието на театъра е изпълнено с глад, студ, представления из болници и безкрайни репетиции.\r\n                    \n                    \n                \n                \n                \n                Последните усилия на Арам Хачатурян да завърши балета си \"Гаяне\" съвпадат с написването на първия такт на неговата Втора симфония. Преди генералната репетиция Хачатурян неочаквано получава нареждане от дирекцията – да напише още един танц за финалната част на вече готовия балет. Филмът показва как само за 8 часа Хачатурян съчинява най-изпълняваната си творба.\r\nОще един филм от програмата на Киномания ще покаже как музиката е способна да разруши всички стереотипи. Филмът \"Кресчендо\" разказва за проблемите около израелско-палестински младежки оркестър, създаден от световноизвестния диригент Едуард Шпорк.\r\nИзраснали в състояние на война, потисничество и постоянен риск от терористични атаки, младите музиканти от двете страни са почти неспособни да оформят екип.\r\nВодени от най-добрите цигулари – еманципираната палестинка Лейла и красивия израелец Рон, – те оформят два лагера, които не се доверяват на другите не само на сцената, но и извън нея.\r\nКак обаче музиката надмогва омразата и достатъчно силна ли е да се изправи пред политическите опоненти на оркестъра? \"Кресчендо\" бива определен като забележителен филм, даващ оригинален принос към всеобщите усилия за разбирателство, човечност и мир.", "date": "2019.11.15", "title": "С \"Танц със саби\" и \"Кресчендо\" - музиката на Киномания"}
{"url": "https://www.dnes.bg/index/2019/11/15/momcheto-koeto-ocelia-20-g-hari-potyr-vladee-malki-i-golemi.429749", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди 20 години за малки и големи по целия свят започва една магия - тази на Хари Потър. Минали са две десетилетия, откакто първата книга от поредицата е излязла по книжарниците, а по данни от февруари миналата година в целия свят са продадени 500 млн. копия.\n\n\n\r\n\"Поредицата направи революция в литературата. По мое време, когато започнах да чета книгите, не беше толкова популярно да се чете\", каза Михаил Костов, който се определя за най-големия фен на Хари Потър у нас. \n\r\nПреди 10 години той създава фен клуб на Хари Потър в България. \n\r\n\"Когато бях на 11 години, ми подариха книгата. С времето успя да ме грабне светът на Дж. Роулинг. Най-интересното в поредицата са персонажите, защото всеки от тях е уникален\", сподели Михаил пред .\n                \n                \n                \r\n21-годишният Марио е единственият майстор на магически пръчки в България. \n\r\n\"Приятелката ми е фенка на Хари Потър също. Направих първата си магическа пръчка от магнолия\", разказа Марио.\n\r\nЕдинствената пръчка на герой от поредицата, която той не е правил досега, е тази на злодея Лорд Волдемор.\n\r\nЮбилеят се отбелязва и със специално издание на седемте книги от поредицата, изрисувани от Любен Зидаров.\n\r\n\"Хари Потър промени изцяло насоките на живота ми. За мое щастие, промених да се развивам. Открих един талант, който не подозирах, че имам\", разказа Станислав Яневски, който изигра Виктор Крум в поредицата на \"Хари Потър\".", "date": "2019.11.15", "title": "Момчето, което оцеля: 20 г. Хари Потър владее малки и големи"}
{"url": "https://www.dnes.bg/stranata/2019/11/15/goria-pticeferma-krai-popovo-spasiha-jivotnite.429750", "text": "Пожар избухна във ферма за птици в село Зарево, община Попово, съобщава ОДМВР - Търговище.\r\n\r\nСигнал за огъня е получен на тел. 112 на 14 ноември в 12.40 ч. \r\n\r\nНа място са изпратени екипи на пожарната в Попово, които са установили, че в резултат на инцидента са унищожени 594 поилки за птици, 125 хранилки, 2 дозатора, 50 м PVC тръби, 30 м въже за поилки, 50 м ел. кабел. \r\n\r\nНяма пострадали хора или птици. Спасена от огъня е сградата, в която са се отглеждали птиците.\r\n\r\nВероятната причина за възникване на инцидента е неправилно ползване на отоплителен уред – непочистен метален въздухопровод, свързан с печка на твърдо гориво.", "date": "2019.11.15", "title": "Горя птицеферма край Попово, спасиха животните"}
{"url": "https://www.dnes.bg/notifikacii/2019/11/15/nai-goliamoto-smetishte-v-kitai-se-napylni-25-g-po-rano.429757", "text": "Дзянчуноу е най-голямото сметище в Китай. Заема площ като 100 футболни полета и е проектирано така, че да може да приема 2500 тона боклук дневно. \n\r\nВместо това обаче на ден там отиват 10 000 тона боклук. Никое друго сметище не приема толкова много отпадъци. \n\r\nКитай е един от най-големите замърсители в света и в продължение на години се бори с боклука, който 1,4 млрд. души население създават. \n\r\nДзянчуноу е построено край град Сиан през 1994 г. и е трябвало да бъде активно до 2044 г. То служи да събира отпадъците на над 8 млн. души. Разположено е на 700 000 квадратни метра и е дългоко над 150 м, пише BBC.\n\r\nДоскоро обаче Сиан е един от малкото градове в Китай, който разчитат единствено на сметище за да се отърват от боклука си. И така 25 години преди по план Дзянчуноу да достигне пълния си капацитет, то е вече препълнено. \n                \n                \n                \r\nВъпреки че управата на Сиан се бори с проблема и този месец отваря завод за преработка на боклука и още 4 трябва да заработят до догодина, те може би няма да успеят да се справят. \n\r\nКитай има оромни проблеми с боклука, но се опитва да ограничи използването на сметища, а вместо това да се насочи към инсталациите за изгаряне на боклука. \n\r\nА на мястото на Дзянчуноу град Сиан иска да създаде \"екологичен парк\".\n\r\n ", "date": "2019.11.15", "title": "Най-голямото сметище в Китай се напълни 25 г. по-рано"}
{"url": "https://www.dnes.bg/notifikacii/2019/11/15/aikb-na-velev-protiv-noviia-ryst-na-minimalnata-pensiia.429755", "text": "От Асоциацията на индустриалния капитал, чийто председател е Васил Велев, са против увеличението на минималната пенсия с различен процент от общото увеличение на пенсиите.\n\"Винаги сме отстоявали позицията за обвързаност на осигурителния принос  на конкретния човек с размера на неговата пенсия. Всяка различна теза е  демотивираща и деморализираща плащанията на осигуровки върху реалния  размер на дохода, което ерозира целия пенсионен модел. Ако държавата  държи да подпомогне пенсионерите с ниски доходи, това в никакъв случай  не трябва да се прави чрез пенсии, а посредством мерките на социалното  подпомагане\", настояват от там.\r\nВ позицията по оповестените вчера намерения на управляващата коалиция за промени в Законопроекта за държавния бюджет за 2020 г. се изразява подкрепа за предложението първият ден от болничните да не се заплаща.\r\n                \n                \n                Според АИКБ тази мярка ще има за резултат  ограничаване на \"пандемичното разрастване в последните години (от 2012 г.  насам) на злоупотребите с болнични листове (2 пъти като брой и 3 пъти  като разходвани средства)\".\r\n\"Обръщаме внимание, че в повечето страни  членки на ЕС има период на изчакване, а във всички страни членки от Южна  Европа този период е от три дни. До днес, въпреки че всички без  изключение са съгласни с наличието на сериозен и задълбочаващ се във  времето проблем, никой освен работодателите не е предложил работеща  мярка за ограничаването му.\r\nВярваме, че анонсираното решение на  коалиционния съвет, макар и недостатъчно радикално, ще има положително и  дисциплиниращо отражение върху обема на злоупотребите с болнични  листове и върху ръста на доходите на работещите и незлоупотребяващи с  болнични работници и служители\", пише в позицията. \n\r\nОт АИКБ подкрепят и мярката за задължително посещаване на детска градина и заплащане на това от държавата. \n\r\n\"Освен фактор за ранна социализация с всички съпътстващи положителни последици тя отразява и отношението на държавата към справяне с демографския проблем чрез вид подпомагане на семействата с ниски доходи\", аргументират се от работодателската организация. \n\r\nАИКБ заедно с други работодателски организации ще поиска срещи с ръководствата на парламентарните групи и с премиера, както и с ръководствата на икономическата, на социалната и на бюджетната комисия в Народното събрание.", "date": "2019.11.15", "title": "АИКБ на Велев против новия ръст на минималната пенсия "}
{"url": "https://www.dnes.bg/notifikacii/2019/11/15/britanka-prevyrna-ostatyci-ot-riba-v-eko-plastmasa.429769", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n23-годишна британка откри екологична алтернатива на пластмасата. Младата жена намери начин отпадъци от риба да бъдат превърнати в продукти, които могат да заменят пластмасата за еднократна употреба.\r\nОткритието ѝ получи ежегодната награда за индустриален дизайн на сър Джеймс Дайсън, \n\r\nВ продължение на месеци Луси Хюз прави проучване за количеството на отпадъците, изхвърляни от риболовната индустрия и начините за тяхното намаляване и преработване. \n\r\n\"Опитах се да разбера как мога да използвам този поток от отпадъци и да добавя стойност към това\", разказа тя.  \n\r\nБили са необходими повече от 100 експеримента, преди да открие правилния метод за преобразуването на биологичния материал в алтернатива на пластмасата. Хюз осъзнава, че кожата и люспите на морските обитатели имат голям потенциал поради своята гъвкавост и сила.\n\r\n\"Когато усетих в ръцети си кожата, разбрах, че природата предлага решение. Защо трябва да създаваме изкуствени полимери, когато ги има в изобилие?\", сподели Люси.\n\r\nПродуктите на 23-годишната британка се разграждат от 4 до 6 седмици. За сравнение изделията от пластмаса се разграждат над 500 години.", "date": "2019.11.15", "title": "Британка превърна остатъци от риба в еко пластмаса"}
{"url": "https://www.dnes.bg/politika/2019/11/15/blizo-10-mln-izplateni-na-sobstvenici-na-praseta-u-nas.429770", "text": "До момента са изплатени 9,4 млн. лв за обезщетения на стопанствата, отглеждащи свине, след епидемията от африканска чума, заяви министърът на земеделието Десислава Танева на парламентарен контрол, съобщава \"\".\nЗа да се прекъсне епидемията от заболяването по домашните прасета се отпуснаха по 300 лв. на стопанство в началото на септемви. За подпомагането са подадени 31 466 заявления в 1763 населени места, като на 622 заявления е отказано изплащане.\r\n\r\nНито едно лично стопанство сега не трябва да остане нерегистрирано, каза още Танева.", "date": "2019.11.15", "title": "Близо 10 млн. изплатени на собственици на прасета у нас "}
{"url": "https://www.dnes.bg/sofia/2019/11/15/fandykova-uspokoi-porychan-e-nov-bastun-za-pencho-slaveikov.429771", "text": "Скулптурата на Петко и Пенчо Славейкови в София ще бъде възстановена.\nВече сме поръчали изработването на нов бастун, съобщи столичният кмет Йорданка Фандъкова в пост във Facebook.\r\nВ момента се преглеждат записите от камерите и се уточнява кога точно бастунът на Пенчо Славейков е бил откраднат.\r\nТази година скулптурата беше реставрирана и върната на площада.\r\nНейни автори са Георги Чапкънов и арх. Станислав Константинов.\r\n\r\n ", "date": "2019.11.15", "title": "Фандъкова успокои: Поръчан е нов бастун за Пенчо Славейков"}
{"url": "https://www.dnes.bg/art/2019/11/15/shte-dogoni-li-vylkyt-zaeka-nu-pogodi-se-zavryshta-prez-2020-g.429775", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛегендарният детски анимационен сериал \"Ну, погоди!\" се завръща. В чест на 50-годишнина на анимацията киносудия \"Союзмултфилм\" ще излъчи 26 нови епизода.\r\n\r\nФеновете на анимацията могат да ги очакват през лятото на 2020 г.  \r\n\r\nПървите епизоди на филмчето за вълка, който постоянно иска да хване заека, но никога не успява, се появяват на малкия екран през 1969 г. и се излъчват до 1986 г., пише Bulgaria ON AIR.\r\n\r\nНегов режисьор е Вячеслав Котьоночкин, а прототип на заека е актрисата Клара Румянова, която озвучава оригинала.\r\n\r\nСериалът вече е излизал с допълнителни епизоди - пред 1993 и 2006 година. Новите епизоди са подарък за днешното поколение деца.", "date": "2019.11.15", "title": "Ще догони ли вълкът заека? \"Ну, погоди\" се завръща през 2020 г."}
{"url": "https://www.dnes.bg/sport/2019/11/15/despodov-sled-zagubata-ot-paragvai-niamahme-kysmet.429708", "text": "Футболист №1 на България Кирил Десподов обяви, че България не е имала късмет в проверката с Парагвай, загубена от родните национали с 0:1. \n\"Мисля, че се получи добра проверка преди мача с Чехия. Играхме по-добре през второто полувреме. Създадохме положения пред тяхната врата, но нямахме късмет\", посочи крилото.\r\nДесподов уточни, че е готов за мача с Чехия в неделя и допълни, че не е имал контузия. \"Не знам  откъде се появи тази информация, всичко е наред, мога да играя, и сега  можех. Играх 45 минути и съм готов за неделя\", отсече футболистът на Щурм Грац.\n\r\n\"Парагвай е сериозен отбор. На всички ни тежи много. 12 мача не можем да се усмихнем. За един професионален футболист това е катастрофално. Няма страх в нито един мач. Аз поне никога не съм изпитвал страх, излизам с желание, когато играя за България. С Чехия сме наказани. Сами си го направихме. От дните, в които сме работили с Дерменджиев, ни повтаря, че вярва в нас\", заяви още той.\r\n                    \n                    \n                \n                \n                \n                \n\r\n ", "date": "2019.11.15", "title": "Десподов след загубата от Парагвай: Нямахме късмет"}
{"url": "https://www.dnes.bg/sofia/2019/11/15/otrova-za-kucheta-v-manastirski-livadi-opasna-e-i-za-deca.429710", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Опасна отрова, която убива кучета, е разпръсната в столичния квартал \"Манастирски ливади\". През изминалите седмици са засегнати все повече животни в района.\r\n\r\nСветлина Маркович, която живее в квартала, е загубила домашния си любимец преди седмица. Ветеринарните лекари твърдят, че най-вероятно е било азотно отравяне.\r\n\r\n\"Този тип отрова е опасна за всички, ако попадне в устата на дете, резултатът би бил същия\", казват пострадалите пред репортер на Bulgaria ON AIR.\r\n\r\nТе ще подадат сигнал в институции и съветват всеки човек, чието животно е станало жертва, да направи същото, за да бъдат предприети действия. \r\n\r\nПоследните данни показват, че бездомните кучета в София намаляват. От 11 хил. преди време, в момента са около 3600.", "date": "2019.11.15", "title": "Отрова за кучета в \"Манастирски ливади\", опасна е и за деца "}
{"url": "https://www.dnes.bg/notifikacii/2019/11/15/bratyt-na-ruja-ignatova-se-prizna-za-vinoven-za-prane-na-pari.429714", "text": "Константин Игнатов, братът на издирваната \"кралица на криптовалутата\" Ружа Игнатова, е признал ролята си в измамната кривповалутната измама на OneCoin и е пледирал виновен по няколко обвинения, сред които пране на пари и измама, съобщава Би Би Си.\n\n\n\n\nИгнатов беше арестуван на летището в Лос Анджелис през март. На 4 октомври той е сключил извънсъдебно споразумение, оповестено едва на 12 ноември. Срещу него няма да се повдигат повече обвинения за престъпление заради ролята му в УанКоин. Игнатов все още не е осъден, но може да получи до 90 години затвор за ролята в измамата.\r\n\r\nВ документа от споразумението се казва, че сътрудничеството на Игнатов с властите може да разкрие дейности на лица, които може да използват насилие срещу него и семейството му, пише БТА. В него се казва, че Игнатов може да кандидатства да бъде включен в американската програма за защита на свидетелите и да му бъде предоставена нова самоличност.", "date": "2019.11.15", "title": "Братът на Ружа Игнатова се призна за виновен за пране на пари"}
{"url": "https://www.dnes.bg/politika/2019/11/15/pyrviiat-den-ot-bolnichnite-shte-se-plashta-pri-bolno-dete-i-trudova-zlopoluka.429712", "text": "Предложението първият ден от болничния изобщо да не се плаща, нито от НОИ, нито от работодател, е било включено в пакет от мерки, за които \"Обединени патриоти\" са настояли да се реализират в средата или края на мандата на управляващите, обясни Менда Стоянова, председател на комисията по бюджети финанси в НС. \n\r\n\"Това, което днес изваждате като новина, е часта за болничните, но има още 3-4 неща. Всъщност ние предлагаме пакет от няколко мерки, около който се обединихме\", посочи тя. \n\r\nМенда Стоянова посочи, че за управляващата коалиция е важно да бъде завършен мандата, защото икономиката върви добре.\n\n\n                    \n                    \n                \n                \n                \n                \r\n\"Започват и трябва да бъдат довършени много строежи и проекти, важни за хората и държавата неща. Ако се спрем на икономиката, виждате ръст в доходите. Това трябва да продължи, трябва да има стабилно правителство. Трябва и нашите коалиционни партньори да получат удовлетворение. Това беше тяхно искане. Ако беше наше искане, вероятно щяхте да го видите в бюджета, още при внасянето му от правителството. Ние се обединяваме около тези неща”, каза тя в кулоарите на парламента.\n\r\n„Това беше предложение, което изкристализира в резултат на един анализ, направен от работодателите за рязкото повишаване на болничните в последните години. Ясни сигнали, че става дума за злоупотреби в една голяма част от тях\", обясни още Стоянова.\n\r\nТя допълни, че когато е било въведено правилото първите 3 дни на болничния да се плащат от работодателя, една от целите е била да се реши този проблем чрез контрол от работодателя върху своите работници. \n\r\n\"Това явно не се получи. Ефектът го няма. Ако го плаща НОИ, го плащаме всички ние\", настоя тя. \n\r\nПо думите й сега отговорността ще се раздели между работодателя и този, който ползва болничните, когато те растат неимоверно много. \n\r\n\"Искам да изясня, че изключение от правилото ще бъдат болничните за отглеждане на дете. Както и за болничните при трудова злополука. Ако има такава, то е ясно, че болничните не са фалшиви”, обясни Стоянова.\n\r\n„Проблемът с фалшивите болнични е голям. С инвалидните пенсии също има голям проблем. Има го, но само с контрол нещата не се решават. Данъчните контролират, но в основата на това да се събират приходи, е доброволното плащане. Контролът е само допълнителна мярка. В закона трябва да има текстове, които да те принуждават да го спазваш доброволно”, смята депутатката.\n\r\n„Трудно се доказват тези неща, особено когато става въпрос за здравето на човек. Надявам се, че ще има два ефекта. Единият ефект ще бъде икономия от болничните, които плаща НОИ след третия ден, защото ще има ефект на общо намаляване на болничните. Такъв ще има, убедена съм, и разчитаме на такъв\", посочи шефката на бюджетната комисия в НС, пред Нова тв.\n\r\nВторият ще се получи при работодателите, които така или иначе плащат една маса за работна заплата и голяма част от нея отива за болнични, посочи Стоянова. \n\r\n\"Ако там хората работят, нормално е да се повишат средствата за работна заплата, тъй като ще се повиши производството. Разбирам работодателите, които са в ситуация работниците да не дойдат на работа, защото са си взели болничен. Провалят се процеси. Тази мярка е направена с тази цел - да се спрат злоупотребите”, каза още Стоянова.", "date": "2019.11.15", "title": "Първият ден от болничните ще се плаща при болно дете и трудова злополука"}
{"url": "https://www.dnes.bg/rock/2019/11/15/annihilator-si-vodiat-metyl-trio-za-koncerta-u-nas.429718", "text": "Трашърите от Annihilator ще забият тази неделя, 17 ноември, в столичния клуб Joy Station, а организаторите от Loud Concerts обявиха последните подробности около събитието. \n\r\nБългарските фенове ще чуят както множество класики от 35 годишната история на бандата, така и парчета от предстоящия да бъде издаден през януари нов албум.\n\r\nДжеф Уотърс и компания ще доведат и подгряваща банда, която ги съпътства по време на натоварената им европейска обиколка. Това е младото метъл трио Archer Nation, чиято музика съчетава новите тенденции в тежката музика с най-доброто от хеви метъл класиката.\n\r\nБилетите за шоуто на Annihilator у нас са в продажба в мрежата на Eventim, като цената е 40 лева. На място в клуба пропускът ще бъде 50 лева.\n                    \n                    \n                \n                \n                \n                \r\nВ клуб Joy Station няма да се допуска внасянето на застрашаващи здравето опасни предмети. Забранено е също така внасянето на фотоапарати със сменяем обектив, професионални видео камери и други професионални записващи устройства.\n\r\nВсички зрители под 18 години трябва да имат закупен билет и да бъдат съпроводени от придружител с попълнена декларация. Декларацията може да бъде получена и от охраната на входа на клуба. Документът трябва да бъде попълнен, подписан и представен на входа на залата, като няма нужда да бъде нотариално заверен.\n\r\nНачало на концерта е 20 часа, когато на сцената ще забият Archer Nation, за да подгреят феновете за появата на Annihilator.", "date": "2019.11.15", "title": "Annihilator си водят метъл трио за концерта у нас"}
{"url": "https://www.dnes.bg/obshtestvo/2019/11/15/bolnichniiat-bez-pari-vmeniava-li-kolektivna-vina.429719", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Това решение да не се плаща първият ден от болничните е изненадващо. Тук говорим за всички работещи и се вменява една колективна вина. Искаме среща с премиера и съответните министри. Те вчера заявиха, че са готови за диалог, но за нас не е конструктивно поведение да се вземе това решение\", каза в студиото на \"България сутрин\" Любослав Костов от КНСБ. \n\n\nСпоред него броят на хоспитализациите за последните 6 години се е увеличил.\n\r\n\"Никой не може да отрече, че има сериозен проблем с болничните - от 2012 до 2018 година са се увеличили болничните двойно, а плащанията три пъти. Ние ще подкрепим това решение първият ден от болничния да не се плаща. Тази мярка ще е работеща\", коментира Ивелин Желязков от АИКБ.\n                    \n                    \n                \n                \n                \n                \r\nПо думите му през 2012 година броят на болничните е бил най-малък.\n\r\n\"Преди не е било работникът да не плаща нищо, защото НОИ покрива 80% от плащането за първия ден. Няма как да се каже на всички работещи, че лъжат. Трябва да се затяга регулацията\", каза още Костов.\n\r\nИвелин Желязков контрира, че тази мярка няма да ощети работещите хора, а тези, които злоупотребяват.\n\r\n\"Ние сме искали много по-сериозна роля на НОИ. Това е мярка, която ще работи. В момента хората, които не ползват фалшиви болнични, също са наказани\", заяви той в ефира на .\n\r\nСпоред Костов в момента на работещите хора се отнемат права и тази мярка не решава проблема, а само нагнетява напрежението.", "date": "2019.11.15", "title": "Болничният без пари: Вменява ли колективна вина?"}
{"url": "https://www.dnes.bg/zvezdi/2019/11/15/naprejenie-megan-i-hari-niama-da-sa-na-koleda-s-kralicata.429717", "text": "Принц Хари и съпругата му Меган няма да прекарат Коледа с британската кралица Елизабет Втора, предаде The Sun. Това ще бъде и първа коледа за тяхното дете Арчи. Вместо да прекара празниците в Съндригам, в Източна Англия, младото семейство ще бъде с майката на Меган - Дория Рагланд, отбелязва изданието.\n\r\nТова може би още по-силно ще затвърди слуховете, че между двамата братя – Уилям и Хари отношенията са обтегнати.\n\r\nКралският биограф Ингрид Стюард заяви пред изданието: \"Кралицата може да е малко наранена“. Източник, близък до кралското семейство каза, че родителите на шестмесечния Арчи – имат нужда да „презаредят батериите си“.  Хари винаги е прекарвал Коледа в дома на кралицата в Норфолк, с изключение на 2012 г., когато е бил в Афганистан.\r\n                    \n                    \n                \n                \n                \n                Неотдавна Хари и Меган споделиха в документален филм за трудностите, с които се сблъскват заради големия медиен интерес към тях.\r\nВижте още новини за звездите в \r\n ", "date": "2019.11.15", "title": "Напрежение: Меган и Хари няма да са на Коледа с кралицата"}
{"url": "https://www.dnes.bg/zvezdi/2019/11/15/bez-myj-i-pari-krasimira-ostava-na-ulicata-sled-fermata.429722", "text": "След края на риалитито \"Фермата\" една от участничките ще загуби всичко. Домакинята Красимира ще се раздели завинаги с бащата на сина си, със семейството си и с финансовия си комфорт.\r\n\r\nДобре гледаната красавица буквално остава на улицата след решението да напусне мъжа си, който изцяло я издържа. Преди дни тя призна в шоуто, че се чувства нещастна във връзката си и ще сложи точка на удобния, но скучен живот. Последствията от това решение обаче я плашат.\r\n\r\n\"За мен започва нов глад. Ще трябва да си намеря работа, защото занапред няма кой да ме издържа\", заяви притеснено домакинята, докато чепкаше грозде с останалите жени в шоуто. За да се справи с трудностите, тя ще разчита на най-близкия си човек. \r\n\r\n\"След като изляза от \"Фермата\", ще имам нужда от майка ми\", каза Красимира. Освен морална подкрепа, ще очаква и помощ при отглеждането на малкия й син. ", "date": "2019.11.15", "title": "Без мъж и пари: Красимира остава на улицата след \"Фермата\" "}
{"url": "https://www.dnes.bg/world/2019/11/15/komersant-moldova-se-prevryshta-v-syiuznik-na-rusiia.429713", "text": "Новото правителство на Молдова изцяло ще се контролира от президента Игор Додон и ще бъде лоялно към Москва, прогнозира \"Комерсант\".\n\r\nПолитическата криза в Молдова приключи в рекорден срок. Парламентът гласува за новия премиер Йон Кику и предложения от него кабинет. Ключовите постове бяха заети от съветници на президента Додон - един от най-проруските политици в постсъветското пространство. Молдова се нареди в списъка на страните от ОНД, където цялата власт е в ръцете на един човек, и се превърна в съюзник на Москва, пише вестникът.\n\r\nВ най-близко време според него \"Молдова ще се върне към пълноценна работа в структурите на ОНД\", в които през последните години участваше \"само формално\". Ще се изяснят и нещата около наблюдателския статут на страната в Евразийския икономически съюз (ЕАИС), получен през май 2018 г., макар и непоискан официално според тогавашните молдовски власти.\n                    \n                    \n                \n                \n                \n                \r\nНе се знае обаче дали Кишинев ще върви сега към пълно членство. Новият премиер Кику бе избран с гласовете на Партията на социалистите и на Демократическата партия, а против гласуваха депутатите от прозападния блок \"Акум\" (Сега). Програмата на социалистите предвижда евразийски, а не европейски вектор в развитието на Молдова, но обществото на страната е разделено: 50 на сто са за движение в посока Москва и ЕАИС, а останалите 50 процента - за евроинтеграция, посочва изданието, цитирано от БТА.\n\r\nВ неотдавнашно интервю за \"Комерсант\" впрочем президентът Додон заяви: \"Трябва да започнат преговори между ЕАИС и ЕС. Според мен това (. . .) е съвсем реално да стане в най-скоро време. Много се надявам да има такъв диалог и после всички тези тънкости просто да изчезнат\", напомня всекидневникът.\n\r\nКишинев може да сътрудничи с Москва не само по геополитически въпроси - в Молдова има активи, представляващи интерес за руския бизнес. Предприемачи от Русия вече проучват нещата около летището на Кишинев, има интерес и към дунавското пристанище Джурджулещ, което единствено осигурява на страната излаз в Черно море, продължава руското издание.\n\r\nПремиерът Кику описа приоритетите на кабинета си по следния начин: да развива отношения и с ЕС, и с Русия, да приключи реформата на правосъдието, да привлече инвестиции, да индексира пенсиите, да ремонтира пътищата, да развива туризма и информационните технологии.\n\r\nОстава точно една година до президентските избори в Молдова, затова възможно най-бързото изпълняване на тези обещания е в интерес най-вече на Игор Додон, изтъква \"Комерсант\".\r\n ", "date": "2019.11.15", "title": "\"Комерсант\": Молдова се превръща в съюзник на Русия"}
{"url": "https://www.dnes.bg/snimka-na-denia/2019/11/15/sled-20-dni-temperaturata-pada-do-nulata-chakame-sniag.429704", "text": "След 20 дни очакваме температурата в София да доближи нулата, така че може да завали и сняг, предупреди синоптикът Красимир Стоев пред БНТ.\n\r\n\"Днес преди обяд ще има ниска облачност или мъгла, но следобед температурите ще се повишат до 16-21 градуса. Валежи няма да има. В планините вчера дъждът премина в сняг и вече има тънка покривка и по високите части е заледено. Днес предимно слънчево време, а през почивните дни - още по-хубаво време в планините. В равнинната част на страната очакваме мъгли - на повече места и все по-трайни\". \r\nПрез преходните сезони най-голямата опасност в планините са ниските температури, заледяванията, които могат да се получат, както и голямата динамика на атмосферната циркулация, добави той.\n                \n                \n                \r\n\"Днес отново във Северна Италия, над Алпите ще паднат значителни валежи - над 50 л/кв. м. Времето там е изключително динамично и опасно. В Алпите ще вали и сняг\", обощи времето в Централна Европа синоптикът. \n\r\nТой подчерта, че на Балканите температурите са много по-високи от обичайните за периода.\n\r\n\"Нормално е през септември да не вали, но октомври и ноември действително сушата повече се задълбочи. Но ще започнат скоро периоди с повече валежи. До края на следващата седмица обилни валежи не се прогнозират. През началото на следващата седмица ще има леки превалявания на места и температурите леко ще паднат. След около 20-ина дни можем да говорим за температури, близки до обичайните\", обясни той.", "date": "2019.11.15", "title": "След 20 дни температурата пада до нулата, чакаме сняг"}
{"url": "https://www.dnes.bg/sofia/2019/11/15/shofiorka-na-taksi-obra-bolna-jena.429705", "text": "Нагла кражба в таксиметровия автомобил. Шофьорка на такси ограби клиентка, болна от множествена склероза, докато е пътувала с бебето си към болницата, съобщава NOVA.\n\n \n\r\nШофьорката е отмъкнала чантата, в която са били  парите, документите и телефонът на клиентката й. След това, с помощта на съучастничка, източила и парите от дебитната карта, с които жената трябвало да изхранва бебето си през следващите две седмици.\n\r\nЗадържани са две жени – таксиметровата шофьорка и нейна приятелка, която е изтеглила парите от дебитната карта на жената.\n\r\n„В същия ден, тъй като бях сама, тръгнах с бебето си от кв. „Левски” към Първа градска болница. Видях до един блок спряло такси и реших да се придвижа с него. Попитах шофьорката дали е свободна. Тя каза че не е на работа, но чака нейна приятелка. Питах я дали може да ме закара. Тя каза, че ще си свърши нейната работа и след това ще ме закара”, разказа Благовеста Найденова - жертва на кражба. \n                    \n                    \n                \n                \n                \n                \r\n„Качих се в колата. Тя качи в багажника количката, аз прегърнах бебето. До мен беше чантата ми с всичко в нея – документи, ключове, пари. Когато стигнах, шофьорката се обърна към мен и ми каза колко дължа. Отворих чантата, взех си портмонето. В него имаше около 10 лв.в брой. Тя се загледа в него. Изчака да й платя. След това излезе, за да изкара количката от багажника”, каза още тя.\n\r\n„Излязох от колата и държейки бебето, оставих вратата отворена. Тя остави количката до багажника. Отидох до нея, сложих бебето. Обърнах се, за да се върна за чантата. В този момент тя се качи в колата, затвори вратите и потегли с чантата ми”, разказа Найденова.", "date": "2019.11.15", "title": "Шофьорка на такси обра болна жена "}
{"url": "https://www.dnes.bg/sofia/2019/11/15/promeniat-dvijenieto-v-stolicata-zaradi-snimki-na-film.429715", "text": "Забранява се престоят и паркирането на пътни превозни средства заради заснемане на филма \"Земя на мечтите\".\r\nИзключение се прави само за автомобилите на снимачния екип и извън местата в режим на платено паркиране \"служебен абонамент\", съобщиха от Столична община.\r\n\r\nДо 19.30 часа на 15 ноември 2019 г. на бул. \"Джеймс Баучер\" между ул. \"Милин камък\" и ул. \"Св. Теодосий Търновски\".\r\nПромяна в движението ще има и до 19.30 часа на 25 ноември 2019 г. на паркинга на пл. \"Николай Гяуров\".", "date": "2019.11.15", "title": "Променят движението в столицата заради снимки на филм"}
{"url": "https://www.dnes.bg/notifikacii/2019/11/15/piian-redi-psuvni-i-zaplahi-v-avtobus-svaliha-go-v-shumen.429723", "text": "31-годишен пиян варненец бе задържан в полицейското управление в Шумен след сигнал, че отправя обиди и закани към пътници в автобус, пътуващ по линията София- Варна. \r\n\r\nСигналът е приет малко след 20 часа снощи в дежурната част на областната дирекция на полицията в Шумен. Съобщено е, че мъж във видимо нетрезво състояние притеснява пътниците и нарушава обществения ред\r\n\r\nПолицейски екип е пратен веднага на автогарата в Шумен, където след извършена проверка 31-годишният мъж е задържан и му е съставен акт по Указаха за борда с дребното хулиганство.", "date": "2019.11.15", "title": "Пиян реди псувни и заплахи в автобус, свалиха го в Шумен"}
{"url": "https://www.dnes.bg/balkani/2019/11/15/nato-ne-opredeliame-na-syrbiia-ot-kogo-da-kupuva-oryjie.429721", "text": "НАТО не определя на Сърбия от кого да купува оръжие, казва за в. \"Данас\" заместникът на генералния секретар на НАТО Таджан Илдем. Сърбия е ценен партньор на алианса в програмата Партньорство за мир от 2006 г. и ние уважаваме политиката й на сигурност, казва Илдем, като добавя, че всички партньори на алианса имат право да избират дали да се присъединят към НАТО или не и от кого да купуват въоръжение. \"Зачитаме суверенното решение на Сърбия да не се присъединява към НАТО\", казва още Илдем.\n\r\nСърбия ще има свой прокурор в Хага, съобщава в. \"Политика\". Заместник-държавният прокурор Гордана Яничиевич ще бъде първият представител на страната в органа на Европейския съюз за съдебно сътрудничество Евроджъст. Споразумение за сътрудничество на Сърбия с тази организация бе подписано във вторник от сръбския министър на правосъдието Нела Кубурович и президента на Евроджъст Ладислав Харман, който заяви, че това не е политическо, а оперативно споразумение между правосъдни органи. Той каза, че Сърбия е 12-та страна извън ЕС, която членува в Евроджъст.\n                    \n                    \n                \n                \n                \n                \r\nРичард Гренел, специалният пратеник на американския президент Доналд Тръмп за преговорите между Белград и Прищина, приветства инициативата за така наречения \"мини Шенген\" в Западните Балкани, но подчерта, че тя може да бъде успешна само ако обхване всички страни в региона, включително Косово. \n\r\nГренел заяви, че администрацията на Тръмп се е ангажирала да помага на целия регион в създаването на добри условия за бизнес и разкриване на работни места за младите хора.\n\r\nПодкрепа за инициативата \"мини Шенген\" изрази и италианският посланик в Белград Карло ло Касо, който в интервю за в. \"Блиц\" каза, че по-доброто сътрудничество между страните в региона е предпоставка за преодоляване на проблемите от миналото и създаване на общи цели и интереси в името на подобряване на живота на гражданите, предаде БТА. \n\r\nГоворейки за отношенията между Сърбия и Косово, Ло Касо изрази очакване, че новото косовско правителство ще започне да действа в духа на диалога с Белград, започвайки от отменянето на 100-процентовите мита за сръбски стоки, станали причина за прекратяването на преговорите между Белград и Прищина. \n\r\n\"Сигурни сме, от друга страна, че Белград ще успее конструктивно да допринесе за подновяването на диалога\", каза посланикът.\r\n ", "date": "2019.11.15", "title": "НАТО: Не определяме на Сърбия от кого да купува оръжие!"}
{"url": "https://www.dnes.bg/teatar/2019/11/15/premestiha-stoianka-mutafova-v-reanimaciiata-na-vma.429727", "text": "Голямата българска актриса Стоянка Мутафова е била преместена в реанимацията на Военномедицинска академия снощи, съобщава.\n\n\r\n97-годишната Мутафова бе в болница \"Лозенец\", където оперираха възпалената й жлъчка на 21 октомври. Тя получи сепсис и бе с висока температура, която бе овладяна с много усилия за около десетина дни.\r\n\"След операцията тя излезе в доста добро състояние. Каза ми, че ме обича и беше доста комуникативна. Малко по-късно обаче се наложи тя да бъде интубирана и вдигна висока температура. Сега се възстановява, но бавно\", разказа преди дни дъщеря й Мария Грубешлиева - Муки. Тя и в момента е при нея. Данни за състоянието на голямата актриса ще има следобед.\r\nВ реанимацията на военна болница е и Стефан Данаилов, като неговото здравословно състояние остава без промяна. Актьорът бе приет във ВМА, заради проблеми с белите дробове.\r\n ", "date": "2019.11.15", "title": "Преместиха Стоянка Мутафова в реанимацията на ВМА"}
{"url": "https://www.dnes.bg/obshtestvo/2019/11/15/koi-predloji-za-bolnichnite-raznoboi-v-ns-i-koaliciiata.429732", "text": "Разнобой в парламента за предложението първият ден от болничните да не се плаща.\r\nШефката на бюджетната комисия Менда Стоянова от ГЕРБ прехвърли топката към \"Обединените патриоти\", а Юлиян Ангелов я прати в полето на финансовия министър Владислав Горанов.\n\n\n\"Предложението за болничните е на Патриотите, ако беше наше и на правителството, щяхте да го видите в бюджета при внасянето му в Министерски съвет\", отсече Менда Стоянова.\n\r\nТя добави, че решението за болничните е взето на Коалиционен съвет, като тепърва ще се подготвят конкретните текстове за неговото изпълнение.\n\r\nПри всички случаи обаче това правило нямало да важи за болно дете. Целта била да се намалят злоупотребите с болничните.\n                    \n                    \n                \n                \n                \n                \r\n\"Не мислете, че с подобна мярка ние тотално ще успеем да спрем злоупотребите. Надявам се, че тази мярка ще ги ограничи\", уточни още Стоянова.\n\r\nЮлиян Ангелов от ОП призна, че предложението е прието на Коалиционен съвет, но категорично отрече зад него да стоят депутатите от ВМРО и НФСБ.\n\r\n\"Предложението на Обединени патриоти беше да се вдигне минималната пенсия на 250 лева и освобождаването на 4,5 и 6-годишните от таксите за детските градини, другите предложения са от ГЕРБ\", отсече Ангелов.\n\r\nТой добави, че предложението за новия ред на плащане на болничните е дошло от финансовия министър Владислав Горанов.\n\r\n\"Всички предложения бяха подкрепени на Коалиционен съвет. За болничните не става въпрос, когато родител вземе болничен за дете, не касае трудовите злополуки и подобни случаи, а само там, където наистина има злоупотреба и непрекъснато взимане на болнични\", каза още депутатът от ОП.\n\r\nПо думите му в мотивите за предложението е било посочено, че целта е да се спрат злоупотребите и да се намалят разходите на работодателите заради тях.\n\r\nА от ДПС категорично се противопоставиха на идеята. Ерол Мехмед обясни, че депутатите от движението не приемат аргументите на управляващите за тази мярка.\n\r\nСпоред него това е скрито увеличение на вноската, не може да се отнемат права на работници и ако това е въпрос на контрол, той би трябвало да се осъществява.", "date": "2019.11.15", "title": "Кой предложи за болничните? Разнобой в НС и коалицията"}
{"url": "https://www.dnes.bg/obshtestvo/2019/11/15/zimata-doide-ot-dnes-globiavat-za-letni-gumi.429695", "text": "Днес е крайният срок, до който водачите трябва да оборудват автомобилите си със зимни гуми. Гумите, подходящи за движение при зимни условия, трябва да са с грайфер не по-малък от 4 мм. Неизрядните шофьори ще бъдат глобявани с по 50 лв.\n\n\n\r\nЕкспертите посочват още, че подготовката на автомобила за зимата не свършва с гумите. Автоекспертите съветват още: Измийте колата и прегледайте лаковото покритие за петна от ръжда, като съответно ги почистите и намажете с боя. Особено внимание отделете на дъното на автомобила, спирачните и горивни тръбопроводи по него.\n\r\nОбработете ключалките на автомобила със специалните препарати, които се продават по магазините. Намажете гумените уплътнения на вратите и багажника с течен парафин против замръзване. Сложете зимна течност за чистачки, проверете и ако е необходимо - сменете чистачките. Ако автомобилът ви е по-млад от 10 години, сигурно е оборудван с филтър на купето. Неговото запушване влошава парното на колата и бързото обдухване на изпотените прозорци, така, че обезателно го проверете и сменете с нов, допълват експертите.", "date": "2019.11.15", "title": "Зимата дойде, от днес глобяват за летни гуми! "}
{"url": "https://www.dnes.bg/blizak-iztok/2019/11/15/miryt-v-izrael-nevyzmojen-raketite-otnovo-poletiaha.429694", "text": "Израел възобнови въздушните удари срещу цели в ивицата Газа, свързани с палестинската радикална групировка \"Ислямски джихад\", предаде Асошиейтед прес.\n\r\n\r\nИзраелската армия обяви това рано днес, след като бе нарушено примирие, сключено само преди около 24 часа. Късно снощи екстремисти от \"Ислямски джихад\" изстреляха две ракети срещу територията на Израел, които бяха прехванати от системата за противовъздушна отбрана \"Железен купол\", пише БТА. \r\n\r\nВъв вторник и сряда \"Ислямски джихад\" изстреля най-малко 450 ракети срещу Израел, като повечето от тях паднаха в ненаселени места или бяха прехванати. Спорадична стрелба имаше и през вчерашния ден, след обявяването на примирието.", "date": "2019.11.15", "title": "Мирът в Израел невъзможен, ракетите отново полетяха"}
{"url": "https://www.dnes.bg/obshtestvo/2019/11/15/40-dnevniiat-koleden-post-zapochva.429696", "text": "От днес започва 40-дневният Коледен или Рождественски пост, които завършва на 24 декември - Бъдни вечер, пише БТА.\n \n\r\nСпоред Типика /Устава/ на Българската православна църква Рождественският или Коледният пост е вторият по своята продължителност след Великия пост. Той е четиридесетдневен и не е така строг като Великия и Богородичния пост, като е подобен на Апостолския или Петровия пост. Коледният пост се нарича още Малка четиридесетница за разлика от Голямата четиридесетница - Великденския пост.\n\r\nЗа болни, бременни и кърмачки постът е значително облекчен, тъй като самото им състояние се приема в някаква степен духовен подвиг, изискващ себеограничение.\n                    \n                    \n                \n                \n                \n                \r\nУтвърждаването на 40-дневния пост е свързано с 25 декември, на който се чества Рождеството на Господ Исус Христос. Това е станало сравнително късно - през 12-и век. Преди Коледа вярващите постят, за да се подготвят да посрещнат материализираното Божие слово - Божия син Исус Христос.\n\r\nПрез първата седмица на Рождественския пост и от 20 до 24 декември, включително, се консумира само растителна храна с олио. През останалите дни на този пост /без сряда и петък/ се разрешават безгръбначни животни /охлюви, миди, октоподи и други/, които също се приемат за постни храни. Традиционно на 21 ноември - Въведение Богородично, и на 6 декември - Никулден, се консумира и риба.\n\r\nСпоред духовници не е толкова важно да се спазва стриктно физическият пост, а човек трябва с делата си да покаже, че искрено се е разкаял за волните и неволните грехове, и да потърси опрощение.\n\r\nОт началото на Коледните пости до празника Въведение Богородично, който се отбелязва на 21 ноември, са забранени венчавките.\n\r\n40-дневният Рождественски пост често е наричан още \"Четиридесетница на апостол Филип\", тъй като се празнува веднага след Деня на апостол Филип - на 14 ноември. Установен е сравнително късно - в чест на Раждането на Спасителя, за да се очистят християните чрез покаяние, молитва и пост, и с чисто сърце, душа и тяло благоговейно да посрещнат явилия се в света Син Божий.", "date": "2019.11.15", "title": "40-дневният Коледен пост започва "}
{"url": "https://www.dnes.bg/usa/2019/11/15/trymp-nujna-mi-e-pomosht-ot-ukraina.429697", "text": "Американският президент Доналд Тръмп заяви, че не се нуждае от помощта на Украйна, за да победи кандидата на демократите Джо Байдън, предаде Асошиейтед прес.\n\n\n\r\nТръмп участва в митинг в Луизиана в подкрепа на кандидата на Републиканската партия за губернатор Еди Риспоун, който ще се изправи в събота срещу настоящия губернатор от Демократическата партия Джон Бел Едуардс. Това е първият митинг с участието на Тръмп след началото на публичните изслушвания в рамките на разследването за импийчмънт срещу него, пише БТА. \n\r\nДоналд Тръмп припомни как е победил Джеб Буш през 2016 г. в първичните избори на Републиканската партия и Хилари Клинтън - на общите избори. \"Помислете за това и след това помислете за мен\", призова Тръмп и допълни: \"Хайде да взема малко помощ от Украйна, за да победя заспалия Джо Байдън. Не мисля\".\n                    \n                    \n                \n                \n                \n                \r\nАмериканският президент повтори отново, че няма нищо нередно в контактите му с Украйна. Той е обвинен, че е задържал американска военна помощ за страната, за да окаже натиск на Киев да започне разследване срещу сина на Джо Байдън.\n\r\nТръмп каза още, че разследването за импийчмънт е \"тежко\" за семейството му. Той критикува демократите, които водят разследването, и го определи като \"умопомрачителен лов на вещици\". ", "date": "2019.11.15", "title": "Тръмп: Нужна ми е помощ от Украйна "}
{"url": "https://www.dnes.bg/blizak-iztok/2019/11/15/humanitarnata-kriza-v-siriia-e-zasegnala-11-miliona-dushi.429698", "text": "Над 11 милиона души в Сирия се нуждаят от хуманитарна помощ, което е повече от половината от населението на страната, а ООН и други организации успяват да достигнат едва до около 5,6 милиона души месечно. Това заяви в четвъртък пред Съвета за сигурност на ООН ръководителят на организацията по хуманитарните въпроси Марк Лоукок, предаде Асошиейтед прес.\n\r\n\r\nПо думите му в Северна Сирия ООН подкрепя с доставки през границата четири милиона души, включително 2,7 милиона в северозападната част, която е последният бастион на опозицията и не може да бъде достигната от вътрешността на страната, пише БТА. \r\n\r\nРезолюцията, която позволява трансграничната операция изтича през декември. Марк Лоукок подчерта пред Съвета за сигурност, че няма алтернатива на тези доставки и призова за подновяването на резолюцията.", "date": "2019.11.15", "title": "Хуманитарната криза в Сирия е засегнала 11 милиона души "}
{"url": "https://www.dnes.bg/index/2019/11/15/vremeto-ostava-toplo-za-sezona-i-dnes.429699", "text": "В сутрешните часове на места в равнините ще има ниска облачност или мъгла. Ще бъде почти тихо. Минималните температури ще бъдат между 8 и 13 градуса.\r\n\r\nПрез деня ще преобладава слънчево време. Ще духа слаб юг-югоизточен вятър. Максималните температури ще са между 16 и 21 градуса, предава БТА.\r\n\r\nТемпературата на морската вода е 17-18 градуса. Вълнението на морето ще е 2-3 бала.\r\n\r\nМаксималната температура на височина 1200 метра ще е около 13 градуса, на 2000 метра - около 7 градуса.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.11.15", "title": "Времето остава топло за сезона и днес"}
{"url": "https://www.dnes.bg/balkani/2019/11/15/gyrciia-podkrepia-severna-makedoniia-i-albaniia-za-es.429700", "text": "Гръцкият премиер Кириакос Мицотакис подкрепи усилията на Република Северна Македония и Албания за присъединяване към ЕС, предаде Асошиейтед прес.\n\n\r\nНа Четвъртата среща на високо равнище в Солун Мицотакис каза, че \"въпреки резервите\", вратите на ЕС остават отворени за двете страни.\n\r\nМиналия месец ЕС не спази обещанието си да започне преговори по присъединяване с Тирана и Скопие, заради резервите на няколко страни, начело с Франция, предава БТА.\n\r\nКириакос Мицотакис каза, че Гърция иска и двете й съседки да влязат в ЕС и изрази увереност, че техните усилия ще донесат резултат в определен момент.\n\r\nГръцкият премиер говори на форум в Солун, на който присъства и премиерът на Северна Македония Зоран Заев. България е представена на срещата от премиера Бойко Борисов.\n                    \n                    \n                \n                \n                \n                \r\nЗоран Заев каза пред журналисти, че Мицотакис е обещал да говори с други европейски лидери, включително с президента на Франция Еманюел Макрон, за кандидатурата на Северна Македония.", "date": "2019.11.15", "title": "Гърция подкрепя Северна Македония и Албания за ЕС"}
{"url": "https://www.dnes.bg/usa/2019/11/15/strelecyt-ot-kaliforniiskoto-uchilishte-krotko-dete.429701", "text": "Хора, познавали 16-годишното момче, което стреля срещу свои съученици в четвъртък в гимназия северно от Лос Анджелис, го описват като кротко и умно дете, от което никога не биха очаквали подобно нещо, информира Асошиейтед прес.\n\n\n\r\nВластите опитват да установят причините за стрелбата в гимназия \"Согъс\" в Санта Кларита, при която загинаха 16-годишно момиче и 14-годишно момче. Две момичета на 14 и 15 г. са ранени, както и още едно момче на 14 години, уточнява Ройтерс.\n\r\nМомчето, което е стреляло, е на 16 години, като в деня на стрелбата е имало рожден ден.\r\nВластите съобщиха, че в профила му в Инстаграм вчера сутринта е имало публикация, която гласяла: \"Согъс, забавлявай се в училище утре\". По-късно съобщението е било изтрито.\r\nВластите съобщиха, че 16-годишният нападател е извадил пистолет 45-и калибър от раницата си и е прострелял петима други ученици, преди да обърне дулото срещу себе си и да се самонарани, пише БТА. \n                    \n                    \n                \n                \n                \n                \r\nСледователите все още не знаят мотивите за престъплението. Момчето е живеело с майка си в Санта Кларита - предградие на Лос Анджелис с около 210 000 жители, известно с добрите си училища, сигурни улици и относително евтини жилища. Бащата на момчето е починал преди две години. През юни 2015 г. бащата е бил арестуван по обвинение в побой над майката.\n\r\nВластите разпитват жената в търсене на причините за нападението. Съсед и негови съученици го описват като кротко и умно момче, малко интровертно, но открито с по-близките си приятели. Негова съученичка каза, че той не е бил тормозен в училище, имал е приятелка и е бил активен член на местната бойскаутска организация.\n\r\nНападателят е приет в болница, след като се е прострелял. Стрелбата в гимназията в Санта Кларита е поне 85-ият инцидент с огнестрелно оръжие на територията на училище в САЩ тази година, отбелязва Ройтерс.", "date": "2019.11.15", "title": "Стрелецът от калифорнийското училище – кротко дете "}
{"url": "https://www.dnes.bg/index/2019/11/15/receptata-dnes-posten-giuvech-s-bob-i-mnogo-podpravki.429591", "text": ":\r\n1,5 кг картофи\r\n1 голяма глава лук\r\n5 скилидки чесън\r\n1 ч.л. сушена мащерка\r\n1/2 ч.л. сушен розмарин\r\n1/2 ч.л. сушен риган\r\n500 г пресни гъби\r\n3 големи моркова\r\n1 грудка целина\r\n500 мл вода или зеленчуков бульон\r\n250 мл червено вино\r\n400 г червен боб, сварен\r\n½ ч.ч. доматено пюре\r\n2 дафинови листа\r\nсол, черен пипер на вкус\r\n1 с. л. тъмен соев сос\r\n \r\n:\r\n \r\nНарежете лука на ситно и го задушете в тенджера с добре загрята мазнина. Когато лукът поомекне добавете стрития чесън, мащерката, розмарина, ригана и нарязаните гъби, моркови и целина. Когато гъбите поомекнат може да сложите отцедения боб, нарязаните картофи, доматеното пюре, виното, бульона, сол, черен пипер на вкус, дафиновите листа, соевия сос. Разбъркайте добре и гответе докато картофите са напълно готови. Може да балансирате гъстотата с малко количество брашно.\r\n \r\n\r\n ", "date": "2019.11.15", "title": "Рецептата Dnes: Постен гювеч с боб и много подправки "}
{"url": "https://www.dnes.bg/eu/2019/11/15/i-v-belgiia-pyrvi-smyrten-sluchai-sled-elektronni-cigari.429706", "text": "Белгийски младеж почина на 18 години от дихателна недостатъчност, която според властите се дължи на пушене на електронна цигара, съобщи БТА, позовавайки се на АФП.\r\n\"Връзката с електронната цигара е установена. При този пациент няма друго обяснение за толкова тежка пневмония\", каза министърът на здравеопазването Маги де Блок, запитана от депутати.\r\nВъпросът беше зададен на пленарна сесия в Камарата на представителите, след като няколко белгийски медии съобщиха за смъртта на 18-годишния Рафаел от Брюксел, който пушел електронна цигара с течност, съдържаща съединение от канабиса - канабидиол (СВD) - молекула с успокояващи свойства, която не е упойваща и не е забранена от закона, но на черния пазар може да се продава смесена с вредни съставки.\r\n                    \n                    \n                \n                \n                \n                Течността може да е съдържала и ацетат на вит. Е, който вече предизвика смъртни случаи в САЩ. Точните обстоятелства ще бъдат уточнени от продължаващото разследване.\r\nВ доклад, публикуван през юли, Световната здравна организация обяви, че електронните цигари са \"безспорно вредни\", и че не трябва да бъдат препоръчвани като средство за отказване на тютюнопушенето.", "date": "2019.11.15", "title": "И в Белгия: Първи смъртен случай след електронни цигари"}
{"url": "https://www.dnes.bg/balkani/2019/11/15/borisov-ubeden-balkanite-imat-goliamo-bydeshte-biznes-turizym.429703", "text": "\"Това, което ме тревожи, е разделението на обществото в Република Северна Македония по темата Европейски съюз. Една държава трябва да има много ясна заявка от всички партии, от цялата политическа класа, че това е дългосрочен път\". Това заяви министър-председателят Бойко Борисов в изказването си пред участниците в Четвъртата среща на високо равнище в Солун. \n\r\nПремиерът Борисов посочи, че усилията на Република Северна Македония и Албания в посока на европриобщаването трябва да бъдат огромни и ясни и допълни, че ще продължи да помага на колегата си Заев в тази посока, съобщиха от правителствената пресслужба.\n\r\nПред представителите на гръцкия бизнес министър-председателят Борисов подчерта успешните взаимоотношения между България и Гърция. Българският премиер изтъкна, че в началото на годината стокооборотът между страните бележи ръст от близо 15 процента спрямо същия период на миналата година и е в размер на 1.7 млрд. евро, както и че гръцкият бизнес работи добре у нас.\n\n\n\r\n                    \n                    \n                \n                \n                \n                \"Няма гръцка компания, която да работи в България и да се е оплакала. Много внимавам с данъците. Вече 10 години не пипаме данъци. Инвеститорите знаят това\", заяви още министър-председателят.\n\r\nКато пример за отличното партньорство между България и Гърция Борисов посочи изграждането на газовата връзка. \r\n\"Това дава десетилетни перспективи напред. Не само България може да направи реална диверсификация, но и други страни. Това ще даде огромен тласък на бизнеса\", категоричен беше българският премиер.\n\r\nВ речта си на форума Борисов заяви, че Балканите имат голямо бъдеще. \"Перспективата е напред - бизнес, туризъм, енергетика - и това го правим. Връщането назад е пагубно\", подчерта още премиерът Борисов.\n\r\nВ изказването си българският министър-председател отбеляза и доброто сътрудничество в областта на сигурността и опазването на външните граници на ЕС. Борисов посочи, че страната ни има нула миграция и изрази готовност активната работа в тази посока да продължи.\n\r\nПремиерът Бойко Борисов съобщи, че през месец декември във Варна ще се проведе Четиристранната среща между България, Гърция, Румъния и Сърбия, която е традиционна платформа за затвърждаването на регионалното икономическо и политическо сътрудничество.\n\r\n ", "date": "2019.11.15", "title": "Борисов убеден: Балканите имат голямо бъдеще – бизнес, туризъм..."}
{"url": "https://www.dnes.bg/obshtestvo/2019/11/15/knsb-gotovi-sme-da-povedem-horata-sreshtu-reshenieto-za-bolnichnite.429707", "text": "Синдикатите са в стачна готовност заради предложението на управляващите първият ден от болничния да се плаща от работника. Според президента на КНСБ Пламен Димитров идеята на управляващите по този начин да пресекат практиката за взимане на фалшиви болнични няма как да бъде оправдана и няма да доведе до нищо добро, пише bTV.\n\n \n\r\n„Смятам, че хората ще реагират и ние ще ги поведем. Ако някой си мисли, че така лесно ще мине този въпрос, е сбъркал”, каза Димитров.\n\r\nПо думите му тази мярка ще доведе и до това хората, вместо три, да започнат да взимат повече дни болнични. Изчисленията на синдикатите показват, че годишно една майка ще бъде ощетена с около половин заплата.\n                    \n                    \n                \n                \n                \n                \r\n„Стотици хиляди хора ще пострадат, без да имат никаква вина. Как ще обясним на една майка, която трябва да си гледа болното дете, че първият ден няма да й бъде платен. Около 10 пъти в годината една майка взима болнични. Това означава да й вземем горе долу половин заплата на година, без да й обясним защо. Това е скандално”, заяви президентът на КНСБ.\n\r\nСпоред Пламен Димитров е нужна сериозна борба с кухите фирми, които източват НОИ. Той призова всички онези, които имат възможности да разследват, най-накрая да започнат да го правят.\n\r\n„Ако има воля, държавната машина може да покаже, че това няма как да продължава”, допълни Димитров.\n\r\nСпоред синдиката трите дни болнични трябва отново да се плащат от НОИ. От КНСБ искат среща с премиера, на която ще настояват предложението да бъде оттеглено. Ако това не се случи, синдикатите ще решат какви действия да предприемат.", "date": "2019.11.15", "title": "КНСБ: Готови сме да поведем хората срещу решението за болничните"}
{"url": "https://www.dnes.bg/notifikacii/2019/11/15/nov-pik-vodata-vyv-veneciia-pak-skacha-do-150-sm.429737", "text": "Във Венеция днес се очаква покачване на нивото на водата до 150 сантиметра - нов пик, при критично ниво от 130 см, предаде ТАСС, като се позова на властите в италианския град.\n\r\n\"Очаква се към 11.20 ч. (12.20 ч. българско време) нивото на водата да достигне 150 см\", се казва в съобщение в Тwitter.\n\r\nКметът на Венеция Луиджи Бруняро призова жителите и гостите на града да не излизат на улицата без необходимост.\n\n\r\nНивото на водата вчера се повиши до 125 см.\r\n\n\r\nСлужбата за гражданска защита на Италия обяви последното \"червено\" ниво на климатична опасност в областта Венето. В по-голямата част от страната днес ще има порои и гръмотевици.\n                \n                \n                \r\nЗаради очакваното ново влошаване на времето са затворени училищата в близо 30 града.\n\r\nМетеоролозите предупредиха за снеговалеж в областите Пиемонт, Ломбардия, Венето и Трентино - Алто Адидже. Очаква се на места там да се образува до 70 см снежна покривка, пише БТА.\r\n ", "date": "2019.11.15", "title": "Нов пик: Водата във Венеция пак скача – до 150 см"}
{"url": "https://www.dnes.bg/stranata/2019/11/15/71-godishen-se-udari-v-kamion-s-opasnost-za-jivota-e.429724", "text": "71-годишен мъж от Разград е пострадал тежко при пътен инцидент. Произшествието е станало  около 18,00 ч. в четвъртък на пътя Стражица – с. Николаево, информира ОДМВР - Велико Търново.\r\n\r\nПо първоначална информация лек автомобил «Нисан Кашкай», управляван от 71-годишен мъж от Разград, е навлязъл в лентата за насрещно движение и се е ударил в товарен автомобил.\r\n\r\nВ резултат на това е пострадал водачът на лекия автомобил.\r\n\r\nТой е настанен за лечение във великотърновската болница, с опасност за живота. Причините са в процес на изясняване.\r\n\r\nПо случая е започнато досъдебно производство.", "date": "2019.11.15", "title": "71-годишен се удари в камион, с опасност за живота е"}
{"url": "https://www.dnes.bg/sofia/2019/11/15/pak-se-prochuhme-otmyknaha-bastuna-na-pencho-slaveikov.429744", "text": "\n\r\nЗа пореден път неизвестни поругават статуята на Петко и Пенчо Славейков в София. Фигурите на баща и син заемат почетна позиция на емблематичния площад Славейков.\r\nОт видео, публикувано в социалните мрежи, се вижда, че синът е останал без бастуна си и в момента ръцете му наподобяват молитвена поза. Това се случва около половин година след като обновената статуя бе поставена отново на площад \"Славейков\".\r\nПейката с двамата писатели е знакова за столицата ни като много гости и местни софиянци обичат да сядат до тях и да се фотографират.\r\nБастунът на Пенчо Славейков не за първи път става жертва на хулигански прояви като преди време бе огънат.\r\n                    \n                    \n                \n                \n                \n                ", "date": "2019.11.15", "title": "Пак се прочухме: Отмъкнаха бастуна на Пенчо Славейков..."}
{"url": "https://www.dnes.bg/world/2019/11/15/chovek-zagina-pri-silniia-snegovalej-vyv-franciia.429726", "text": "Обилните снеговалежи във Франция, започнали вчера, причиниха смъртта на един човек, а тази сутрин без ток останаха 300 000 домакинства, главно в югоизточните департаменти, предаде Франс прес.\r\n\r\nШейсет и три годишен водач на МПС загина снощи югоизточно от Лион при опит да премести дърво, паднало под тежестта на снега, когато друго дърво рухна върху него. Ранен бе младеж, който му помагаше.\r\n\r\nСнощи бяха прекъснати и два далекопровода. В момента е трудно да се каже кога ще бъде възстановено електроснабдяването, заяви Робен Девожлер, директор на регионалния оператор \"Енедис\".\r\n\r\nСнеговалежите объркаха разписанията на транспорта и движението в региона. Изцяло е блокиран жп трафикът в района на Гренобъл. Временно е забранено движението на тирове по всички магистрали около Лион и някои второстепенни местни пътища.\r\n \r\n/БТА/\r\n ", "date": "2019.11.15", "title": "Човек загина при силния снеговалеж във Франция"}
{"url": "https://www.dnes.bg/obshtestvo/2019/11/15/ot-sasht-u-nas-doshli-nad-180-mln-kub-m-vtechnen-gaz-za-2019-a.429730", "text": "Диверсификацията на източниците и маршрутите за доставка на природен газ за България и региона на Югоизточна Европа са обсъдили премиерът Бойко Борисов и посланикът на САЩ в Гърция Джефри Пиат.\r\nРазговорът се е състоял в рамките на Четвъртата среща на върха в Солун.\nБорисов е припомнил постигнатия напредък по изграждането на газовата връзка Гърция-България, която е от стратегическо значение за гарантиране на енергийната сигурност в региона.\r\nПремиерът акцентирал и върху извършените от началото на 2019 г. до момента доставки на втечнен природен газ за българския пазар - 396 млн. куб. метра, в това число 182 млн. куб. метра газ с произход САЩ, съобщиха от правителствената пресслужба.\r\n                    \n                    \n                \n                \n                \n                Премиерът и посланикът обсъдили и участието на България като акционер в проекта за изграждане на терминал за втечнен природен газ до Александруполис, Гърция.\r\nБългарската страна е взела решение да участва с 20% в капитала на проектната компания. В момента \"Булгаргаз\" прави анализ за количествата втечнен природен газ, които предстои да резервира в рамките на втората обвързваща фаза на пазарния тест.\r\nВ хода на разговора е била дадена висока оценка за сътрудничеството между България и САЩ в областта на сигурността и отбраната като партньори в НАТО.\r\n ", "date": "2019.11.15", "title": "От САЩ у нас дошли над 180 млн. куб. м втечнен газ за 2019-а"}
{"url": "https://www.dnes.bg/art/2019/11/15/stavri-kalinov-na-75-triabva-da-si-svoboden.429733", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзвестният български скултор Ставри Калинов навършва 75г. днес.\r\n\r\n\"Ако си дал, си живял\", каза за \"България сутрин\" той. Калинов обясни, че винаги е успявал да бъде себе си.\r\n\r\n\"Трябва да си свободен, не позволих никой да влезе в мен\", допълни той.\r\n\r\n\"Откровението вече не съществува, децата вече се възпитават да са благородни измамници\", ", "date": "2019.11.15", "title": "Ставри Калинов на 75: Трябва да си свободен"}
{"url": "https://www.dnes.bg/politika/2019/11/15/i-ninova-skochi-za-bolnichnite-nespravedlivo-e.429747", "text": "Спирането на парите за първия работен от болничните е възможно най-несправедливото решение, което е взела властта, смятат социалистите.\n\r\nЧервената шефка Корнелия Нинова призова работещите да не се примиряват с поредното отнето им право, като имат политическата и парламентарната подкрепа на БСП.\n\n\n\n\n\r\n\"Аргументът на управляващите е, че има увеличаване на фалшивите болничните и увеличаване на разходите. С това решение признавате безсилието на правителството да се справи с фалшивите болнични\", скочи тя на ГЕРБ и Обединени патриоти.\n\r\nТя смята, че по този начин няма да се решат проблемите с фалшивите болнични.\n                    \n                    \n                \n                \n                \n                \r\n\"Вместо да накажете тези, които злоупотребяват, лишавате от правото изрядните да си получат обезщетението, тези които работят, внасят си вноските и при болест имат право да получат обезщетение от собствените си пари, те ще бъдат наказани\", обвини още соцлидерката.\n\r\nНинова коментира още, че този път няма да мине вечното оправдание на властта, че в програмата на МС било записано едно или друго.\n\r\n\"Във вашата програма няма такова решение, но има решение за минимална пенсия от 300 лева. Това, което е записано го няма, а другото го има\", посочи тя.", "date": "2019.11.15", "title": "И Нинова скочи за болничните: Несправедливо е!"}
{"url": "https://www.dnes.bg/zvezdi/2019/11/15/aryn-kartyr-plasheshto-slab-priet-v-bolnica.429745", "text": "Арън Картър е в болница. Това съобщи майка му, която публикува снимка в неговия Instagram профил. На нея се вижда, че синът ѝ е в болнично легло.\r\n\"Мама ще се погрижи за теб\", написала е тя към фотоса. Наложило се е той да влезе в болница, защото отслабнал драстично и дори плашил близките си с вида си.\r\n \r\nТой скоро призна, че е диагностициран с шизофрения и биполярно разстройство. \"Официалната диагноза е, че страдам от няколко разстройства на личността - шизофрения, панически атаки и имам биполярно разстройство (маниакална депресия)\", посочи звездата.\r\n \r\nДори братът на Арън, певецът от Backstreet Boys, Ник Картър си издейства ограничителна заповед, защото Арън заплашвал да убие жената на Ник - Лорън Кит, когато тя беше бременна.\r\n \r\n", "date": "2019.11.15", "title": "Арън Картър плашещо слаб, приет в болница"}
{"url": "https://www.dnes.bg/notifikacii/2019/11/15/priznaha-sekai-mori-za-dyshteria-na-naim-siuleimanoglu.429716", "text": "Японката Секаи Мори вече е вписана официално като дъщеря на легендарния шампион в щангите Наим Сюлейманоглу, съобщи нейната адвокатка Хюлия Акхасал, съобщава \"\".\n\r\nМладата жена заведе дело, за да докаже, че е наследничка на трикратния олимпийски шампион.  \r\nТялото на Наим дори бе ексхумирано, за да се докаже бащинството му на японката. ДНК тестът бе категоричен - 99,99% вероятност, че е той. \n\n\nРешението да бъде вписана в регистъра дава право на Секай да претендира на равни начала с останалите три дъщери на великия щангист за наследството му. Освен това тя вече има право да носи и името на баща си, както и да получи турски паспорт, освен японския.\n                \n                \n                \r\nСекай е дете на Сюлейманоглу от връзката му с японската журналистка Наоми Мори, с която се запознава точно на игрите в Сеул през 1988 година, когато той става за първи път олимпийски шампион. \n\r\nТурски медии писаха, че последната молба на починалия през ноември 2017 година Наим Сюлейманоглу към брат му и други близки е била непременно да намерят първородната му дъщеря в Япония и да я включат в завещанието му.\n\r\nСакаи обаче трябваше да измине дълъг път, за да бъде призната за наследничка на Сюлейманоглу, считан за най-великия спортист в историята на щангите.", "date": "2019.11.15", "title": "Признаха Секаи Мори за дъщеря на Наим Сюлейманоглу"}
{"url": "https://www.dnes.bg/notifikacii/2019/11/15/kobrata-moje-da-se-bie-za-svetovnata-titla-na-vasil-levski.429742", "text": "Националният стадион \"Васил Левски\" е сред вариантите за домакин на битката на Кубрат Пулев за световната титла на IBF, разкрива мениджърът на топ боксьора ни Ивайло Гоцев пред \"Тема спорт\".\n\r\nКобрата се завърна от САЩ, след като постигна 28-ата си победа (14 с нокаут) в 29-ия си мач на професионалния ринг. Той надигра по точки в 10 рунда Райдел Букър и така защити званието за официален претендент на международната федерация.\n\r\nБългаринът ще пътува за Саудитска Арабия в началото на декември, за да гледа на живо боя на актуалния шампион Анди Руис с Антъни Джошуа. Кубрат трябва да се изправи срещу победителя от мача, а ако той откаже, ще се проведе среща за вакантната титла между Кобрата и следващия в ранглистата (Агит Кабайел или Адам Ковнацки).\n                \n                \n                \r\nСпоред мениджъра на Пулев - Ивайло Гоцев, вариантите за организиране на срещата са няколко. Една от опциите е \"Васил Левски\", а други такива са САЩ, Великобритания и Саудитска Арабия. Всичко това зависи от съперника, с когото ще боксира Кобрата. Ако мачът е за вакантна титла, шансовете България да е домакин на събитието ще нараснат значително.\n\r\nМениджърът допълни, че следващата седмица ще бъде потвърден и съперникът на Тервел Пулев на галавечерта в Пловдив на 14 декември. Той трябва да боксира за вакантната Интерконтинентална титла на WBA. \"Всичко е ясно и всичко е много добре наредено. Противник има и ще го обявим официално в следващите няколко дни. В Пловдив ще съобщим името и детайлите около срещата\", каза още Гоцев.\r\n", "date": "2019.11.15", "title": "Кобрата може да се бие за световната титла на \"Васил Левски\""}
{"url": "https://www.dnes.bg/politika/2019/11/15/jivotyt-na-borisov-bil-v-risk-zaradi-problem-sys-samoleta.429752", "text": "Животът на премиера Бойко Борисов и на членовете на делегацията, с която той бе в Солун, е бил изложен на риск поради технически проблем с малкия правителствен самолет \"Фалкон\".\n\n\r\nНавигационната система на самолета е отказала напълно при опит да се приземи в София с премиера Бойко Борисов на борда, пише  като се позова на пресцентъра на Министерския съвет.\r\n\r\nСистемата е изключила и пилотите не са успели да я рестартират.\r\nПътуващият задължително с премиера борден инженер също не е успял да я оправи.\r\nПри втори опит самолетът, който вече е 20-годишен, все пак е кацнал на летище София.\r\nМашината е приземена в ръчен режим и водена с команди от РВД.\r\n\r\n ", "date": "2019.11.15", "title": "Животът на Борисов бил в риск заради проблем със самолета"}
{"url": "https://www.dnes.bg/obshtestvo/2019/11/15/situaciiata-s-falkon-a-bila-visokoriskova.429777", "text": "Правителственият Фалкон ще бъде спрян, докато не се установи причината за аварията. Това съобщи директорът на \"Авиотряд 28\" ген. Тодор Коджейков.\r\nПо-рано стана ясно, че малкият правителствен самолет с премиера Бойко Борисов на борда е бил  приземен днес ръчно на пистата на Летище София.\nПричината е, че навигационната система отказала напълно при опит самолетът да се приземи.\r\nНа борда е имало 9 души. Пилотите са направили втори кръг над летището и са кацнали визуално,  благодарение на това, че са познавали района и самото летище.\r\nКоджейков заяви, че ще апелира за закупуване на нов самолет и определи ситуацията, която се създала, като \"високорискова\".\r\n                    \n                    \n                \n                \n                \n                По думите му тя е била овладяна благодарение на високия професионализъм на пилотите. Самата машина е на 19 години.\n\r\nПремиерът Бойко Борисов бе в Солун за четвъртата среща на високо равнище на тема \"Променящото се бъдеще на Европейския съюз\".\r\n\n\r\n ", "date": "2019.11.15", "title": "Ситуацията с Фалкон-а била високорискова"}
{"url": "https://www.dnes.bg/notifikacii/2019/11/15/kakvo-se-tyrsi-na-pazara-na-truda-stroiteli-shofiori-prodavachi.429768", "text": "5.6% е регистрираната безработица след края на сезонната заетост.\r\nАгенцията по заетостта отчита, че в края на октомври регистрираните безработни в бюрата по труда са общо 182 529, което – основно в резултат от приключването на сезонната заетост – е с 9 748 души повече спрямо септември. В сравнение с октомври 2018 г. те са с 10 970 по-малко.\n\r\nНоворегистрираните безработни през октомври са 35 697, като от тях 2 108 са били неактивни, т.е. не са били нито заети, нито учащи, и не са търсили работа.\r\nНови 849 души - заети, учащи и пенсионери, са регистрирани през месеца като търсещи работа.\n\r\nПостъпилите на работа безработни през октомври са 17 562, като 93.5% от тях са устроени в реалната икономика. Други 515 търсещи работа лица от групата на пенсионерите, учащите и заетите, също чрез бюрата по труда са намерили своето ново работно място.\n                \n                \n                \r\nНа субсидирани работни места през месеца са устроени още 1 144 души\n\r\nПрез октомври в различни форми на обучения за възрастни, финансирани както от държавния бюджет, така и от Европейския социален фонд, са обхванати нови 481 безработни. Завършилите обучения през месеца са общо 770 безработни. От началото на годината Агенцията по заетостта е помогнала на 21 513 безработни да повишат квалификацията си или да придобият нови умения.\n\r\nЗаявените работни места на първичния пазар на труда през октомври са 14 410, като 77.7% от тях са в частния сектор. Най-голям дял свободни работни места са заявени в преработващата промишленост (30.3%), търговията, ремонта на автомобили и мотоциклети (14.0%), административните и спомагателните дейности (10.1%), хотелиерството и ресторантьорството (8.2%), строителството (7.1%), и други.\n\r\nНай-търсените групи професии през този месец са: строителни работници; оператори на стационарни машини и съоръжения; работници в добивната и преработващата промишленост, транспорт; продавачи; персонал, зает в сферата на персоналните услуги (бармани, сервитьори, готвачи, камериери и др.) и др.", "date": "2019.11.15", "title": "Какво се търси на пазара на труда? Строители, шофьори, продавачи..."}
{"url": "https://www.dnes.bg/notifikacii/2019/11/15/gotviat-revoliuciia-i-vyv-voleibola-iskat-glavata-na-lazarov.429779", "text": "Част от волейболните ни клубове официално поиска смяната на президента на федерацията Данчо Лазаров.\r\nИнициативата бе оповестена на специална пресконференция. Тя е подкрепена от 10 от водещите клубове в страната - ЦСКА, Левски, Хебър, Добруджа, Марек, Дунав, Пирин (Разлог), Черно море и Славия при мъжете и шампионът при жените Марица. Всички те настояват за свикване на извънредно общо изборно събрание на 16 януари.\n\r\n\"Поканихме ви да обявим създаването на инициативен комитет, целящ да предизвика извънредно общо събрание на БФВ и на него да се избере нов председател на Управителния съвет, както и нови членове. Смятаме, че е крайно време да имаме една работеща федерация, която да спре спускането по нанадолнището на българския волейбол\", заяви президентът на ВК Левски Владо Николов.\n                \n                \n                \r\n\"В общи линии, ние вярваме, че имаме нужда от федерация, която се грижи за клубовете, която подпомага адекватно работещите клубове. И една федерация, която да насочи усилията си към ДЮШ, защото всички виждаме резултатите на представителните отбори, но тези резултати бяха заложени в миналото”, заяви още легендарният диагонал на националния отбор.\r\nАтаката срещу Лазаров идва точно когато възникна ново високо напрежение между него и вицепрезидента на БФВ Любо Ганев. В началото на седмицата легендарният волейболист обяви публично, че УС е свикал на 20 декември в Казанлък извънредно общо събрание, на което той ще бъде изваден от управата като неудобен. Целта на това действие според Ганев е той да не може да се кандидатира за президент на централата, защото по устав може да бъдат избирани само членове на УС.\n\r\n\"Клубовете от инициативния комитет за свалянето на Данчо Лазаров ще присъстват на това събрание, за да не допуснат разчистване на сметки\", каза още Владо Николов. \"Ще бъде много трудно да се свика това общо събрание. Пращат знайни и незнайни емисари, които заплашват клубове. Предлагат се материални облаги на други такива, а най-страшното е, че на това събрание ще присъстват 30 \"мъртви\" клуба, които са там само да гласуват\".\n\r\n\"Точната бройка ще я имаме скоро, но не са един и два, а повече от 20. Те не развиват дейност, а имат право на глас. Отправям призив към всички хора, които се занимават с волейбол. Не се страхувайте и не се поддавайте на провокации. Гласувайте за това, което мислите, че е по-добро\", продължи Николов.\n\r\n", "date": "2019.11.15", "title": "Готвят революция и във волейбола, искат \"главата\" на Лазаров"}
{"url": "https://www.dnes.bg/politika/2019/11/15/poiskano-ot-volia-pyrvite-dni-bolnichni-da-gi-plashta-dyrjavata.429776", "text": "Парламентарната група на партия \"Воля\" е внесла в деловодството на Народното събрание предложение, в което настоява първите три дни от периода на временна нетрудоспособност на работника да се плащат от държавата. \n\n\n\r\nТова съобщиха от \"Воля\". С това предложение отпада задължението за осигурителите да изплащат на осигуреното лице за първите три работни дни от временната неработоспособност 70 на сто от средно дневното брутно възнаграждение за месеца, в който е настъпила тази неработоспособност, но не по-малко от 70 на сто от средно дневното уговорено възнаграждение. Сега задължението трябва да премине към бюджета на ДОО. \n                    \n                    \n                \n                \n                \n                \r\nКъм настоящия момент обезщетението за временната неработоспособност на самоосигуряващите се лица се поема изцяло, за всички дни, от ДОО. \n\r\nСпоред \"Воля\" това поставя в неравноправие различните групи осигуряващи се лица.\n\r\nНатоварва се излишно и неосноснователно бизнеса с изплащането на болничните на работниците и служителите. От една страна работодателите заплащат за своя сметка осигурителна вноска във фонд ДОО за всеки работник и служител, а от друга страна са задължени да поемат разходите за първите три дни от временната неработоспособност, вместо фонда, посочиха още от партията. Най-често на работниците и служителите им бива издаден болничен лист за 3 дни, като в този случай временната неработоспособност бива изплащана изцяло от работодателя, за негова сметка. \n\r\nОт мярката, която предлагат от \"Воля\", печелят и трите страни- държавата ще се справи с фалшивите болнични листове, а бизнесът и работниците няма да са ощетени, се допълва още в съобщението.", "date": "2019.11.15", "title": "Поискано от \"Воля\": Първите дни болнични да ги плаща държавата"}
{"url": "https://www.dnes.bg/obshtestvo/2019/11/15/jivotyt-dnes-nai-mnogo-harchim-za-hrana-jilishte-i-danyci.429740", "text": "1 716 лв. е общият доход средно на лице от домакинство през третото тримесечие на 2019 г. Той нараства с 11.3% спрямо същото тримесечие на 2018 година.\r\nВ структурата на общия доход с най-висок относителен дял e доходът от работна заплата (56.5%), следван от доходите от пенсии (27.2%) и от самостоятелна заетост (6.7%), по данни на НСИ.\r\nЗа година доходът от работна заплата нараства от 851 на 969 лв. (с 13.9%), от самостоятелна заетост намалява от 119 на 115 лв. (с 3.5%), доходите от пенсии се увеличават от 421 на 467 лв. (с 11.1%), доходите от социални обезщетения и помощи нарастват от 35 на 51 лв. (с 48.2%).\n\r\nОбщият разход средно на лице от домакинство през третото тримесечие на 2019 г. е 1 583 лв. и се увеличава с 4.3% спрямо същото тримесечие на 2018 година.\n                    \n                    \n                \n                \n                \n                \r\nНай-много харчим за храна (30.1%), жилище (16.1%), данъци и социални осигуровки (13.1%) и транспорт и съобщения (11.2%).\r\nСпрямо третото тримесечие на 2018 г. по-съществено се увеличава относителният дял на разходите за свободно време, културен отдих и образование - с 1.5 процентни пункта, данъци и социални осигуровки - с 0.8 процентни пункта, здравеопазване - с 0.5 процентни пункта, а делът на разходите за транспорт и съобщения намалява с 0.5 процентни пункта.\n\r\nЗа година разходите за храна и безалкохолни напитки нарастват от 457 на 476 лв. (с 4.2%), за алкохолни напитки и цигари се увеличават от 60 на 68 лв. (с 13.3%), разходите за здравеопазване се увеличават от 73 на 84 лв. (с 16.0%), за свободно време, културен отдих и образование нарастват от 104 на 131 лв. (с 26.1%), за данъци и социални осигуровки се увеличават от 187 на 208 лв. (с 11.4%), разходите за жилище (вода, електроенергия, отопление, обзавеждане и  поддържане на дома) нарастват от 250 на 254 лв. (с 1.6%).\r\nРазходите за облекло и обувки намаляват от 50 на 49 лв. (с 3.1%), а за транспорт и съобщения остават без промяна - 178 лева.\r\nПри повечето хранителни продукти има увеличение на консумацията спрямо същия период на 2018 г.. По-съществено нараства потреблението на плодове - от 17.8 на 19.4 кг, на зеленчуци - от 25.8 на 27.1 кг, и на яйца - от 36 на 37 броя.\r\nНамаление се отчита при потреблението на хляб и тестени изделия - от 21.3 на 20.4 кг, и на кисело мляко - от 7.7 на 7.6 килограма. Без промяна остава потреблението на месни произведения, сирене и захар.", "date": "2019.11.15", "title": "Животът днес: Най-много харчим за храна, жилище и данъци"}
{"url": "https://www.dnes.bg/televizia/2019/11/15/po-blizo-do-50-000-lv-talantite-na-polufinal.429766", "text": "Последните дарования, претенденти за наградата 50 000 лева се качват на голямата сцена за полуфинала на \"България търси талант\".\r\nАкробати, музиканти, нестандартни заложби, кукли и ангели ще представят възможностите си пред Ицо Хазарта, Катерина Евро, Славена Вътова и Любен Дилов-син. Сашо Кадиев и Дани Петканов ще сложат точка на кастингите с екстравагантен акт, а журито ще се изправи пред трудна задача да избере най-добрите измежду най-добрите. \r\nЖурито ще се поинтересува как се откриват специфични таланти, ще изрази възхищението си към желанието за изява и ще се гордее с артистите на сцената. А на нея ще се качат личности с трогателни истории, които доказват, че изкувството може да ти помогне и в най-тежките ситуации. Изящни октоподи, грация в действие, ефектни представяния,  опасни номера с кренвирши и кебапчета, ще забавляват и разват зрителите на bTV. \r\n                    \n                    \n                \n                \n                \n                Човек, който се гордее, че е роден в България ще покаже безапелационен професионализъм, друг ще вложи емоция в резонанса, а трети ще се осмели да признае любовта си на най-голямата сцена за таланти в страната. Семейство ще разкрие голяма тайна от Хелоуин, пазена цели 4 години, а чуждестранен артист ще прикове погледите към лекотата на съвършенството. \r\nНякой ще направи първи стъпки към осъществяването на мечтата си, друг ще демонстрира любов към трудностите по пътя, а трети ще търси смисъла на сътворението и претворението.  Неочаквани импровизации в модерен стил и обещания за израстване ще вдъхновят жури и публика.\r\nЧий телефонен номер ще поиска Любен Дилов-син, на кого ще партнира Катето Евро, кога Ицо Хазарта се чувства певец и от кое изпълнение ще иска още Славена Вътова? За кого ще лобира Сашо Кадиев и колко добър в танците е Даниел Петканов? Кои 39 изпълнения ще продължат да демонстрират уникалните си възможности на полуфиналите - в неделя от 20:00 часа в „България търси талант“ по bTV.   \r\n ", "date": "2019.11.15", "title": "По-близо до 50 000 лв: Талантите на полуфинал"}
{"url": "https://www.dnes.bg/zvezdi/2019/11/15/seks-vyv-fermata-predizvika-bezsynie-i-gniav.429782", "text": "Флиртът между Силвия и Сами Хоссни премина на ново ниво, но това не предизвика кой знае какво одобрение. Дори напротив - стана повод за раздор.\n\r\nСтоновете им под юргана и скърцането на леглото в малката има стаичка изнерви останалите фермери, които делят покрив заедно с тях - Веселка, Красимира и Митко Калайджиев.\n\r\nВъпреки че лишиха от сън всички, двамата не се притесниха и на сутринта индиректно признаха какво са правили цяла нощ.\nОсобено вбесен бе Митко, който беше скапан от работа и не успя да се наспи. \"Събудих се в 2 и не успях да заспя до 5. Държите се като 12-годишни инфантили. Бесен съм! Започва да ми писва!\", не скри раздразнението си към двамата любовници той.\n                    \n                    \n                \n                \n                \n                \r\nЗа да не слушат любовните стонове, двамата с Красимира се преместиха да си говорят в лятната кухня, докато страстите в спалнята се охладят.\n\r\nСилвия обаче трябва да се притеснява за мястото си във \"Фермата\". В предстоящата битка за оцеляване тя ще се изправи срещу Велислава.\n\r\nМладата фотографка, която влезе в шоуто като един участник с майка си Дана, бе избрана за първи дуелист от фермера на седмицата Станислав. Велислава и Дана единодушно прецениха, че по-добре физически подготвена за силовите битки на Арената в събота вечер е дъщерята, която ще се бори за оставането им в стопанството месец преди големия финал на шоуто.\n\r\nИзборът на Станислав да прати на елиминационен дуел жени, вместо ратая Красимир, който ще му бъде конкуренция в битката за голямата награда от 100 000 лева, изненада всички.\r\n\"Не мога да пратя Красимир на Арената, защото от сиромасите останахме само аз и той. Искам на финала двамата да се изправим един срещу друг\", обясни решението си военният. В решението обаче му жените прозряха добре обмислена стратегия.\n\r\nСедмицата под ръководството на Станислав бе белязана от емоционални признания. Писмото, с което Красимира през сълзи сподели, че не е щастлива извън предаването, накара всички фермери да преосмислят живота си. Самата тя заяви явно връзката си с Митко Калайджиев, а Красимир Джунов реши, че след шоуто ще остане да живее в България, за да е близо до роднините си.\r\nВ гласуване за това кой е най-достоен да спечели предаването, той получи най-много подкрепа от участниците – четирима фермери признаха, че биха се радвали той да вземе голямата награда. ", "date": "2019.11.15", "title": "Секс във \"Фермата\" предизвика безсъние и гняв"}
{"url": "https://www.dnes.bg/world/2019/11/15/belarus-obezopasiava-granicata-s-ukraina-do-chernobil.429780", "text": "Беларус обезопасява границата си с Украйна близо до мястото на ядрената авария в Чернобил в отговор на повишения туристически поток в засегнатата зона, предаде ДПА.\r\n\r\nБеларус трябва да затвори границата си по протежение на Чернобилската зона, заяви представителят на беларуската граничната охрана Анатолий Лапо пред държавната информационна агенция БЕЛТА.\n\n\r\n\"В района по границата има много голямо радиоактивно замърсяване. Хората не трябва да минават от там\", предупреди той.\r\n\r\nЕпицентърът на катастрофата в Чернобил се намира на около 10 километра от беларуската граница, отбелязва ДПА, цитирана от БТА.\r\n\r\nЗаради недостига на финансови средства Киев насърчава туризма в зоната около Чернобил, за да събере приходи в хазната, опразнена през последните години заради конфликта с подкрепяните от Русия сепаратисти в Източна Украйна.\r\n\r\n ", "date": "2019.11.15", "title": "Беларус обезопасява границата с Украйна до Чернобил"}
{"url": "https://www.dnes.bg/zvezdi/2019/11/15/mihaela-marinova-i-diulgerov-praznuvat-2-godini-zaedno.429778", "text": " Михаела Маринова и Александър Дюлгеров отпразнуваха 2 години, откакто са заедно. Младата певица публикува снимка в Instagram Stories, на която се вижда как двамата влюбени се прегръщат. Мишето държи голям букет от футболиста на \"Етър\".\r\n\"2 години пълно щастие\", написала е изпълнителката на \"Един срещу друг\". Дюлгеров пък е качил друга снимка с Михаела и е добавил текста: \"2 години, обичам те\".\r\nПевицата живее в София, а заради кариерата си Александър сега е във Велико Търново, но двамата успяват да поддържат връзка от разстояние.\r\n \r\n\"Не е лесно, защото и двама сме много ангажирани и успяваме да се виждаме веднъж на 10 дни. Все пак връзката от разстояние има и своите плюсове, защото си липсваме повече, нямаме търпение да се видим, а подкрепата е още по-голяма\", каза през лятото Михаела, в специално интервю за Teenproblem.\r\n \r\nТогава тя уточни, че двамата са фокусирани над работата и все още не мислят за брак.\r\n \r\n", "date": "2019.11.15", "title": "Михаела Маринова и Дюлгеров празнуват 2 години заедно"}
{"url": "https://www.dnes.bg/akoshtete-vqrvaite/2019/11/15/5-zodii-koito-samo-izglejdat-hladni-i-jestoki.429760", "text": " Някои зодиакални знаци се крият зад черупката си, построили са стена около себе си и изглеждат по-жестоки, безсърдечни, твърди. Истината е, че искат да изглеждат такива и не показват колко много се трогват от нещата и колко чувствителни са, за да не бъдат наранени. Чувстват се защитени, когато хората не знаят много неща за тях и често използват сарказъм. когато обаче се открият и покажат, че са уязвими, става ясно, че те са много мили, добри, емоционални, обичат силно, не предават близките и може да разчитате на тях. Вижте кои са те.\r\n\r\n \r\nКозирозите изграждат стени около себе си, когато някой ги нарани и обиди. Като малки са мили и добри, но бързо опитват да променят това и да скрият истинската си същност, когато изпитат първото предателство. Започват да се държат хладно, резервирано, не се сприятеляват с много хора. Оправдават се с това, че имат много задачи и работа и така отхвърлят социалния живот нарочно. Леко срамежливи са и не се чувстват комфортно на събития с много хора. Сърцето им е било разбито веднъж и няма да позволят това да се случи повече.\r\n \r\n\r\n \r\nТези зодии също изглеждат много отдалечени, дистанцирани, незаинтересовани и така, сякаш нямат емоции. Те искат да са около хора, без да се притесняват, че ще станат някакви драми и без емоциите да ги владеят. Знаят, че докато не изглеждат уязвими, са в безопасност и затова трудно ще се разкрият пред вас. Правят го, защото им е трудно да слушат за проблемите на близки и приятели, без да могат реално да им помогнат. Разстройват се лесно. Имат нужда от лично пространство и сарказмът им е оръжие. Държат на мнението си.\r\n \r\n\r\n ", "date": "2019.11.15", "title": "5 зодии, които само изглеждат хладни и жестоки"}
{"url": "https://www.dnes.bg/obshtestvo/2019/11/15/sds-prizova-vlastta-da-premisli-za-bolnichnite.429784", "text": "CДС не приема за справедливо да не се заплаща първият ден от болничните на работещите.  \"Според нас това е на първо място унизително към огромния брой българи, които не получават фалшиви болнични. Предлаганата мярка ги прави измамници по подразбиране, което е недопустимо в едно солидарно и справедливо общество. Каква е логиката, когато не можеш да се справиш със симулантите, да наказваш наистина болните, които трябва да се лекуват и имат нужда от средства?\", се посочва в позиция на парията.Още по темата Горанов за болничните: Кой го бил предложил!? Това е технология! Първият ден от болничните ще се плаща при болно дете и трудова злополука От СДС изтъкват, че предложението ощетява всеки, който добросъвестно си плаща осигуровките, защото той с вноските, които прави ежемесечно, покрива и периодите, в които е в болничен. Според партията също толкова несправедливо е да се товарят и работодателите. \"Тази мярка беше приета като временна през 2010 г., по време на кризата, но се превърна в постоянна. Тя трябва бъде отменена и болничните да се плащат изцяло от НОИ\", пише още в позицията. От там искат точен регламент за кое заболяване колко дни се полагат и точна система за контрол. \"Призоваваме Съвета на управляващата коалиция сериозно да преосмисли това си предложение и да го оттегли, защото е несправедливо, недалновидно и води до ненужно социално напрежение\", се посоча още в позицията на СДС. \"\r\n                    \n                    \n                \n                \n                \n                \r\n\r\n\r\n\r\n", "date": "2019.11.15", "title": "СДС призова властта да премисли за болничните"}
{"url": "https://www.dnes.bg/snimka-na-denia/2019/11/15/sybotata-zapochva-s-myglivo-utro-slynce-v-planinite.429758", "text": "Съботният ден ще започне с ниска облачност или мъгла в повечето низини, равнини и котловини. Разкъсвания на облачността и подобрения на видимостта ще има в следобедните часове,  на НИМХ.\n\r\nНад планинските райони през нощта ще преобладава ясно, а през деня - слънчево време, с увеличаваща се от запад висока облачност. Ще духа слаб южен, в Дунавската равнина североизточен вятър. Минималните температури ще бъдат 2-3 градуса на места из високите полета на Западна България, до 13-14 градуса по морския бряг. \n\r\nМаксималните температури ще бъдат 13-18 градуса, по-ниски в районите с целодневна мъгла.\n                \n                \n                \r\nНад Черноморието ще преобладава слънчево време, в сутрешните часове и вечерта ще има ниска облачност или мъгла. Вятърът ще бъде слаб от изток-югоизток, който до вечерта ще се ориентира от изток. \n\r\nМаксимални температури на въздуха ще бъдат 17-19 градуса. Температурата на морската вода ще бъде 17-18 градуса. Вълнението на морето ще бъде 1-2 бала.\n\r\nНад планините ще преобладава слънчево време с разкъсана висока облачност. В подножията до обяд ще бъде мъгливо. Ще духа слаб южен вятър. Максималната температура на 1200 м ще бъде около 13 градуса, на 2000 м - около 8 градуса .\n\r\nВ неделя ще е без валежи. Над равнинната част от страната ще бъде облачно и мъгливо, като подобрение на видимостта и разкъсване на ниската облачност ще настъпва след обяд. Предимно слънчево ще бъде времето в планините и планинските райони, където и температурите ще се повишат. \n\r\nВ по-голямата част от страната преобладаващите минимални температури ще бъдат между 5 и 10 градуса, а максималните - между 15 и 20 градуса, по-ниски - около 12 градуса, ще остават в районите с по-трайна мъгла.\n\r\nВ началото на следващата седмица ще се усили вятърът от юг-югозапад. Ще се задържи по-топло от обичайното за сезона. Облачността над страната ще е значителна и на места в западните и южните райони ще превали дъжд.", "date": "2019.11.15", "title": "Съботата започва с мъгливо утро, слънце – в планините"}
{"url": "https://www.dnes.bg/blizak-iztok/2019/11/15/asad-obeshta-vyoryjena-syprotiva-shte-progoni-sasht-ot-siriia.429774", "text": "Сирия ще организира \"въоръжена съпротива\", която ще прогони американските сили от нейната територия. Това каза сирийският президент Башар Асад в интервю за руската телевизия \"Русия 24\" и агенция \"Русия днес\", предаде Асошиейтед прес.\n\r\nАмериканците трябва да помнят войните в Ирак и Афганистан и да знаят, че \"Сирия няма да бъде изключение\", заяви Асад.\n\r\nПредставители на правителството на САЩ казаха тази седмица, че Вашингтон ще остави 600 войници в Сирия да се борят срещу групировката \"Ислямска държава\". Тези изявления дойдоха след взетото миналия месец от президента Доналд Тръмп решение за изтегляне от Сирия на целия американски контингент от около 1000 военни. То бе осъдени и от демократи, и от републиканци.\n\n\r\n                    \n                    \n                \n                \n                \n                \"Винаги съм казвал, че един окупатор не може да окупира територия, без да има агенти в тази страна, защото ще бъде трудно за него да живее в напълно враждебна обстановка\", каза Асад.\n\r\n\"Американското присъствие в Сирия ще предизвика военна съпротива, която ще доведе до жертви сред американците и впоследствие ще ги принуди да напуснат\", заяви сирийският президент, чиито сили са подкрепяни от Русия, предаде БТА.\n\r\n\"Ние, разбира се, не целим руско-американска конфронтация, каквато няма да е в интерес на никого от нас\", добави Асад.\r\n ", "date": "2019.11.15", "title": "Асад обеща въоръжена съпротива, ще прогони САЩ от Сирия"}
{"url": "https://www.dnes.bg/zvezdi/2019/11/15/andjelina-oshte-bila-iadosana-na-brad-pit.429746", "text": "Драмата между Анджелина Джоли и Брад Пит продължава, твърдят източници. Актрисата все още била много ядосана на бившия си съпруг, особено за начина, по който той се държал по време на процедурите по развода им.\r\n \r\n\"Анджелина все още  изпитва силна неприязън към Брад. Тя иска на него да му бъде държана сметка, защото смята, че той е обърнал нейния живот и живота на децата им наопаки\", коментира източник на \"Us Weekly\".\r\n \r\nСмята се, че Джоли използва децата си като оръжие срещу актьора.\r\n \r\n\"Брад загуби бройката на пътите, в които децата му не са били свободни да го видят по разни специални поводи\", посочват запознати.\r\n \r\nАнджелина била гневна, че Брад устно е дал съгласието си тя и шестте им деца да се преместят в чужбина, но после се отметнал от думите си. \r\n \r\n", "date": "2019.11.15", "title": "Анджелина още била ядосана на Брад Пит"}
{"url": "https://www.dnes.bg/index/2019/11/15/top-4-na-nai-kovarnite-v-zodiaka.429808", "text": "Патили ли сте си от хора, които ви гледат в очите, говорят ви мило, а после ви забиват нож в гърба неочаквано? Има много такива, които се пишат за истински приятели. Те не се срамуват от подмолното си поведение и след като излъжат един, без срам го правят и с други. \r\nСпоред астрологията, коварството в характера зависи от датата и часа на раждане. Ето кои четири зодии притежават тази лоша черта и как да се предпазите от тях: \r\n \r\n\r\n \r\nХората с този знак са свръхамбициозни и не притежават лоялност. Готови са да потъпчат дългогодишни приятелства и семейни връзки, само и само да постигнат своето. Коварството им се засилва, ако биват пренебрегнати от някой или се подразнят от чужд успех. \r\n \r\nОвните са коварни и подмолни с всички, но се гневят, когато имат нужда от помощ, а никой наоколо не иска да им подаде ръка заради онова, което са сторили. \r\n\r\n\r\n \r\nМнозина завиждат на Телците за търпението им. Те не обичат караниците и гледат всячески да ги избягват. Засегнат ли ги на тема чест и семейство, те сдържат нервите си, но в един момент не издържат и са готови дори на отмъщение. Решат ли да действат коварно, никой не може да ги разубеди, че не бива да го правят. Умилкват се на хората и се държат хрисимо и когато никой не очаква, \"удрят\" точно в целта - слабото място на врага. \r\n \r\nВъпреки че са коварни, Телците държат на приятелите си и не ги предават. \r\n\r\n\r\n \r\nТе са непридвидими, защото сякаш имат два характера. Може да кажат едно, но после да извършат съвсем друго. Близнаците не са злонамерени по принцип, но неуважителното държание на хората към тях може да ги направи доста коварни. Те са готови на всичко, за да може виновниците да си получат залсуженото. \r\n \r\n", "date": "2019.11.15", "title": "Топ 4 на най-коварните в зодиака"}
{"url": "https://www.dnes.bg/stranata/2019/11/15/niama-izmykvane-pernichani-ostavat-na-suho-ot-ponedelnik.429791", "text": "Водният режим за перничани започва от понеделник - 18 ноември. Това обяви кметът на града Станислав Владимиров.\r\n\r\nВода ще има в часовете сутрин от 5 до 10 часа и вечер от 17 до 22 часа. \n\r\n\r\nВода няма да има в останалите часове. Режимът ще важи всеки ден, включително събота и неделя.\r\n\r\nПредложението на кмета трябва да бъде одобрено от ВиК Перник и да бъде реализирано от тях.\r\n\r\nАко държавното \"ВиК\" не се съгласи с този режим на кмета, то засега режима се отлага. \r\n\r\nРегионалният министър Петя Аврамова призна, че кризата вече е факт и няма как да се мине без воден режим. \r\n\r\n ", "date": "2019.11.15", "title": "Няма измъкване, перничани остават на сухо от понеделник "}
{"url": "https://www.dnes.bg/cars/2019/11/15/bivsh-bos-na-mercedes-hvali-tesla.429796", "text": "Подобно на скорошните коментари на изпълнителния директор на Volkswagen Group Хeрбeрт Дийс, бившият изпълнителен директор на Daimler Дитер Цетше отдаде дължимата почит на изпълнителния директор на Tesla Илон Мъск. Така още веднъж бе потвърдена огромната роля на марката от Силиконовата долина в революцията на електромобилите.\n\r\nПред Handelsblatt Цетше заяви: \"Илон има мисия. Той иска да реши проблемите на човечеството\".\n\r\nЦетше похвали Tesla, че произвежда \"абсурдно бързи\" електромобили, което допринесе за по-бързото им възприемане. Марката помогна и за разбиване на митовете около електромобилите като слаба мощност, минимален пробег и бавно зареждане.\n\r\nГерманските производители са известни със своите модерни технологии и отлично качество на изработка. Те имат и на практика неизчерпаем капитал и ресурси, което не важи за Tesla. И макар те да започват бавно да се насочват към електрификацията, основното им внимание е насочено към автомобилите с двигатели с вътрешно горене. Mercedes възнамерява половината от гамата да бъде електрифицирана до 2030 г. и вече обеща края на разработката на двигателите с вътрешно горене.\n\r\nВъпреки бъдещите планове на Daimler, Цетше все още е загрижен, че Tesla ще има проблеми, тъй като разчита единствено на електромобили. Той не счита, че всичко, което произвежда фирмата, трябва да е концентрирано около една технология.\n\r\nДитер Цетше напусна Daimler след близо 40 години в компанията. По време на своята работа като главен изпълнителен директор той бе основен двигател за сливането на Daimler и Chrysler, ", "date": "2019.11.15", "title": "Бивш бос на Mercedes хвали Tesla"}
{"url": "https://www.dnes.bg/notifikacii/2019/11/15/veneciia-prejiviala-nai-tejkata-sedmica-ot-1872-g-nasam.429827", "text": "Италианският министър на културата Дарио Франческини посети днес засегнатата от наводнения Венеция и отправи оттам призив да се \"положат огромни усилия\" за съхраняването на италианското културно наследство, предаде АНСА.\r\nПризивът Франческини отправи както към държавата, така и към цялото италианско общество. \"Трябва да осъзнаем огромните щети, нанесени на културното наследство. Огромно усилие от държавата и от цялото италианско общество е нужно в подкрепа на Венеция\", заяви министърът. Той призова и за дарения, за да се помогне за съхранението на \"цялото наследство на Италия и на човечеството\".\r\nФранческини инспектира и базиликата Сан Марко във Венеция, чиято крипта беше наводнена във вторник. Той каза, че сега ще се направят оценки на щетите и че след наводнението ще има нужда от реставрация на целия храм, но допълни, че щетите не са необратими.\r\n                \n                \n                Същевременно днес италианският вицепремиер Луиджи Ди Майо каза, че в качеството си на външен министър ще изпрати писмо до посолствата на чуждите страни в Италия, за да подкрепят те инициатива за солидарност с Венеция. Подобно писмо той ще изпрати и до италианските посланици в други страни, за да рекламират тази инициатива в подкрепа на Венеция. Ди Майо изрази увереност, че начинанието ще получи голям отзвук на солидарност от целия свят.\r\nИзточници от обществения транспорт на Венеция пък казаха, че щетите, нанесени на корабчетата, използвани като водни автобуси, както и на плаващите спирки и понтони са на стойност 15-20 милиона евро. Пет корабчета, така наречените вапорето, са непоправимо повредени от наводнението.\r\nДнес във Венеция предупредителните сирени отново бяха задействани заради очаквано ниво на водата от 160 сантиметра. Кметът на града Луиджи Бруняро обяви, че площад Сан Марко ще бъде затворен.\r\nМеждувременно компанията Консорцио Венеция Нуова, изграждаща защитната система Мойсей, която трябва да пази Венеция от наводнения, обяви, че плаващите диги от системата ще бъдат изпитани догодина. Експериментално вдигане на плаващите диги ще има през цялата 2020 г, на всеки 45 дни.\r\nНаводненията във Венеция през цялата седмица поставиха и нов печален рекорд - най-тежката седмица с наводнения от 1872 г., предаде АНСА.\r\nНикога след 1872 г. не е имало за една година покачване на нивото на водата над 150 сантиметра, а да не говорим за една и съща седмица, казват запознати източници. Този вторник във Венеция нивото на водата беше 187 сантиметра, а днес вече е 154 сантиметра.\r\nНикога пък от 1972 г. насам във Венеция не е имало покачване на нивото на водата над 140 сантиметра за три пъти в една година, а още по-малко за една седмица. Тази седмица освен горепосочените нива, в сряда водата във Венеция достигна 144 сантиметра. \r\n(БТА)\n\r\n ", "date": "2019.11.15", "title": "Венеция преживяла най-тежката седмица от 1872 г. насам"}
{"url": "https://www.dnes.bg/usa/2019/11/15/demonite-na-trymp-izskochiha-pri-razsledvaneto-za-impiichmynt.429731", "text": "Жесток ден за президента - както в случаите с Клинтън и Никсън, разследването за импийчмънт вади на показ вътрешните демони, пише \"Политико\" по повод слушанията в Камарата на представителите, които трябва да установят дали Доналд Тръмп е използвал поста си за политическа облага. \n\r\nСпоред изданието разследването за импийчмънт е конституционно упражнение за разделението на властите, действена проява на върховенството на закона. Но началото на публичните слушания в сряда напомни, че в съвременната епоха тази процедура всъщност е жестоко упражнение по психологическо демаскиране.\n\r\nОт показанията на свидетелите излязоха водещи новини, но те засягаха предимно детайлите. В много по-голяма степен денят даде жив портрет на Тръмп като вманиачен тиранин, надменен в действията си, безцеремонен търгаш по отношение на военната помощ за съюзник, който е в обсада, сякаш става дума за сделка за имот в центъра на града, подчертава \"Политико\".\n\n\n\r\n                    \n                    \n                \n                \n                \n                Според изданието настоящата процедура по импийчмънт се вписва в съвременната история на скандалите в Белия дом. Тенденцията е президентите да бъдат преследвани заради своята същност - мъже с натрапчиви и раздразнени амбиции и потребности.\n\r\nПонякога историците, продължава списанието, спекулират какъв би бил президентът Никсън, ако от неговите положителни качества - изкусен оператор в световната политика - бяха отстранени отрицателните му черти, грубостта и параноята. Същата фантазия може да приложим и към Бил Клинтън - ако неговата могъща дарба да убеждава и влияе беше някак отделена от склонността му към изневяра и липсата на дисциплина в личния живот.\n\r\nРазбира се, не можем да си представим какъв би бил резултатът от такова разделяне. При всички случаи, скандалите бяха проекция на фундаменталния характер, произтичаща от едни и същи вътрешни подтици да се постигне успех на всяка цена. И ако един ден Тръмп и Клинтън играят отново голф, както са правили в миналото, дълго ще разговарят за сходните си преживелици, заключава \"Политико\", цитирано от БТА.\n\r\nБил Клинтън посъветва Тръмп да не обръща внимание на импийчмънта, да остави нещата в ръцете на своя екип и да си върши работата, съобщава вестник \"Хил\", като се позовава на телефонно интервю с Клинтън пред Си Ен Ен. \"Моето послание би било: вижте, вие сте нает да вършите работа\", казал бившият президент в отговор на въпрос от студиото. По думите му човек не може да върне отминалите дни и всеки нов ден е \"възможност да се направи нещо добро\". \"Бих си казал: аз имам адвокати и хора от екипа, които да се занимават с разследването за импийчмънт и те трябва да свършат всичко\", а междувременно \"аз ще работя за американския народ\", цитира изданието думите на демократа Клинтън по адрес на републиканеца Тръмп.\n\r\n\"Хил\" припомня, че когато бе в процедура по отстраняване от поста, Бил Клинтън одобряваше законодателни актове и работеше по дневния си ред, докато сега Тръмп често казва, че няма да сътрудничи с Конгреса, докато демократите в Камарата на представителите го разследват. Такова поведение излага на риск усилията на президента до прокара една търговска сделка и да одобри закон за намаляване на цените на лекарствата, както и по други въпроси, отбелязва вестникът, специализиран в отразяване на работата на Конгреса.\n\r\nРейтингът на президента на САЩ е нараснал с два пункта до 48 на сто след началото на откритите заседания по разследването за импийчмънт, сочат данни от консервативната социологическа агенция \"Расмусен\", цитирани днес от лондонския \"Таймс\". Според вестника това е признак за лоялност сред републиканците и резултат от посланието на партията, че предприетата от демократите процедура е лов на вещици. Проучването е било извършено след показанията на Уилям Тейлър, дипломат в Киев, че Тръмп е бил дочут да говори за намеренията на украинците да разследват демократа Джо Байдън и неговия син Хънтър.\r\n ", "date": "2019.11.15", "title": "Демоните на Тръмп изскочиха при разследването за импийчмънт"}
{"url": "https://www.dnes.bg/sport/2019/11/15/bravo-na-mladejite-razbiha-polsha-i-napraviha-pokazno.429829", "text": "Младежкият национален отбор на България постигна фантастична победа с 3:0 над Полша в решителна евроквалификация, изиграна на стадион \"Славия\" тази вечер.\n\r\nМладите \"лъвове\" имаха ужда от задължителна победа, за да запазят шансовете си за класиране и го направиха по страхотен начин над лидера в групата.\n\r\nПървата опасност в срещата бе пред вратата на поляците. Андреа Христов излезе на чиста позиция пред наказателното поле и бе спънат. При изпълнението на фаула топката рикошира в стената и стигна при Станислав Иванов, но крилото на Левски не успя да я насочи в очертанията на вратата.\n\r\nВ средата на първата част нашият страж Наумов трябваше да се намесва на два пъти след далечни удари на Листовски и Йоживяк. Той обаче успя да избие опасните изстрели от дистанция.\n                    \n                    \n                \n                \n                \n                \r\nВ края на полувремето България вдигна оборотите и стигна до успех. Първо нашите удариха греда след контраатака, при която Антов се оказа на чиста позиция, но шутът му се отби в напречния стълб.\n\r\nСамо минута по-късно обаче \"лъвовете\" излязоха напред в резултата. След грешка в защитата на поляците Станислав Иванов открадна топката, напредна и подаде към Тонислав Йорданов. Нападателят на Литекс стреля и след рикошет топката влезе в мрежата на Грабара.\n\r\nВ 51-ата минута България удвои аванса си. Лъчезар Котев изведе отлично зад защитата Иванов, който овладя кълбото и го прати покрай вратаря за 2:0.\n\r\nДесетина минути по-късно България вече водеше с класическа преднина. Иванов напредна по дясното крило и след като финтира Собочински прати топката мощно във вратата на Грабара за трети път.\n\r\nКласиране в група 5:\r\n1. Полша 10 т.\r\n2. България 8т.\r\n3. Русия 8 т.\r\n4. Сърбия 4 т.\r\n5. Естония 3 т.\r\n6. Латвия 2 т.\r\nОще спортни новини четете в ", "date": "2019.11.15", "title": "Браво на младежите! Разбиха Полша и направиха показно"}
{"url": "https://www.dnes.bg/temida/2019/11/15/shofioryt-ubil-dete-v-ruse-babata-da-go-e-dyrjala.429828", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Мъжът, който уби с камиона си 5-годишно дете остава в ареста. 76-годишният Петко Славов прегази 5-годишно момиче на улица в квартал \"Долапите“, което е било с баба си и кучето си, съобщава Bulgaria ON AIR.\r\nОкръжната прокуратура поиска постоянно задържане под стража на обвиняемия, който има две стари присъди отново заради катастрофи. \n\r\nНа 20 години Петко Славов е лежал година и половина в затвора заради причинена смърт на пътя. \n\r\nВъв втория случай е блъснал дете, получило средна телесна повреда. \n\r\n76-годишният пенсионер се смята за добър шофьор и не се чувства виновен за трагичния инцидент. Той поиска от съда да бъде освободен под домашен арест.\r\n                    \n                    \n                \n                \n                \n                Днес в съдебната зала на Окръжния съд в Русе Славов каза, че  във фаталния ден, не видял нито бабата, нито детенцето, а само кучето,  което започнало да лае, когато преминавал с камиона.\r\nНе чул и никакъв  удар или \"лопане“, което да му подскаже, че е блъснал детето.  Обвиняемият каза, че предишната катастрофа със загинал,  която има в досието си, е била през 63-та година, като вече е изтърпял  наказанието си за нея.\n\r\nПреди  съдебното заседание, а и по време на него, пенсионерът заяви, че вината  за трагичния инцидент е на бабата на момиченцето.\r\n\"Първо бабата да е  държала внучето, където трябва, а не да го остави на свобода и внучето да  тръгне подир кучето. Аз правя десен завой. Отзад аз нямам очи. Карал  съм на много бавна скорост и си завивам. Съжалявам за едно - че бабата  не си е била на мястото. В Закона за семейния кодекс пише: \"Детето е  неразделна част от майката и бащата и от близките. Тя защо не го хвана  за ръцете и да го държи, да си мине камионът, да си замине и тогава да си  гледа детето“, заяви обвиняемият.\n\r\nОбвиняемият поиска от съда да бъде освободен под  домашен арест, тъй като жена му и синът му са психично болни и не могат  да се оправят без него. Самият той страда от редица заболявания –  високо кръвно, язва, диабет, проблеми със сърцето. Служебният адвокат за  всеобща изненада не изтъкна нито един аргумент в защита на подопечния  си, а заяви, че е съгласен с обвинението.", "date": "2019.11.15", "title": "Шофьорът, убил дете в Русе: Бабата да го е държала!"}
{"url": "https://www.dnes.bg/index/2019/11/15/smyrtno-bolen-uchen-az-ne-umiram-az-se-transformiram.429772", "text": "Британски учен, който страда от моторно невронно заболяване в терминална фаза, обяви, че се е трансформирал в първия \"пълен киборг\", съобщи в. \"Индипендънт\".\n\r\nД-р Питър Скот-Морган, който е специалист по роботика, не приел покорно съдбата си, когато чул диагнозата през 2017 г. Той решил да удължи живота си с наличните технологии и да усъвършенства тялото и мозъка си, за да се превърне в \"най-авангардния човешки кибернетичен организъм от 13,8 милиарда години\".\n\r\nТази седмица д-р Скот-Морган излезе от почти едномесечен престой в интензивно отделение и обяви, че \"Питър 2.0 вече е онлайн\".\n\r\n\"Всички медицински процедури приключиха много успешно - уведоми той последователите си в интернет. - Мини вентилаторът, който поддържа дишането ми, е значително по-тих, отколкото на Дарт Вейдър. Речта ми е синтезирана, но поне звучи като моята. Чакат ни много проучвания, но съм в страхотен дух\".\n                \n                \n                \r\nД-р Питър Скот-Морган, който е на 61 години, се е подложил на серия операции. Той вече има захранваща тръба, свързана пряко със стомаха му, катетър в пикочния мехур, плик за колостомия директно към дебелото черво. Така се справя с храненето и проблемите с тоалетната. Подложил се е и на ларингектомия, за да бъде предотвратено навлизането на слюнка в белите му дробове. Той каза, че е разменил гласа си за \"възможни десетилетия живот\". Освен това е разработил и аватар на лицето си, за да реагира с мимика с помощта на изкуствен интелект.\n\r\nПроследяваща очите технология помага на д-р Скот-Морган да контролира няколко компютъра. Затова се е подложил на лазерна хирургия и има идеално зрение на 70 см - разстоянието до компютърния екран.\n\r\nЩо се отнася до новата му инвалидна количка, тя е \"проектиран идеално\" - дава му възможност да се изправя, да легне и да се движи със скорост.\n\r\nВъпреки прогнозата на специалистите, че вероятно ще умре до края на годината, д-р Скот-Морган е оптимист. \"Аз не умирам. Аз се трансформирам. Колко обичам науката!\" - каза той миналия месец. \r\n \r\n/БТА/\r\n\r\n \r\n ", "date": "2019.11.15", "title": "Смъртно болен учен: Аз не умирам, аз се трансформирам!"}
{"url": "https://www.dnes.bg/obshtestvo/2019/11/15/za-protestite-razporedbite-i-otnemaneto-na-deca.429831", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Няколко поредни протеста на родители срещу новия Закон за социалните услуги се проведоха в последно време. Протестиращите смятат, че новите разпоредби, които влизат от януари 2020-та година, дават твърде много власт на държавата и неправителствените организации.\r\n\r\nОт Министерството на труда и социалната политика обаче неколкократно отхвърлиха обвиненията. Неправителствени организации също отрекоха и се обявиха в подкрепа на промените. Защо съществуват притесненията, че ще бъдат извеждани деца от семействата им?\r\n\r\nОтговорът потърсихме от Георги Богданов от Националната мрежа за децата.\r\n\r\nЕкипът на предаването ''Директно'' по Bulgaria ON AIRсе свърза и с представители на протестиращите, в лицето на ''Български род обединен за децата'' (БРОД), откъдето първоначално се съгласиха, но впоследствие отказаха участие.", "date": "2019.11.15", "title": "За протестите, разпоредбите и отнемането на деца"}
{"url": "https://www.dnes.bg/business/2019/11/15/germaniia-gotova-da-sykrati-nad-80-hil-rabotni-mesta.429824", "text": "Германската икономика може и да избегна рецесията на косъм, но натискът върху индустрията в страната не показва признаци на отслабване, пише \n\r\nПо-рано тази седмица германския автопроизводител Daimler обяви, че ще съкрати 10% от мениджърските позиции в подразделението на Mercedes, като според изчисления на Bloomberg общите съкращения, обявени в германския производствен сектор през тази година, вече възлизат на над 80 хил.\n\r\nКомпаниите от Volkswagen до Siemens освобождават служители, тъй като мощната германска автомобилна индустрия се задъхва на фона на прехода към електрически и автономни коли, докато производителите на авточасти и роботика страдат от забавянето в износа и търговските спорове.\n                    \n                    \n                \n                \n                \n                \r\nНивото на безработица в Германия остава 5% - близо до историческо дъно, но броят на работещите на свободна практика и на временни трудови договори се увеличава от миналата година насам. Автомобилните компании започват да съкращават хиляди работни места. Само Daimler планира да съкрати разходите си за възнаграждения с 1,4 млрд. евро (1,5 млрд. долара) – потенциално излагайки още много работни места на риск.\r\nЕфектът от съкращенията вероятно няма да бъде усетен веднага. Германските трудови закони и профсъюзи затрудняват освобождаването на служители, като много големи компании имат споразумения, забраняващи принудителното уволнение. Това означава, че програмите за съкращаване на служители разчитат на доброволния елемент и понякога се изпълняват с години.\n\r\nВлошаващите се перспективи пред германския трудов пазар могат да се превърнат в главоболие за управляващите в Берлин, които обмислят да последват страните от Китай до Великобритания в засилването на инвестициите за стимулиране на икономиката.\n\r\nНад 20 компании в Германия обявиха планове за съкращаване на работни места от началото на 2019 г. Самолетният производител Airbus например обяви през април, че планира да съкрати 1100 служители. Производителят на части Bosch заяви, че планира да намали работната си сила с 2840 служители през октомври, а конкурентът му Continental разкри планове за съкращаване на 20 хил. работни места в глобален мащаб, от които 7 хил. са работещите в Германия. Американският автопроизводител Ford пък посочи през юни, че има намерения да съкрати 12 хил. души в Европа, 5 хил. от тях – в най-голямата икономика на Стария континент.", "date": "2019.11.15", "title": "Германия готова да съкрати над 80 хил. работни места"}
{"url": "https://www.dnes.bg/balkani/2019/11/15/jiveem-tuk-kato-jivotni-migranti-studuvat-v-improviziran-lager-v-bosna.429743", "text": "Тежки сиви облаци са надвиснали над импровизиран лагер за мигранти на границата на Босна с Хърватия, вещаейки още дъжд и злочестина за стотиците хора, оказали се заклещени в това отдалечено поле с палатки, докато са се опитвали да стигнат до Западна Европа.\n\r\nДъждът тази есен превърна лагера Вучак в кално езеро. Навсякъде има отпадъци, а мигрантите внимателно си проправят път между струпаните студени палатки или се крият в спалните си чували, сгушени един до друг.\n\r\n\"Не е възможно да се живее тук. Виждате това\", казва Йемшир от Пакистан. \"Трябва ни хубаво място, където да живеем, спим, ядем, пием\", добавя той.\n\r\nМестните власти устроиха лагера по-рано тази година на бивше сметище и близо до минно поле, останало от войната в тази балканска страна през 90-те години на миналия век. Известен сред мигрантите като \"джунглата\", палатковият лагер е смятан за негоден от водещите международни организации, но местните власти казват, че не могат да го закрият, преди да бъде намерено ново място.\n                    \n                    \n                \n                \n                \n                \r\nВчера към призивите за закриване на лагера, който се намира до северозападния босненски град Бихач, се присъедини и високопоставен представител на ЕС по въпросите на миграцията.\n\r\nМигрантите, които коментираха пред Асошийетед прес условията, се представиха само с малките или с фамилните си имена от страх, че ще бъдат депортирани или наказани.\n\r\n\"Живеем тук като животни\", каза Амир, също от Пакистан.\n\r\nОколо 50 хиляди мигранти са преминали в Босна от миналата година на път за ЕС. Бедната балканска страна се затруднява да се справи с натиска.\n\r\nЕврокомисарят по миграцията и вътрешните работи Димитрис Аврамопулос предупреди, че трябва да бъдат осигурени адекватни условия за настаняване на осемте хиляди мигранти в страната, \"за да се избегне голяма хуманитарна криза през зимата\".\n\r\nЕС е отпуснал на Босна 36 милиона евро помощ, но условията във Вучак са толкова лоши, че \"никаква финансова помощ от ЕС не може, нито ще бъде отпусната за него\", каза Аврамопулос.\n\r\nЗадълбочавайки допълнително напрежението, властите в Северозападна Босна заплашиха да въведат полицейски час в два други големи мигрантски лагера, за да принудят централното правителство да премести настанените там хора на друго място в страната.\n\r\nТези лагери, където са настанени 2000 души, край градовете Бихач и Велика Кладуша са ръководени от Международната организация за миграцията. \r\nМестните власти обявиха, че от петък няма да бъде разрешено влизането на още хора в лагерите, а само на онези, които са тръгнали към хърватската граница, ще бъде разрешено да напуснат.\n\r\nВ лагера Вучак мигрантите казват, че няма да се откажат въпреки мизерията. Струпани около лагерния огън, някои са вдигнали крака пред пламъците, за да се стоплят. Ануар, също от Пакистан, държи ръцете си пред огъня.\n\r\n\"Много е студено\", казва и се усмихва.\r\n \r\n/БТА/\r\n ", "date": "2019.11.15", "title": "Живеем тук като животни: Мигранти студуват в импровизиран лагер в Босна"}
