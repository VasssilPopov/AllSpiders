{"url": "https://www.dnes.bg/health/2019/09/21/7-priznaka-na-deficit-na-vitamin-k.423591", "text": "Витамин К е съществен за здравето. Той участва в регулирането на клетъчния синтез и растеж, здравето на костите и тяхната плътност, функцията на големите кръвоносни съдове. Този витамин се набавя от определени храни, като жълтъци, свинско, говежди черен дроб, гъши дроб, масло, сирене, пилешко, броколи, едамаме, тиква, нар, листни зеленчуци.\r\nВитамин К е мастноразтворим витамин, затова неговото усвояване изисква консумация на полезни мазнини, чрез които тялото да го абсорбира правилно.\r\nКакви са признаците на дефицит на важния витамин К, за които да внимавате?\r\n\r\nХарактерно за недостига на витамин К е обилното продължително кървене и незарастването на раните. Също така е възможно обилната менструация да се дължи на дефицит на витамин К, кървене от носа, кръв в изпражненията, кървящи венци.\r\n                    \n                    \n                \n                \n                \n                \r\nВитамин К играе съществена роля в здравето на костите и зъбите. Ако те са станали по-чупливи, причината може да се дължи на недостатъчно количество витамин К в организма.\r\n\r\nКогато нивата на витамин К са ниски, калцият се депозира в меките тъкани вместо в костите. По този начин се засягат сърцето и кръвоносните съдове, което може да доведе до коронарна болест на сърцето, втвърдяване на стените на артериите и повишен риск от хронични бъбречни заболявания заедно със завишена опасност от инфаркти и инсулти.\r\n", "date": "2019.09.21", "title": "7 признака на дефицит на витамин К "}
{"url": "https://www.dnes.bg/index/2019/09/21/krisko-stana-bashta-veche-pregryshta-bebeto-si.423694", "text": "Рапърът Криско стана баща.\r\n\"Бати стана тати\", обяви той в профила си във Facebook, като публикува снимка, на която държи бебето в ръце.\n\r\nПод кадъра приятели и почитатели пожелават здраве и щастие на изпълнителя и рожбата му.\r\nДетето е от приятелката му Цвети, с която дълго криеха предстоящото си щастие.\r\nДвамата обаче не споделиха нито кога е щастливото събитие, нито какъв ще е полът на детето.\r\n\r\n ", "date": "2019.09.21", "title": "Криско стана баща! Вече прегръща бебето си"}
{"url": "https://www.dnes.bg/notifikacii/2019/09/21/spriaha-frensko-bylgarska-grupa-za-trafik-na-hora.423693", "text": "Българските и френски власти неутрализираха престъпна група за трафик на хора с цел трудова експлоатация, съобщиха от МВР.\r\nТова е една от най-големите до момента международни организирани престъпни групи, която се занимавала и с пране на пари.\r\nВ хода на съвместните действия на органите на реда във Франция били задържани четири лица, от които трима български и един френски гражданин. Според доказателствата, събрани от органите на реда, българите са организирали трафика на работници в района на град Лион. При четирима различни работодатели са установени общо 167 работници, наети за сезонна селскостопанска работа - гроздобер.\r\nОт МВР информират, че това са предимно малоимотни и малограмотни хора, набирани главно от Североизточна България.\r\n                \n                \n                Според властите задържаният французин е осигурявал логистиката за престъпната дейност, като отговарял за намирането на френски работодатели.\r\nГрупата действала под прикритието на легален бизнес - наемане на работници по трудови договори от българско търговско дружество, което от своя страна ги командировало във Франция.\r\nРаботниците трябвало да подписват трудови договори с българското дружество на чужд език, без да разбират съдържанието, но с обещанието да получават по 60 евро на ден. \r\nГоляма част от изработеното от тях било присвоявано от българското дружество. За да узаконят придобитите средства, участниците ги инвестирали в търговска дейност и недвижими имоти във Франция.\r\nРазследването на българска територия е установило, че офисът на българското дружество е регистриран на адрес, на който се намира празен незастроен парцел. В дома на участник в групата са намерени и иззети множество документи, доказващи престъпната дейност, както и големи парични суми за дарения между участниците в групата от порядъка на 40 000 евро.\r\nОт офиса на счетоводна къща, обслужвала дружеството на престъпната група, е иззета цялата му налична документация (в т.ч. разписки, фактури, фишове за заплати, банкови преводи и др.).\r\n ", "date": "2019.09.21", "title": "Спряха френско-българска група за трафик на хора"}
{"url": "https://www.dnes.bg/world/2019/09/21/chukove-petrol-nad-100-arestuvani-jylti-jiletki.423697", "text": "Повече от сто демонстранти са били арестувани по време на протестите на \"жълтите жилетки\" в Париж.\r\nМитингите са охранявани от повече от 7500 служители на френската полиция поради опасения от безредици, причинени от \"черния блок\", съобщи Франс прес.\nДо обяд полицията е арестувала общо 106 души от демонстрантите, по данни на местните сили на реда, като добави, че някои от арестуваните са носили чукове и петролни контейнери.\r\nВластите забраниха на демонстрантите да протестират в някои специфични части на града, макар някои от протестиращите да нарушиха тази забрана, което само доведе до повече арестувани.\r\nМакрон по-рано призова за спокоен протест, като подчерта, че макар да подкрепя свободното изразяване на хората, те не трябва да нарушават обществения ред, предаде \"Фокус\".\r\n ", "date": "2019.09.21", "title": "Чукове, петрол... над 100 арестувани \"жълти жилетки\""}
{"url": "https://www.dnes.bg/mish-mash/2019/09/21/sys-smartfona-v-toaletnata-opasno-e.423695", "text": "Използването на смартфона докато сме в тоалетната, е свързано с опасни последици за здравето ни, тъй като може да ни докара хемороиди, пише в. \"Сън\".\r\nИзданието цитира предупреждението на общопрактикуващия лекар Сара Джарвис. Тя съветва читателите да не използват приложенията на смартфона си в тоалетната, защото така те прекарват много повече време там.\r\nТова е свързано с възникването на хемороидни образувания, които са истинска напаст за Обединеното Кралство, тъй като всеки четвърти пълнолетен британец се сблъсква с това заболяване.\r\n\"По-рано хората влизаха в тоалетната с книга, а сега я замениха със смартфона. Но и двата навика не са здравословни\", изтъква д-р Джарвис.\r\n                    \n                    \n                \n                \n                \n                От своя страна д-р Лиса Акърли предупреждава, че когато взимаме със себе си мобилното устройство в тоалетната, рискуваме да го покрием с опасни микроби - от норовирус до салмонела.\r\nВестникът припомня, че 57 процента от британците често използват смартфона си в тоалетната, а 8 процента от анкетираните никога не влизат в това помещение без него. (БТА)", "date": "2019.09.21", "title": "Със смартфона в тоалетната? Опасно е!"}
{"url": "https://www.dnes.bg/notifikacii/2019/09/21/erdogan-obiavi-gotovnost-za-operaciia-v-siriia.423699", "text": "Турският президент Реджеп Тайип Ердоган обяви, че е приключена подготовката за евентуална операция в Сирия, предава TACC.\r\nТурският лидер каза това на пресконференция пред журналисти, преди да отлети за Ню Йорк, където ще присъства на 74-ата сесия на Общото събрание на ООН.\r\n\"Завършихме подготовката (за възможна операция) по нашата граница. Не искаме конфронтация със САЩ, но не можем да пренебрегнем подкрепата, която те оказаха на терористичните организации. Казах на (президента на САЩ Доналд) Тръмп, че той е изпратил хиляди камиони с оръжие. Не бихме могли да купим това оръжие с пари, а вие го давате безплатно на терористични групировки\", каза турският президент.\r\n                \n                \n                Ердоган също разкритикува подкрепата, която САЩ оказват на \"Сирийските демократични сили\" (СДС).\r\n\"В момента регионът е почти напълно изчистен от терористите от \"Ислямска държава\". Сега сте измислили нова организация, наречена \"Сирийските демократични сили\". Всъщност тя не се различава от ОНС (\"Отряди за народна самоотбрана\".)\", заяви турският лидер, като имаше предвид организацията, която според него е клон на обявената за терористична организация от Анкара \"Работническа партия на Кюрдистан\" (ПКК), предаде \"Фокус\".\r\nВоенните на Турция и САЩ на 7 август се съгласиха да създадат център за съвместни операции в Сирия, както и зона за сигурност. На 12 август първата група американски войски пристигна близо до границата на Турция със Сирия.\r\nПланира се създаването на коридор, през който сирийските бежанци в Турция да могат да се завърнат обратно в страната.", "date": "2019.09.21", "title": "Ердоган обяви готовност за операция в Сирия"}
{"url": "https://www.dnes.bg/obshtestvo/2019/09/21/da-propytuvash-hiliadi-kilometri-za-da-umresh-u-doma-do-maika-si.423698", "text": "Терминално болен българин, лекуван в Италия, реши да пропътува 1400 км до родината си, за да умре в нея и до майка си. Това стана с помощта на Червения кръст от Милано, който му предостави линейка.\r\nПокъртителната история за последното пътуване на българина е разказана на сайта на медицинската организация от Милано, съобщи .\n\r\n34-годишният Николай, както е наречен фиктивно, бил баща на двегодишно момченце. Заедно с него и жена си живеел в Италия. Но всичко се преобърнало, след като Николай бил поразен от тежка болест, която го парализирала. Лекарите от болницата, в която се лекувал, само констатирали, че не подлежи на операция и е безнадеждно болен.\n                    \n                    \n                \n                \n                \n                \r\nНа българина останала една-единствена надежда – да види родината и майка си за последен път, преди да умре. В неговото състояние обаче полет със санитарен самолет бил изключен, още повече че семейството не можело да поеме разходите за него. Затова Николай се решил на друг вариант – напуснал болницата по свое желание и заедно с жена си и детето им решил да поеме към София с автобус от Милано.\n\r\nЛекарите били против, защото пътуването можело да се окаже фатално за изтощения му организъм. Николай обаче искал на всяка цена да види майка си за последно. Тук настъпил обратът.\r\nНа 7 септември в 13,30 ч миланският Червен кръст получил обаждане от клона в Болоня, на който пък се обадило българското консулство от Милано, за да сигнализира за ситуацията с Николай. Българинът бил решен да тръгне само 90 минути по-късно с автобус за родината си. \n\r\nСамо няколко минути преди тръгването на международния автобус съпругата получила обаждане, че италианският Червен кръст ще му осигури безплатно линейка, за да го откара до София. Разходите поело седалището на организацията в Милано.\r\nНа 9 септември сутринта линейка с италиански санитари взела Николай и семейството му и през нощта пристигнала до дома на майката в околностите на София.\r\nНяколко дни по-късно Николай издъхнал, но заобиколен от най-близките си хора в България.\r\n ", "date": "2019.09.21", "title": "Да пропътуваш хиляди километри, за да умреш у дома, до майка си"}
{"url": "https://www.dnes.bg/index/2019/09/21/bitkata-za-sofiia-manolova-sreshtu-fandykova-za-obshtestveni-porychki.423696", "text": "Гражданският кандидат за кмет на София Мая Манолова и настоящият кмет и кандидат на ГЕРБ Йорданка Фандъкова влязоха в задочен спор за обществени поръчки на Столичната община.\r\nМанолова съобщи за две обществени поръчки, които по думите й Столичната община бърза да реализира дни преди местния вот. Те се отнасят за купуването на електробуси и зарядни станции на обща стойност от 80 млн. лв. с ДДС.\r\nСпоред Манолова става дума за непрозрачно харчене на огромен финансов ресурс, защото липсва обсъждане с гражданите какви точно електробуси да бъдат купени, както и мотиви за това защо поръчката е формулирана именно по този начин.\r\nСпоред нея неясно защо за най-големите столични квартали се предвиждат електрически микробуси само с девет седящи места.\r\n                \n                \n                Групата на ГЕРБ в СОС определи като заплаха за спечелените проекти изявленията на Манолова и като проява на \"опасна некомпетентност за града\". До края на 2019 г. София има възможност да защити проекти за екологичен транспорт - 82 електробуса, 30 тролейбуса и 25 трамвая, се посочва още в позицията.\r\nЙорданка Фандъкова коментира, че в комисиите, които разглеждат документите, влизат представители на Общинския съвет, включително на БСП.\r\n\"Госпожа Манолова работи с колегите от БСП. Нека да я информират, да ѝ кажат, за да знае, защото все пак, ако искаш наистина да развиваш града, трябва да имаш и информация, и знания затова как се прави\", каза Фандъкова. По думите й, \"ако се съобразяваме с изборите, означава да лишим града от тази огромна възможност\".\n\r\n ", "date": "2019.09.21", "title": "Битката за София: Манолова срещу Фандъкова за обществени поръчки"}
{"url": "https://www.dnes.bg/sport/2019/09/21/na-starta-planinsko-biagane-na-vitosha.423700", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Най-добрите ни състезатели по планинско бягане участваха днес на Витоша в надпревара от \"Бояна\" до хижа \"Алеко\". Тя се провежда за шести път, а заедно с участниците в планината се качи и репортерът на Иван Кънчев. \r\n\r\nТрима от водещите български планински бегачи се включиха в състезанието - Шабан Мустафа, Димчо Мицов и Йоло Николов.\r\n\r\nЗа трета поредна година победител бе Димчо Мицов, който взе разстоянието от \"Бояна\" до хижа \"Алеко\" за 1 час и 16 минути, втори финиша прекрачи Йоло Николов, а трети бе Шабан Мустафа.", "date": "2019.09.21", "title": "На старта! Планинско бягане на Витоша"}
{"url": "https://www.dnes.bg/notifikacii/2019/09/21/interpol-diri-livanec-34-g-gyrciia-go-zadyrja.423701", "text": "Бреговата охрана на гръцкия остров Миконос задържа ливанец, издирван 34 години от Интерпол за отвличане на самолет и убийството на американски офицер.\n\r\nАрестуваният мъж е предаден на гръцката прокуратура. Очаква се той да бъде екстрадиран в САЩ, където ще бъде съден за тероризъм, съобщи БНР.\n\r\nЛиванецът е задържан при рутинна проверка на круизен кораб, акостирал на остров Миконос. Той е обвинен в отвличане на самолет и в убийство на американски военен, пътувал в същия самолет по линията Атина – Рим през 1985 година.\r\nТогава двама ливанци, въоръжени с автомати и гранати, принуждават екипажа да промени посоката и приземяват самолета в Бейрут.\n\r\nТе освобождават няколко от пътниците, сред които е и известният гръцки певец Демис Русос. На борда пътува и американски гражданин, офицер от флота, който прави опит да обезоръжи терористите. Разстрелват го на летището.\n                \n                \n                \r\nОстаналите пътници са спасени след преговори с американското правителство. В продължение на 34 години американските власти издирват в цял свят терориста. Той се качва на кораба за Миконос, като след това е трябвало да продължи за Турция.\n\r\n ", "date": "2019.09.21", "title": "Интерпол дири ливанец 34 г., Гърция го задържа"}
{"url": "https://www.dnes.bg/notifikacii/2019/09/21/bravo-gracii-ansambylyt-ni-s-bronz-v-baku.423702", "text": "Българският ансамбъл по художествена гимнастика успя да запази мястото си на почетната стълбичка, като извоюва бронзовия медал на Световното първенство в Баку (Азербайджан).\r\n \r\nМомичетата на Весела Димитрова в състав Симона Дянкова, Лаура Траатс, Стефани Кириякова, Мадлен Радуканова и Ерика Зафирова изиграха стабилно съчетанията си с 3 обръча и 2 чифта бухалки, както и с 5 топки и грабнаха отличието в многобоя с общ резултат от 58,000 т. (28,800 т. за първото и 29,200 т. за топките).\r\n \r\nТака нашите грации защитиха бронза си от миналата година, когато записаха същото класиране на Световното първенство в София.\r\n \r\nТе играха в по-неблагоприятния първи поток, като повечето от останалите им конкуренти като Русия, Италия и Беларус бяха във втората група. Въпреки това българките показаха завидната си класа и психика и не допуснаха груба грешка в нито една от композициите си. \r\n \r\nЗа съжаление обаче съдиите отново се превърнаха в главните действащи лица, след като бяха леко пристрастни и дадоха златния медал на тима на Русия.\r\n \r\nСборная започна не особено убедително в съчетанието с обръчи и бухалки, където допусна доста грешки, но получи оценка с едва 1 десета по-малко от българките – 28,700 т. Второто им съчетание – с 5 топки пък бе пълен хаос, гонене на уреда и други грешки, но това не попречи на реферите да им дадат безпрецедентната оценка от 30,000 т. и да ги направят световни шампионки със сбор от 58,700 т.\r\n\r\n ", "date": "2019.09.21", "title": "Браво, грации! Ансамбълът ни с бронз в Баку"}
{"url": "https://www.dnes.bg/world/2019/09/21/protesti-v-kazahstan-desetki-se-ozovaha-v-aresta.423703", "text": "Полицията в Казахстан задържа десетки участници в най-новата вълна от  протести срещу китайското влияние в страната, състояли се в двата най-големи казахстански града днес, предаде Ройтерс.\r\nСъседен Китай е един от най-големите казахстански инвеститори и търговски партньори, а план за преместването на няколко китайски завода в бившата съветска република се сблъсква с общественото недоволство.\r\nВластите задържаха 57 души и може да повдигнат обвинение срещу тях, съобщи вътрешното министерство.\r\nАрестите са станали в Алмати и столицата Нур Султан, съобщават репортери на Ройтерс.\r\nОт видеоматериали, публикувани в социалните мрежи, се вижда, че участниците не са много, около неколкостотин, а полицията значително ги надвишава по брой, допълва Асошиейтед прес.\r\n                    \n                    \n                \n                \n                \n                Арестите изглеждат безразборни. На видеото се вижда, че полицията задържа майка с три деца, докато си пробива път към магазин. Най-малко 50 души са арестувани преди днешния протест, тъй като правителството се стреми да потуши недоволството.\r\nПротестите са организирани от партията \"Демократичен избор на Казахстан\", която е забранена като екстремистка.\r\nЛидерът й, избягалият олигарх Мухтар Аблязов, живее във Франция и е издирван от Казахстан, Русия и Украйна заради предполагаемо присвояване 5 милиарда долара.\r\nАблязов е критик на първия казахстански президент  Нурсултан Назарбаев, който подаде оставка през март, след като управлява богатата на петрол страна близо 30 години. Назарбаев обаче има все още значителни правомощия като шеф на съвета за сигурност и ръководител на управляващата партия \"Нур Отан\" .\r\nВ казахстанската столица е арестуван човек с плакати  \"Да не допускаме китайското нашествие\" и \"Старецът е врагът\", насочен срещу Назарбаев. Няколко души скандираха \"Свобода за политическите затворници\".\r\nПротестиращи се опитаха да избягат, като счупят прозорци на полицейски автобуси.\r\nКитай е голям инвеститор в казахстанския енергиен сектор и купува петрол и газ от предимно мюсюлманската страна с население 18 милиона души. Критици обаче обвиняват китайските компании, както и западните, че не наемат много местни хора и им плащат по-малко, отколкото на чужденците. (БТА)", "date": "2019.09.21", "title": "Протести в Казахстан, десетки се озоваха в ареста"}
{"url": "https://www.dnes.bg/sofia/2019/09/21/antichna-serdika-podzemen-muzei-s-cenni-eksponati.423705", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Останки от жилищата на елита на древния град Сердика, обществени сгради и предмети, оцелели през вековете - всичко това вече може да бъде видяно от жителите и гостите на София в пространството под булевард \"Мария Луиза\". \n\r\nТо е превърнато в подземен музей с ценни експонати, който вече е отворен за посетители, предаде .\n\r\nСердика става град през 30-те години на II век, а през IV – VI век и вече е провинциална столица - с главни улици и разположени по протежението им квартали, където са били част от домовете на най-богатите жители на града.  До наши дни са се запазили останки от шест улици, две раннохристиянски базилики, терми и пет сгради.\n                    \n                    \n                \n                \n                \n                \r\nОстанките са от огромно значение за историята на древния град. В една от базиликите вероятно се е провел Сердикийският събор от 343 г.\n\r\nСпоред изследователите там е била и резиденцията на архиепископ Леонтий от края на VI в. Засега това остава хипотеза, защото по-голямата част от базиликата все още не е разкрита. \n\r\nСлед бурния си разцвет в края на VI век градът загива, според археолозите е унищожен от много силно земетресение.", "date": "2019.09.21", "title": "Антична Сердика - подземен музей с ценни експонати"}
{"url": "https://www.dnes.bg/health/2019/09/21/naturalni-lekove-pri-bezsynie.423596", "text": "Не можете да заспите. Отваряте телефона си и започвате да скролвате из социалните мрежи или пускате телевизора, за да гледате някой филм. И двете идеи са лоши, защото влияят още по-зле на механизмите на съня заради синята светлина, излъчвана от електронните устройства. Какво да правите тогава? Как да върнете съня си?\r\n\r\nЗабравете чашата с вино. Алкохолът също оставя погрешно впечатление, че подобрява съня и прави заспиването по-лесно. Той крие рискове от последващо събуждане през нощта и невъзможност за повторно заспиване. Вместо алкохол пийте чаша топло мляко с лъжица мед. Тази природна комбинация стимулира серотонина, който е естествено успокоително средство за мозъка. Освен това млякото и медът стимулират секрецията на мелатонин – хормонът на съня.\r\n                    \n                    \n                \n                \n                \n                \r\nТези източни практики стимулират съня и повишават нивата на спокойствие в тялото, противодействайки на стреса. Специалните техники за дишане също допринасят за успокояване и релакс, като по този начин сънят идва по-бързо и трае през цялата нощ.\r\n", "date": "2019.09.21", "title": "Натурални лекове при безсъние"}
{"url": "https://www.dnes.bg/index/2019/09/21/syboten-bis-nikoleta-ia-boli-glava-u-nas-jeni-sreshtu-megz-i-blogyrite.423692", "text": "\n\r\nТрябва да благодарим на Жени Калканджиева и Мегз и грозната сцена между тях, за да разберем, че се провежда Седмица на модата в София.\n\r\nНакратко сцената - дизайнерката представя инициaтивaтa \"Aктивнo дoбрo\" зa cъбирaнe нa дрeхи в кошове и докато обяснява Калканджиева се провиква: \"Пaк ли щe гoвoриш? Пo-дoбрe млъкни! Aз тe нaпрaвих извecтнa\". Следва и обидна квалификация, която е характерна за подпийнали мъже в капанче от '77-ма година пред блока. Нападките продължават от страна на Жени - \"Нaучи ce дa гoвoриш бългaрcки първo\". Каканашева отвръща \"Мутритe дa мълчaт!\". Край на сцената, следват аплаузи.\n                \n                \n                \r\nВидимо двете имат конфликт, който трудно удържат, а когато е изпито и някакво количество алкохол няма проблем той да стане достояние на широката публика. \n\r\nПоследваха обаче реакции, които разкриха още една страна на модния бизнес. Блогъри се пробваха да изпъкнат на фона на Мегз и Калканджиева и ако може да \"намажат\" от тяхната известност. \n\r\nПак благодарение на този скандал стана ясно, или поне на мен, че съществува позиция \"официален моден блогър на Sofia Fashion Week\". Зачудих се как отразява официалния блогър на събитието. Ами по български... Всичко е цветя и рози, предимно хвалебствени епитети към дизайнери и колекции. Детайлите почти липсват, за критика и дума не може да става. Иначе няма да си официален блогър. \n\r\nОфициалните блогъри от Atidora взеха отношение и за скандала между Мегз и Жени Калканджиева. \n\r\n\"Много ни се иска от този случай да си извадим поука и хора като Жени Калканджиева, позволяващи си да покажат такъв ярък непрофесионализъм, да не бъдат повече част от модния бизнес\".\n\r\nОфициалните блогърки имат право да изкажат мнението си, да критикуват наистина грозната сцена, но някак малко се надценяват в исканията си. Ако то е отправено към организаторите на SFW, реакция нямаше. Да, те споделиха тяхното отразяване в социалните мрежи, но не намериха сили официално да вземат отношение. Ако това искане си само тяхно - момичета, хубаво е да знаете, че не вие решавате кой да бъде в модния бизнес. С всичките си кусури, Жени Калканджиева е част от този бизнес над 20 години, много преди вие да осъзнаете, че ще се изявявате като блогърки. Получихте своите 5 минути слава, но те няма да ви помогнат повече от това да сте официален блогър и на следващото издание на SFW. А софийската Седмица на модата? Само името й наподобява на реномираните такива в Лондон, Париж, Милано или Ню Йорк. Нивото й е на това на блогърството ни - искат, ама...\n\r\nНаскоро за себе си напомни и гримьорът Валентин Кулагин, за когото се чудя защо не е официален гримьор на SFW. Ще си паснат идеално. Да ме извини, ако наистина е такъв. Вместо да изписва очи и вежди или поне да си гледа \"лукс\" живота в Дубай, Кулагин захапа поредната си жертва онлайн. Славена Вътова била с крива глава и \"като настъпена моцарела\". Валентин много иска да е известен, но просто върви по чужд път, който в повечето случаи е втръснал. И единственото сравнение, което ми хрумва е \"Късната Албена Вулева\". А както изпя преди години удачно Ицо Хазарта - тук хигиената е нулева.\n\r\nПродължаваме със следващата клюка, която може да попадне в категорията \"свежо за вехти плеймейтки\". Черната Златка била забила фитнес инструктор, с когото ходили до Милано. Дори няма новина - ако не е Милано, ще е Дубай. \n\r\nВ същата рубрика, но за певици, попада и Луна. Блондинката, която в един момент се виждаше като президент, реши да ни занимава с любовния си живот. Сигурен съм, че малцина биха искали да знаят подробности, но все пак фолк ветеранката се появи в национален ефир. За да ни обясни, че върти любов с някакъв по-млад мъж. Той от своя страна се оплака, че трудно се живее с президент. Наистина безсмислено, но е тежко да се живее с чувството, че си много известен, но само сред родата. Мнозина пък се усъмниха, че историята с младото гадже е зле скроен PR. Луна да стиска палци отново да върнат на екран Big Brother, че иначе и родата ще я забрави.\n\r\nСпоред публикации от тази седмица, най-голямата мистерия в родния шоубизнес вече е разкрита. А именно кой е мъжът до Гери-Никол. Певицата доста намали онлайн изявите си, селфитата намаляха, Photoshop-ът е на път да не се ъпдейтне и да хване \"прах\" на десктопа. Та според слуховете, Гери е пристанала на бившия футболист на Славия и настоящ бизнесмен Вилиян Вълков, по прякор Вълка. Двамата бяха заедно и на сватбата на Софи Маринова. Засега обаче двамата пазели връзката си далеч от прожекторите.\n\r\nКраят е за Николета Лозанова. Голям бис за нея след гостуването й в \"Папараци\". Плеймейтката призна, че не харесва България.\n\r\nВидите ли, като кацнела на родното летище и започвало да я боли глава. И това не се случвало никъде другаде. Всичко било заради негативното отношение на българите, което тя среща непрестанно. В чужбина хората били далеч по-усмихнати.\n\r\nВ бъдеще искала да замине да живее извън България, но за момента семейството й е в България и преместването й няма как да се случи. \n\r\nТова звучи доста безотговорно като родител. Защо отглежда дъщеря си в такава негативна обстановка? Звучи безотговорно и за собственото й здраве щом още със стъпването на родна земя започва с главоболието - защо дотира производството на аналгетици у нас, като може със спестените средства да си осигури охолен живот навън? \n\r\nНие може да се чудим защо избира нещастието пред щастието, но няма смисъл. Защото Лозанова с едно интервю се опита да ни убеди, че миналото й не е нейното минало. А то у нас ще я преследва. Колкото до хората - нека спре да използва клишета за негативност, защото не са много тези, които се интересуват от нейния живот. Още повече сред младите, които наистина имат цел в живота, различна да мързелуват - те дори не я познават. Да, за определена група тя се превърна в етикет, но дали написаното на този етикет не води до нейното главоболие?", "date": "2019.09.21", "title": "Съботен бис: Николета я боли глава у нас, Жени срещу Мегз и блогърите"}
{"url": "https://www.dnes.bg/index/2019/09/21/bejanci-zalivat-ostrovite-na-gyrciia-sysedite-tyrsiat-evropomosht.423704", "text": "Гърция търси европейска помощ за справяне с ескалиращата бежанска вълна към островите ѝ. Премиерът Киракос Мицотакис заминава за Вашингтон за среща с президента Тръмп и турския държавен глава Ердоган, съобщи БНР.\n\r\nУвеличаване на усилията на Европейската агенция по охрана на границите \"Фронтекс\" и засилване на присъствието на НАТО в Егейско море. Това поиска гръцкото правителство на извънредно заседание днес заради ескалиращата бежанска вълна.\n\r\nСамо за пет дни тази седмица до гръцките острови са достигнали над 2200 мигранти, по данни на бреговата охрана.\n\r\nВ бежанския лагер \"Мория\" на Лесбос са настанени над 13 хиляди души, много от тях майки с деца, при капацитет на лагера за около 3 хиляди. Безредиците са ежедневие, коментират жители на острова.\n                \n                \n                \r\nКметовете на Егейските острови алармират, че положението е \"трагично\", настояват за незабавни мерки и за съпричастност от Европейския съюз.\n\r\nГръцките медии припомнят, че Атина съгласува мигрантската си политика със София при среща на министър Комуцакос с българския премиер Бойко Борисов. Цитират изказване на премиера: \"Оценяваме високо усилията ви за справяне с това голямо предизвикателство\".\n\r\n\"Турция просто остави без охрана морската граница, за да окаже натиск към Брюксел\", коментират гръцките медии.", "date": "2019.09.21", "title": "Бежанци заливат островите на Гърция, съседите търсят европомощ"}
{"url": "https://www.dnes.bg/usa/2019/09/21/sasht-prashta-voenni-sili-v-sauditska-arabiia-i-oae.423686", "text": " Съединените щати ще изпратят допълнителни военни сили и оборудване в Саудитска Арабия и Обединените арабски емирства (ОАЕ). Така те ще подсилят сигурността им, като поне засега президентът Доналд Тръмп е взел решение да не нанася незабавен военен удар срещу Иран в отговор на атаката срещу саудитската петролна индустрия, съобщи Асошиейтед прес.\n\n\n\r\nАмериканският министър на отбраната Марк Еспър каза, че това е само първата стъпка и не изключи допълнителни действия в хода на събитията. Той заяви, че решението за допълнителни военни сили е в отговор на молби от Саудитска Арабия и ОАЕ за помощ за усилване на противовъздушната и ракетната им отбрана, пише БТА.\r\n                    \n                    \n                \n                \n                \n                Според американски официални представители броят на военните, които ще изпрати Вашингтон, ще бъде няколкостотин. Сред въоръжението, което ще бъде разгърнато в Близкия изток, най-вероятно ще има зенитно-ракетни системи Пейтриът и евентуално усъвършенствани радари.\r\nСъобщението на Пентагона отговаря на по-ранните коментари на президента Тръмп днес, който заяви по време на среща с австралийския премиер Скот Морисън във Вашингтон, че сдържаността \"показва далеч по-голяма сила\", отколкото започването на военни удари, и че той би желал да избегне всеобхватна война с Иран.\r\nС решението си срещу незабавен американски удар Тръмп за втори път през последните месеци се отдръпва от мащабна военна операция срещу Иран, която мнозина в Пентагона и други съветници се опасяват, че ще постави началото на нова близкоизточна война. През юни, след като Иран свали американски разузнавателен дрон, Тръмп първоначално одобри ответен военен удар, а след това внезапно го отмени, защото, както каза той, при него биха загинали десетки иранци.\r\nВашингтон държи Техеран отговорен за атаките срещу саудитски петролни съоръжения с дронове на 14 септември. Отговорност за нападенията поеха йеменските бунтовници хуси, докато Иран отрича да има участие.\r\nПо-рано в петък президентът Тръмп обяви санкции срещу иранската централна банка и суверенния фонд на страната.", "date": "2019.09.21", "title": "САЩ праща военни сили в Саудитска Арабия и ОАЕ"}
{"url": "https://www.dnes.bg/health/2019/09/21/48-svetovnoizvestni-eksperti-po-biotehnologii-sa-lektori-na-biotech-atelier.423691", "text": "Ателието по биотехнологии включва наситена програма на английски език само в един ден – на 25 септември 2019 г. в Иновационен форум \"Джон Атанасов\" на \"София Тех Парк\". Събитието се организира от консултанска фирма \"Прескрипция\" и Българската асоциация за персонализирана медицина  (БАПЕМЕД).\r\nФокусът на тазгодишното BIOTECH ATELIER е върху три теми: лекарствени продукти за модерни терапии, изкуствен интелект и машинно обучение в медицината, проект MEGA (Million European Genome Alliance). Допълнителните теми ще са свързани с персонализирана медицина, биомаркери и съпътстваща диагностика, данни от медицинската практика (или т. нар \"Real-World Data\"), биобанкиране, ангажираност на пациента и поставянето му в центъра на здравната грижа, пациентско застъпничество, възможности за финансиране и много други.\r\n                    \n                    \n                \n                \n                \n                Лектори са 48 световноизвестни експерти – от Европа, Америка и Азия, като всеки от тях е забележителен специалист в приложението на биотехнологиите. \"До момента в Европа има одобрени 18 иновативни терапии, а над 300 са клиничните проучвания в различни фази. Това е бъдещето на медицината и ние искаме България да потърси мястото си в това бъдеще\", съобщи един от организаторите – д-р Борислав Борисов.\r\n\"Боги Елиесен от Дания ще представи геномния проект MEGA (Million European Genome Alliance), от който зависят много бъдещи разработки в биотехнологичната сфера и в частност идентифициране на генетични изменения с клинично значение и лекарствен дизайн, базиран на биотехнологии. Смисълът на този проект е да събере конкретна генетична информация от популацията в Европа, която да позволи откриване на нови биомаркери и разработването на прицелни терапии. При много заболявания в онкологията и в редките болести откриването на подходяща генна мутация, която да се атакува, предопределя успеха на лечението”, обясни д-р Борисов.\r\nВ панела за генната и клетъчната терапия ще говори проф. д-р Туми от университета в Париж. Той е световен експерт, който работи активно в САЩ и Япония, и ще представи примери от дългогодишния си и богат опит в иновативните терапии. Лекарствените продукти за модерни терапии (ATMPs) са новата надежда и предизвикателство за диагностика, терапия, безопасност на пациента и регистрация. Участниците в панела ще изложат предимствата и предизвикателствата в процеса на приложение на тези иновативни продукти в практиката.\r\n\"Важна тема, по която ще дебатираме, е изкуственият интелект и дигитализацията на съвременното здравеопазване. Ще се представят апликации за телефони и за други устройства, каквито практически всеки има, с които се проследява здравното състояние на пациента, дозира се терапията и се следи изпълнението й. Тези дигитални инструменти вече се прилагат масово в клиничните изпитвания\", добави д-р Борисов.\r\nНа Ателието ще има внушително присъствие на академични партньори и експерти в предприемачеството, защото една от целите на форума е да осъществи връзка между индустрията и академичните среди. Ще участват също стартъп компании с големи иновативни идеи. Идеята е да се създадат и изградят стабилни контакти, както помежду им, така и с лекторите. Те ще може да участват в дебат за възможностите за финансиране.\r\nОчакват се представители на чуждестранни и български пациентски организации, както и много студенти.\r\nАтелието за биотехнологии е адресирано към максимално широка аудитория, тъй като приложението на биотехнологиите засяга цялото общество и е основа за развитие и прогрес.", "date": "2019.09.21", "title": "48 световноизвестни експерти по биотехнологии са лектори на BIOTECH ATELIER "}
{"url": "https://www.dnes.bg/obrazovanie/2019/09/21/otkyde-idva-mliakoto-degustaciia-i-kryjoci-v-uchilishte.423665", "text": "\r\nОткъде идва млякото и как от него се прави сирене и кашкавал. На това ще се учат децата от първи до четвърти клас като посещават стопанства, мандри или селскостопански музеи.\n\r\nВ двора на училище или детска градина пък малчуганите от 3- до 10-годишна възраст ще трябва да създават и да се грижат за овощни и зеленчукови градини, за да могат да придобият земеделски навици, пише \"Монитор\". Тези мерки са предвидени в проекта на националната стратегия за прилагане на схема за предлагане на плодове, зеленчуци, мляко и млечни продукти в детските градини и училища до края на учебната 2022/2023 година, която е предложена за обществено обсъждане от Министерство на земеделието.\n                    \n                    \n                \n                \n                \n                \r\nЗа да приобщят най-малките ученици от столицата към земеделските процеси, педагозите и малчуганите трябва да пътуват до село Лесиндрен. С историята на българското растениевъдство пък децата могат да се запознаят в Националния земеделски музей. Там ще научат как възниква земеделието по нашите земи, да видят различни култури. В музея децата могат да разгледат техни експонати.\n\r\nГрадинки с цветя и зеленчуци вече съществуват в някои училища и детски градини. Сред стръкчета подправки пък се провеждат и занятията по човек и природа, както и специализирани Монтесори занимания, свързани с еволюцията на живота, ботаника, биология, екология и социални умения.\n\r\nВъвеждането на часове по дегустация или кръжоци по готварство също са предвидени в проекта на стратегията. Заниманията могат да протичат в училищния стол или помещенията за приготвяне на храна в школото. В тях ще участват хлапетата от първи до четвърти клас, които сами ще участват в процеса на приготвяне на собствения си обяд или следобедна закуска.\r\nКак да готвят и да подреждат масата се учеха преди децата от 5-и до 7-и клас в заниманията си по труд и техника. Въпреки че в тези занимания не се предвижда включването на малчуганите от детските градини, в някои се прилага подобна практика.\r\nХлапетата от предучилищна група в столична забавачка са посетили пекарна, в която са се учили как да месят и пекат хляб. Провеждането на състезания и игри в училищата, детските градини или из града, в който се намират, е друга от мерките, с които се цели малчуганите да придобият знания за полезните свойства на млякото, плодовете и зеленчуците.\r\nЗа да се запознаят децата със здравословните хранителни навици и опазването на околната среда, образователните институции трябва да провеждат уроци и лекции. В тази насока в училищата и детските градини ще се раздава и мед и ще се обясняват полезните му свойства.", "date": "2019.09.21", "title": "Откъде идва млякото? Дегустация и кръжоци в училище"}
{"url": "https://www.dnes.bg/izlojbi/2019/09/21/marina-abramovich-se-vyrna-v-rodniia-belgrad-s-izlojba.423690", "text": "Марина Абрамович, спечелила си световна слава с пърформансите си, откри днес в родния си Белград голяма ретроспективна изложба, посветена на кариерата й, предаде БТА, позовавайки се на Франс прес.\r\nОблечена цялата в черно, артистката покани представители на медиите рано сутринта, в 4,23 ч. по Гринуич, за да постави началото на ретроспективата. Абрамович, която напусна Белград през 70-те години, каза, че е много развълнувана, че се връща там.\r\n\"Научих три неща тук, в Белград. От баба ми научих какво е духовност, винаги ходех с нея на църква. От баща ми научих какво е храброст. От майка ми научих какво е дисциплина и воля\", заяви Абрамович.\r\nРетроспективата в Белград ще продължи до 20 януари догодина и посетителите й ще видят картини и рисунки от периода, в който Абрамович е учила в академията за изящни изкуства в Белград (1965-1970 г.), снимки, инсталации и видеозаписи, проследяващи 50-годишната кариера на Абрамович, превърнали я в един от най-значимите съвременни творци. По време на ретроспективата артисти ще възпроизведат някои от най-прочутите пърформанси на Абрамович.\r\n                    \n                    \n                \n                \n                \n                Ретроспективата вече беше представена в Швеция, Дания, Норвегия, Германия, Полша и Италия. Белград е последният й етап.\r\nСред някои от най-прочутите пърформанси на Абрамович е \"Балкански барок\", датиращ от 1997 г. и представен на Венецианското биенале. В него Абрамович стоя затворена в стая четири дни, заета с чистене на купчина кървящи кости, докато видео, прожектирано на стената в стаята, припомняше историята на войните в Югославия през 90-те години. Тогава Абрамович спечели Златен лъв на Биеналето за най-добър павилион.\r\nДруг прочут неин пърформанс е наречен \"Артистът присъства\", датиращ от 2010 г. По време на него Абрамович прекара часове наред с поглед вперен в посетителите, сред които имаше и знаменитости като Шарън Стоун и Джеймс Франко. Пърформансът продължи няколко месеца.", "date": "2019.09.21", "title": "Марина Абрамович се върна в родния Белград с изложба"}
{"url": "https://www.dnes.bg/stranata/2019/09/21/kolite-s-neizpravni-gazovi-uredbi-dvijeshti-se-bombi.423683", "text": "\r\nАвтомобилите с неизправни газови уредби са като движещи се бомби със закъснител на пътя, казват пред Нова тв експерти от бранша. Те предупреждават, че без бързи промени в закона, инциденти като този с взривената кола на бензиностанция в Добрич, ще продължат. При взрива на газовата бутилка преди дни загина жена, а друга беше ранена.\r\n\r\nОт асоциацията на автогаз сервизите настояват срокът за регистрация на газови уредби на автомобили да се намали максимално.\r\n\r\nА шофьорите да са длъжни да информират КАТ до месец след монтирането й.\r\n\r\nЕдна газова бутилка има между 5 и 7 години срок на годност, обясни Александър Бъчваров, собственик на автосервиз. Той не съветва шофьорите да купуват втора ръка от интернет.\r\n\r\n\"Много е важен техническият преглед. Да се преглеждат обстойно нещата- дали има изпускане и течове от редуктора, дали съединенията, през които минава газта са в достатъчно добро състояние. Бутилките трябва да се сменят периодично\", обясни Александър Бъчваров.", "date": "2019.09.21", "title": "Колите с неизправни газови уредби - движещи се бомби"}
{"url": "https://www.dnes.bg/eu/2019/09/21/izslushvaneto-na-mariia-gabriel-v-ep-shte-e-uspeshno-za-bylgariia.423688", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Очаквам безпроблемно изслушване за Мария Габриел, защото тя има опит като еврокомисар през последните три години. Успехът на българския еврокомисар, независимо как се казва и от коя политическа сила е предложен, е успех и за България\", коментира Илхан Кючук.\n\r\nПо думите му затова са предложили на колеги си в Страсбург да имат предварителна среща с госпожа Габриел. \n\r\n\"Мария Габриел изложи своите аргументи - какво е постигнала последните три години, изложи своите очаквания, даде повече информация за ресора, който ѝ предстои, всеки един от българските евродепутати имаше възможност да зададе въпроси и да прави коментари\", допълни евродепутатът.\n                    \n                    \n                \n                \n                \n                \r\nПо думите му те са осъзнали, че ресорът е важен и ресорът е  ресурсен.  \n\r\n\"Но тук има една важна задача – традиционно има много голяма битка, когато говорим за многогодишната финансова рамка. България има абсолютната необходимост да работи за запазване на сегашното положение в многогодишната финансова рамка за обща селскостопанска политика и за политиката по кохезия\", допълни Кючук.\n\r\nТой каза още, че с новия ресор и с идеята да бъдем напредничава държава, ние трябва да подкрепим усилията на госпожа Габриел да има добър ресурс, с който да изпълнява възложената политика. \n\r\n\"Азбучна истина е, че иначе и най-добрите намерения не могат да се случат. Мисля, че ресорът отразява съвременните тенденции, които стоят пред ЕС и в глобален мащаб - пред света. Този ресор има всички възможности да бъде разгърнат и това задължава госпожа Габриел да бъде добър и отговорен еврокомисар, защото в крайна сметка за нея ще се говори като български еврокомисар\", заяви евродепутатът пред .", "date": "2019.09.21", "title": "Изслушването на Мария Габриел в ЕП ще е успешно за България"}
{"url": "https://www.dnes.bg/index/2019/09/21/zagiva-li-zemiata-posledicite-ot-globalnoto-zatopliane.423684", "text": "Някои последствия от климатичните промени върху океаните и ледената покривка са необратими и човечеството трябва да се подготви за това, предупредиха учени, цитирани от Франс прес.\r\nМакар че може да бъде променен преди публикуването му на 25 септември, проектодокладът на експерти по климата от ООН от края на август включва дълъг списък с опустошителни последствия, като се започне с покачване на морското ниво, пише БТА.\n\r\n\r\nОкеаните са погълнали една четвърт от дължащите се на човешката дейност парникови газове и 93 процента от топлината, свързана с климатичните промени. В резултат моретата на планетата се затоплиха, увеличиха киселинността си и станаха по-малко солени. Честотата, интензитетът и продължителността на морскитте горещи вълни, като опустошилите Големия бариерен риф, се увеличиха.\n\n\n\r\n                \n                \n                Екстремните феномени Ел Ниньо, които допринасят за горски пожари, бури и епидемии, вероятно ще зачестят, ако не се намалят емисиите въглероден диоксид. Хранителните запаси в плитките тропически води могат да намалеят с 40 процента. Морските видове, от планктона до рибите и бозайниците, са се преместили на стотици километри от 50-те години на миналия век, а това има големи последствия върху екосистемите и риболова.\n\r\n\r\nВ сравнение с периода 1980-2000 г. океанското ниво вероятно ще се повиши с около 43 сантиметра, при положение че температурата се покачи с 2 градуса Целзий, и с 84 сантиметра, ако температурата се увеличи с 3 или 4 градуса Целзий - затопляне, към което водят сегашните тенденции. Щетите от наводненията могат да се увеличат 100, ако не и 1000 пъти до 2100 г. През 22-ри век темповете на покачване на морското ниво вероятно ще са 100 пъти по-бързи, нараствайки от 3,6 милиметра годишно днес на няколко сантиметра.\r\nЗаради покачването на океанското ниво крайбрежните райони, които притежават нужните финансови средства, ще могат да построят диги, докато населението в най-бедните райони ще трябва да се премести другаде. Дори ако температурата се покачи само с 2 градуса Целзий, вероятно ще бъдат наводнени територии с 280 милиона жители.\r\nМежду 20 и 90 процента от районите с влажен климат вероятно ще бъдат загубени до 2100 г. в резултат на предвиденото покачване на морското ниво.\n\r\n\r\nКонцентрацията на кислорода в морето е намаляла с 2 процента за 60 години и вероятно ще спадне с още 3-4 процента, ако не се намалят емисиите въглероден диоксид. Затоплянето на водата и замърсяването на крайбрежието са виновни за увеличаването на \"мъртвите зони\", където ниското ниво на кислорода пречи на морския живот. Кораловите рифове, на които разчитат половин милиард души, за да се изхранят, ще намалеят с 90 процента дори ако затоплянето е само с 1,5 градуса Целзий в сравнение с прединдустриалната епоха и е възможно изобщо да не оцелеят при покачване на температурата с 2 градуса Целзий.\n\r\n\r\nЛедената покривка в Антарктида и Гренландия ежегодно губи средно 430 милиарда тона лед от 2006 г. , превръщайки се в основен източник за покачване на океанското ниво.\r\nЛедниците, които снабдяват със сладка вода над 2 милиарда диши, също отстъпват. Ледниците на малка надморска височина в Алпите, Кавказ и Скандинавия е възможно да загубят 80 процента от обема си до 2100 г.\r\nПланините вероятно ще загубят значителна част от снежната си покривка, а това вероятно ще има важни последствия за земеделието, туризма и енергоснабдяването.\r\n\r\nМежду една трета и 99 процента от вечната замръзналост - заледената през цялата година почва, може да се стопи до 2100 г., ако климатичното затопляне продължи със същите темпове.\r\nКоличеството на живака и токсичните вещества в питейната вода вероятно ще се увеличи вследствие на топенето на вечната замръзналост и ледниците. Почти 800 000 тона живак вероятно се съдържат във вечната замръзналост", "date": "2019.09.21", "title": "Загива ли Земята? Последиците от глобалното затопляне"}
{"url": "https://www.dnes.bg/stranata/2019/09/21/bg-hotelieri-letniiat-sezon-beshe-katastrofalen.423664", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Според министър Николина Ангелкова спадът на туристите това лято по морето  и най-вече в Слънчев бряг ще бъде само 1% , докато хотелиерите казват, че на първа линия спадът  е 15 % и забележете на втора линия с близо 30%, съобщава Bulgaria ON AIR.\n\r\nЗатова пък от министерството на туризма отчетоха ръст на нощувките реализирани от българските туристи с цели15%. Хотелиери и туроператори определят сезонът като катастрофален. \n\n\n\r\nСпоред ресорното министерство  спадът в курорта Слънчев бряг бил основно при организирания туризъм.  Спад на полетите отчита и летище Бургас.\n                    \n                    \n                \n                \n                \n                \r\nСлаб сезон отчитат и концесионерите. Скъпите чадъри и шезлонги прогониха туристите от българското море. Затова те настояват за категоризация на плажовете за следващото лято. \n\r\nЗа юни и юли приходите от международен туризъм са над един милиард и двеста милиона лева, което  е ръст от 1,7%, отчете Министерството на туризма.\n\r\nПоследният чартър от летище Бургас е на 8 октомври, тогава ще затворят и последните хотели в Слъвчев бряг.", "date": "2019.09.21", "title": "BG хотелиери: Летният сезон беше катастрофален!"}
{"url": "https://www.dnes.bg/notifikacii/2019/09/21/djo-kenedi-e-kandidat-za-senata-na-sasht.423707", "text": "Американският конгресмен Джо Кенеди се включи днес в предизборната надпревара за Сената, предаде Асошиейтед прес.\r\nДемократът от Масачузетс официално обяви кандидатурата си в имейл преди проява в Бостън. \r\nДжо Кенеди е внук на Робърт Кенеди и праплеменник на някогашния президент на САЩ Джон Кенеди.\r\nТой е първият член на най-известната политическа династия в Америка, който се кандидатира за Сената, откакто неговият прачичо Едуард Кенеди направи това през 1962 г.\r\nДжо Кенеди ще се изправи срещу настоящия сенатор Едуард Марки на първичните избори догодина. (БТА)\r\n ", "date": "2019.09.21", "title": "Джо Кенеди е кандидат за Сената на САЩ"}
{"url": "https://www.dnes.bg/stranata/2019/09/21/bez-distanciia-udar-dete-na-6-g-zagina-pri-ptp-krai-shumen.423709", "text": "Шестгодишно дете е загинало при катастрофа между два автомобила близо до Шумен. Инцидентът е станал до надлеза на кв. Макак, на АМ “Хемус“ в посока от Варна към София.\r\nСигнал за произшествието е получен малко след 18.15 часа. Съобщено било, че произшествието е между два автомобила - Фолксваген Голф с варненска регистрация и Форд \"Фиеста\" с русенска, съобщиха от полицията.\r\nПо първоначални данни водачът на Фолксвагена - 35-годишна жена от Варна, поради движение с несъобразена скорост и липса на достатъчно дистанция ударила движещия се пред нея Форд.\r\nВ резултат автомобилът се преобърнал на пътното платно. Загинало е 6-годишно дете, което пътувало в него.\r\n                    \n                    \n                \n                \n                \n                В МБАЛ – Шумен са откарано останалите трима пътници от Форда и водачът. За преглед в болничното заведение са откарани 35-годишната жена, която била зад волана на Фолксвагена и дете на 8 години. \r\nКъм момента няма данни за състоянието им. На място се извършва оглед, изясняват се причините, довели до възникване на инцидента.\r\nСъздадена е временна организация на движението. Превозните средства се отбиват на 350-ти километър на магистралата посока Варна-София през път I-2 в посока към София.", "date": "2019.09.21", "title": "Без дистанция, удар... Дете на 6 г. загина при ПТП край Шумен"}
{"url": "https://www.dnes.bg/notifikacii/2019/09/21/bronz-za-bojidar-andreev-na-shtangi-v-pataia.423708", "text": "Божидар Андреев спечели три медала на световното първенство по вдигане на тежести в Патая (Тайланд).\r\nБългаринът грабна среброто в изхвърлянето, а в изтласкването и в двубоя се окичи с бронз. Това са първи отличия за България на шампионата в Тайланд.\r\nВ първото движение Божидар направи три успешни опита и взе максимума, като дори подобри с 3 кг своя резултат от европейското тази пролет – 149, 154, 157 кг.\r\nВ изтласкването Андреев стартира без проблем от 189 кг, после се справи и със 189 и единственият му неуспешен опит в състезанието бе последният на 192 кг. Това означаваше бронз в изтласкването и бронз в двубоя с резултат 346 кг.\r\nВъв второто движение Ши Жийон счупи световния рекорд със 197 кг, което му осигури златото и световния рекорд в двубоя със 363 кг. Втори се нареди Окан Чо от КНДР с 347 кг (154 и 193) кг, съобщава интернет страницата на БФВТ.\r\n\r\n ", "date": "2019.09.21", "title": "Бронз за Божидар Андреев на щанги в Патая"}
{"url": "https://www.dnes.bg/notifikacii/2019/09/21/trus-ot-5-6-raztyrsi-albaniia-pone-dvama-sa-raneni.423710", "text": "Най-малко двама души са ранени при земетресението, разтърсило следобед Западна Албания, съобщи Асошиейтед прес, като се позовава на местни медии.\r\n\r\nСпоред Американския геофизичен институт трусът е бил с магнитуд 5,6. По данни на института епицентърът е бил на шест километра от град Дуръс в северна посока и на 33 км западно от столицата Тирана.\r\n\r\nЗеметресението е станало на дълбочина 10 километра под земната повърхност. (БТА)", "date": "2019.09.21", "title": "Трус от 5.6 разтърси Албания, поне двама са ранени"}
{"url": "https://www.dnes.bg/temida/2019/09/21/bashtata-na-polfriiman-iznenadan-no-shtastliv-chaka-sina-si.423711", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Предсрочното пускане на свобода на осъдения за убийство у нас Джок Полфрийман изненада както медиите в родната му Австралия, така и близките му.\n\nЧасове след като той беше освободен, бащатa на австралиеца обяви, че е изключително щастлив от решението на съда и очаква скоро да види сина си, предаде .\n\r\nВ интервю пред австралийско радио бащата на Джок – д-р Саймън Полфрийман признава, че все още не осъществил контакт със сина си. \n\r\nВ интервюто д-р Полфрийман пояснява още, че е присъствал на всички дела по случая. Затова има конкретни наблюдения върху българската съдебна система. И определя законодателството ни като странно.\r\n                    \n                    \n                \n                \n                \n                В същото време близки на убия Андрей Монов определиха решението на съда като поредната обида към паметта му. За тях Полфрийман ще остане завинаги убиец. \n\r\nКарл Фъргюсн, който също посещавал приятеля си у нас, определи условията в българските затвори като ужасяващи.\n\r\nВ подкрепа на осъдения Полфрийман се обявиха и редица австралийски медии. Журналистът Белинда Хоукинс дори написа книга по случая, озаглавена \"Кошмарът на всеки родител\". В нея тя изразява съмнения доколко процесът е бил справедлив. \n\r\nЗасега Полфрийман остава в центъра за временно настанява в Бусманци в очакване на временен паспорт.", "date": "2019.09.21", "title": "Бащата на Полфрийман изненадан, но щастлив, чака сина си"}
{"url": "https://www.dnes.bg/index/2019/09/21/oven-deva-jenite-ot-koi-zodii-sa-nai-vlastni.423642", "text": "Всеки от нас се отличава със специфичния си характер. Едни са доста спокойни и предпочитат пасивността, докато други държат да са в центъра на вниманието и контролират всичко. Това до някаква степен заваиси от зодията, под която са родени.  \r\nСмята се, че жените са онези в двойката, които обичат да диктуват темпото. В много от случаите тяхната дума се чува първа, а след мъжът си казва мнението. Това е съвсем нормално, защото представителките на слабия пол се грижат за домакинската работа, децата и имат куп отговорности като плащане на сметки, пазаруване и други. \r\n \r\nСпоред астрологията, жените от четири зодии са най-властни. Вижте кои са те: \r\n \r\n\r\n \r\nДамите от този знак са доста емоционални. Ядосате ли ги, бъдете готови да понесете целия им гняв. Те искат да имат водеща роля във връзката и не обичат да правят компромиси, ако вие не желаете това. Наумят ли си, че искат нещо, трябва да се съобразите с тях, защото те не приемат отказ. \r\n \r\nЖените от тази зодия искат да превъзхождат половинките си, което създава противоречения между двамата. Те не могат да задържат партньора си, защото са прекалено властни и манипулативни, а не всеки мъж обича да го държат на каишка.\r\n \r\n\r\n \r\nТези жени са прекалено упорити и са готови на всичко, за да постигнат целите си. Романтични и любвеобилни половинки са, но не понасят да им заповядват. Девите са смели и държат на своята независимост. \r\n \r\nОбикновено жените, родени под този знак, излизат с мъже, които имат по-слаб характер и са нерешителни. По този начин могат да ги въртят на малкия си пръст. Най-често карат половинката да се съобразява с тях, а не обратното. \r\n \r\n\r\n ", "date": "2019.09.21", "title": "Овен, Дева...Жените от кои зодии са най-властни?"}
{"url": "https://www.dnes.bg/index/2019/09/21/receptata-dnes-myfini-sys-sladko.423633", "text": "Уикендът е времето, в което може да се поглезите с нещо сладко и засищащо за закуска. Когато ви мързи да правите палачинки и да висите пред котлона, може да си изпечете вкусни мъфини. Ако пък наскоро сте правили сладко, използвайте и малко от него, за да се засладите за деня.\r\nМного хора не правят мъфини, защото смятат, че разделянето на сместа в толкова малки формички е пипкава работа, но това въобще не е така. Повечето рецепти за кексчетата са много бързи и лесно изпълними.\r\n\r\n2 яйца;\r\n3-4 супени лъжици олио (за тестото и намазване на формата);\r\n2 чаени чаши брашно;\r\n1 чаена чаша кисело мляко;\r\n                \n                \n                2 чаени лъжички бакпулвер;\r\n3 супени лъжици захар;\r\nмалко бурканче сладко от ягоди (около 10 чаени лъжици);\r\n3 супени лъжици вода;\r\nпудра захар за поръсване.\r\n\r\nВземете подходящ съд и в него чукнете яйцата. Добавете захарта и разбийте хубаво с миксера. После изсипете киселото мляко и олиото.\r\nПресейте хубаво брашното на отделно място. Смесете го с бакпулвера. После ги добавете към яйцата с лъжица и бъркайте бавно, след което за кратко с миксер.\r\nНамажете формичките с олио. Изсипете по 2 супени лъжици във всяка. Потопете чаена лъжичка в студена вода и загребете сладко, което да сложите в средата на всеки мъфин. После добавете тесто, но не пълнете догоре.\r\nЗагрейте фурната предварително на 200 градуса. Поставете формичките и печете за около 20-30 минути. Пробвайте мъфините с клечка за зъби. Ако по нея няма тесто, значи са готови. Оставете ги да изстинат хубаво преди консумация.\r\n\r\n \r\n ", "date": "2019.09.21", "title": "Рецептата Dnes: Мъфини със сладко "}
{"url": "https://www.dnes.bg/politika/2019/09/21/nso-s-nov-nachalnik-krasimir-stoichev.423670", "text": "Националната служба за охрана е с нов началник. Това е полковник Красимир Стойчев, назначен с указ на президента. Предишният шеф на службата - генерал-майор Данчо Дяков - напусна поста в края на август. \r\n\r\nТогава от службата обясниха лаконично - мотивите са строго лични, пише . \r\n\r\nПолковник Стойчев беше охранител на премиера Сергей Станишев, след това и в екипа от гардове на Симеон Сакскобургготски.", "date": "2019.09.21", "title": "НСО с нов началник - Красимир Стойчев"}
{"url": "https://www.dnes.bg/stranata/2019/09/21/jivot-v-mizeriia-otvedoha-3-deca-ot-semeistvoto-im.423663", "text": "\r\nМизерия, мръсотия и липса на подходящи условия водят отдел \"Закрила на детето\" в с. Балша, където отвеждат три деца от дома им.  В отдела постъпва поименен сигнал, според който децата са отглеждани в лоши хигиенно-битови условия в бивш магазин за хранителни стоки, пише \"Монитор\".\n\r\nПроверката на експертите е установила, че три деца и трима възрастни – майка, баба и дядо, обитават остъклено помещение, което е неподходящо и неподдържано място за живеене, това заявиха от институцията. Екатерина Иванова е майка на 3 деца – на 12, 18 и 19 години. 19-годишната й дъщеря Кети пък е майка на 3-месечно бебе и момче на 3 години и половина. Социалните са извели 12-годишното момиче, бебето и 3,5-годишното момче. Възрастната жена в семейството е едновременно майка на едно от децата и баба на останалите две.\n                    \n                    \n                \n                \n                \n                \r\nПрез зимния сезон семейството се отоплява с печка с твърдо гориво, която е в непосредствена близост до едното легло. Има опасност да се подпалят, казаха от \"Закрила на детето\".\n\r\nГолямото дете често отсъствало от училище за да гледа по-малките, установили още социалните в проверката си. Според майката и бабата на изведените деца обаче това не отговаря на истината. 12-годишното момиче посещавало редовно училище, но понякога не успявали да му дадат пари за закуска. \"Винаги му давахме храна от вкъщи\", коментира бабата Екатерина Иванова, която е и майка на 12-годишното изведено момиче.\n\r\nИванова съобщи още, че в момента в с. Мрамор, където тя работи, събират подписи в нейна подкрепа. Жената уверява, че и тя, и мъжът й работят. Бащата на 3-месечното бебе също помага. Той заяви, че ако е бил там, никога не би позволил да му вземат детето. Всички в семейството твърдят, че социалните са идвали веднъж – началото на месец септември и след това седмица по-късно, за да изведат децата.\n\r\nВ момента децата са настанени в две приемни семейства поради липса на едно, което да отглежда и трите, заяви Антоанета Донева от \"Закрила на детето\".\n\r\nТри пъти през годините социалните са работили със семейството, ползвани са социални услуги за повишаване родителския капацитет. Заключенията винаги са били, че трябва да се предприемат алтернативни мерки. Сега ще се направи четвърти опит за реинтеграция в семейна среда на децата. Молби за това са подадени само за две от тях, коментират от Агенция за закрила на детето.\n\r\nСемейството често е сменяло своето местоживеене, като постоянната адресна регистрация е в Монтана. Фамилията категорично отказва да получава детски добавки. Било е подпомагано материално от неправителствена организация, коментират още от Агенцията.\n\r\n\"Те ни казват „имаме деца, отгледали сме, знаем как да се грижим за тях“, разказват от Агенцията. - Изпадат в изключителни крайности, като имаше опити за физическа саморазправа. Два пъти е викана полиция във връзка с това семейство\".\n\r\nСпоред Екатерина Иванова тази реакция на социалните работници е  щяла да й \"докара инфаркт\". Признава, че е крещяла в отдел \"Закрила на детето\". Казва също, че не е предупредена за извеждането на нейното 12-годишно момиче от семейството. Жената твърди, че момичето никога не се е делило и това е шок за него.\n\r\nСъсед на семейството, живеещо в магазин, твърди, че е виждал децата да си играят навън, били весели и добри деца. 12-годишното момиче посещавало училище, а момчето често хапвало вафли, разказва съседът.\n\r\nКатрин, майката на 3-месечното бебе и 3,5-годишното момче, заяви, че само веднъж са идвали от \"Закрила на детето\". Втория път директно са взели децата й. Момичето признава, че има още едно раждане на дете, което е изоставила, защото тогава е била на 14 години.\n\r\nИ Екатерина, и дъщеря й Кети искат да си върнат децата на всяка цена. Жените са се свързали с неправителствена организация, която обещала да ги подкрепи.\r\n ", "date": "2019.09.21", "title": "Живот в мизерия: Отведоха 3 деца от семейството им"}
{"url": "https://www.dnes.bg/sofia/2019/09/21/ulichni-problemi-ot-helpbook-propadnal-pyt-schupeni-plochki.423539", "text": "\nНеприятно, актуално и за съжаление нормална гледка из цялата страна - разбитите улици са навсякъде. В платформата на Helpbook.info ни изпратиха видео от модерния квартал Бояна, в който се вижда положението на улица в района.\r\nНеравности, отломки, камъни, прах все едно си в пустинята и още: \"Липсват капаците на каналите и шахтите, на места липсва даже и настилката на пътя.  а завали ли дъжд се превръща в кална река. Няма канализация, септичните ями се изливат по улицата.\" \n                    \n                    \n                \n                \n                \n                \r\nЯвно  В друг сигнал до нас потребителят обръща внимание на спешната нужда от асфалтиране на ул. \"Витошко лале\" и моли най-сетне да се обърне внимание на сигналите му.\n\r\nРазрушения не липсват и в столичния комплекс \"Младост\", като този път са в тротоарната част.  и дупки тормозят пешеходците - проблемното трасе е потенциално опасно, още повече, че непрекъснато преминават оттам деца на път за училището в близост.\n\r\nНатоварена  в квартал \"Люлин“ 1. Според нашия потребител това е недопустимо, тъй като трасето се ползва за придвижване до метростанцията и през тъмните часове на денонощието има предпоставки за инциденти\n\r\nНе липсват и други проблеми, касаещи комфорта на придвижващите се. Ето какво се казва в още един сигнал, изпратен до нас: \" е абсолютно нефункционална. Представлява маломерна ламаринена конструкция с миниатюрна порутена пейка, където температурата сигурно е над 40 градуса през лятото. По цялото трасе между Панчарево и Пасарел спирките са в подобен вид. Моля за подмяна!\r\nСъщо така никъде няма електронни табла. При положение, че автобусите минават с над час чакане - поставянето на информационни табла би било много полезно за пътниците.“\r\nЗавършваме днешния обзор с поредния сигнал за , конкретната се намира в междублоковото пространство в квартал Дианабад. От изпратените снимки е видно, че не е поддържана от години и дървената конструкция на катерушката е стара и изгнила.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.09.21", "title": "Улични проблеми от Helpbook - пропаднал път, счупени плочки..."}
{"url": "https://www.dnes.bg/obshtestvo/2019/09/21/globa-do-100-000-leva-moje-da-otnese-bnr.423666", "text": "Заради 5-часовото спиране на програма \"Хоризонт\" на 13 септември, комисията за регулиране на съобщенията ще глоби държавното радио с глоба между 10 хиляди и 100 хиляди лева. \n\n\r\nТова е размерът, предвиден за това нарушение в Закона за електронните съобщения. Актът за нарушение е връчен на БНР на 17 септември, като днес изтича 3-дневният срок за обжалване, предаде \"Дарик\". \r\nВ съобщението си до медиите КРС представя и резултатите от проверката си, които са предадени на Върховната касационна прокуратура на 16 септември и които бяха публично оповестени. Според тях от държавното радио не са представени доказателства за технически проблем, наложил прекъсването. \r\n\r\nБНР има разрешение за ползване на радиочестотен спектър за аналогово радиоразпръскване, което го задължава да осигурява непрекъснатост на излъчването от предавателните станции на територията на цялата страна, посочват от Комисията.", "date": "2019.09.21", "title": "Глоба до 100 000 лева може да отнесе БНР "}
{"url": "https://www.dnes.bg/snimka-na-denia/2019/09/21/slyncheva-sybota-no-temperaturite-maks-do-23-gradusa.423653", "text": "Днес ще бъде слънчево, с временни увеличения на облачността над източната половина от страната. Ще духа слаб изток-североизточен вятър. Ще бъде по-хладно от обичайното с максимални температури между 18 и 23 градуса, в София около 18 градуса, пише БТА.\r\nНад Черноморието ще бъде предимно слънчево с временни увеличения на облачността, но без валеж. Ще духа до умерен север-североизточен вятър. Максималните температури ще са между 17 и 20 градуса. Температурата на морската вода ще е 23-24 градуса. Вълнението на морето ще бъде 2-3 бала.\r\nНад планините ще бъде предимно слънчево. Ще духа слаб, по високите части на планините умерен север-северозападен вятър. Максималната температура на височина 1200 метра ще е около 14 градуса, на 2000 - около 7 градуса.\r\n                \n                \n                В неделя ще бъде слънчево. Сутринта ще е и почти тихо, и минимални температури в повечето места ще са между 4 и 9 градуса; на отделни места в котловинните полета и в североизточните райони са възможни и първите есенни слани. През деня ще се появи слаб вятър от юг-югоизток и ще започне затопляне. Дневните температури ще са между 20 и 25 градуса. В понеделник денят също ще започне със слънце и ниски минимални температури, но от запад облачността ще се увеличи и към вечерта и през нощта срещу вторник на отделни места ще превали. \r\n ", "date": "2019.09.21", "title": "Слънчева събота, но температурите - макс до 23 градуса"}
{"url": "https://www.dnes.bg/notifikacii/2019/09/21/zaradi-taifun-otmeniha-nad-200-poleta-v-iaponiia.423667", "text": "Японските авиокомпании отмениха днес най-малко 204 вътрешни полета заради приближаването на тайфуна Тапа към южните райони на страната, съобщи ТАСС, като се позовава на телевизия Ен Ейч Кей.\r\nПромените в разписанията засягат предимно маршрутите, свързващи островите в южната префектура Окинава с основната част на Япония, пише БТА.\r\nВ момента тропическата буря се намира западно от Окинава. Очаква се в неделя тя да премине край остров Кюшу и да навлезе в Японско море. В тези региони синоптиците прогнозират бурни ветрове и проливни валежи, които в някои райони на Кюшу може да достигнат до 400 мм за денонощие.", "date": "2019.09.21", "title": "Заради тайфун: Отмениха над 200 полета в Япония"}
{"url": "https://www.dnes.bg/mish-mash/2019/09/21/zodiite-chiito-pari-nikoga-niama-da-svyrshat.423631", "text": "Всеки желае да разполага с добри финансови възможности. При едни това се получава много лесно и бързо, а при други те така и не стигат за всички нужди. Тези хора работят ли, работят, но все не успяват да спестят за почивка или за някоя глезотия.\r\nКолкото и да звучи невероятно, астрологията има пръст в това. Има зодии, които никога не са били и няма да бъдат във финансова трудност. Те разполагат с повече пари от останалите, но това не означава, че те им идват даром. \r\n \r\nТези три зодии работят здраво, за да постигнат целите си, които най-често зависят и от финансовите постъпления.\r\n \r\n\r\n\r\nТова е един от най-работливите знаци в зодиака. Почти всеки един представител на тази зодия винаги разполага с добри финанси, работи на добра позиция и често спестява. Телецът се чувства добре, когато знае, че е финансово независим и може да разполага с парите си както той реши.\r\n \r\nХубавото при тях е, че те не се страхуват от многото работа, защото знаят, че точно така ще се издигнат към високата заплата. А тя ще им позволи да спестят пари както за \"черни дни\", така и за някоя друга екскурзия или лична глезотия.\r\n \r\n", "date": "2019.09.21", "title": "Зодиите, чиито пари никога няма да свършат"}
{"url": "https://www.dnes.bg/stranata/2019/09/21/sled-mnogoto-ptp-ta-strategiia-za-bezopasnost-na-dvijenieto.423669", "text": "Стратегия за безопасност на движението по пътищата в хоризонт 2021 - 2030 г. предстои да бъде разработена на базата на Доклада за състоянието на безопасността на движението по пътищата в Република България на Държавна агенция \"Безопасност на движението по пътищата\". Агенцията публикува на 19 септември за обществено обсъждане документа. В него се съдържа План за действие, разработен на база извършения анализ, както и конкретни мерки и действия, които ангажираните институции следва да предприемат.\r\nПланът за действие съдържа 127 мерки отнесени към шест области - Регулаторна нормативна и институционална рамка; Поведение на участниците в движението по пътищата; Контролна дейност; Пътна инфраструктура; Автомобилен парк; Спешна медицинска помощ.\r\n                    \n                    \n                \n                \n                \n                По данни от доклада на европейско ниво, през изминалите десетилетия безопасността на пътя се подобрява значително, но въпреки това броят на смъртните случаи и нараняванията все още е твърде висок. Броят на загиналите по пътищата на ЕС се е понижил само с 1 процент през изминалата 2018 г., и с 4 процента през последните пет години, показва годишният доклад на Европейския съвет за безопасност на транспорта за индекса за безопасност на движението по пътищата.\r\nПо данни на МВР през изминалата 2018 г. в страната са регистрирани 6 684 ПТП със 611 загинали и 8 466 ранени (6 478 леко и 1 988 тежко). За сравнение през 2017 г. ПТП с пострадали лица са били 6 888. От загиналите през 2018 г. 611 са участници в движението, 315 са водачи (51,55 процента), 172 са пътници (28,15 процента), 123 са пешеходци (20,13 процента); 1 е работник на пътя (~0,16 процента).\r\nЗа първите шест месеца на 2019 г. са настъпили 2 896 ПТП с пострадали лица, при които са загинали 254 и са ранени 3 653 участника в движението. Средното разпределение на ПТП с пострадали лица през 2018 г. е по 239 ПТП на областна дирекция на МВР (ОД МВР) при общо 6684 инцидента на територията на 28 Областни дирекции на МВР. Най-много ПТП са настъпили на територията на ОД МВР Пловдив - 919, на СДВР - 798, и Варна - 728.\r\nВ доклада са представени още данни за дяловото разпределение на ПТП за републикански пътища, общински пътища и улици: от общия брой ПТП 6 684: 348 ПТП са настъпили по общински пътища (5.3 процента), 2 136 ПТП са настъпили по републиканските пътища (31.9 процента), 4 200 ПТП са настъпили в границите на градове и села (62.8 процента).\r\nИ през 2018 г. се запазва тенденцията за по-голям брой ПТП в населените места (4 207 - 62.94 процента от всички ПТП). В границите на населените места е и най-големият дял на ранените (57.29 процента от всички ранени). В градовете спрямо селата пътните инциденти и ранените са седем пъти повече, а загиналите са близо три пъти повече. Най-голям дял на загиналите (56.3 процента от всички загинали) се отбелязва по републиканските пътища.\r\nВ класификацията на най-вероятните причини за настъпване на пътни произшествия на първо място се нареждат нарушенията на водачите с 6 470 ПТП (96,80 процента от всички 6 684 ПТП), като най-голям брой ПТП с нарушение на водач са настъпили по причина \"скорост\", по-конкретно поради несъобразена с пътните условия скорост (1 107 ПТП със 142 загинали и 1 459 ранени).\r\nБлизо 2,5 млн. са активните шофьори в България. Според данните на статистиката човешкият фактор е сред основните причини за настъпване на пътно-транспортни произшествия, като за 2018 г. голямата част от регистрираните ПТП в България са докладвани като настъпили вследствие на човешка грешка, сочи докладът.\r\nПрез 2018 г. в резултат на ПТП са загинали 35 и са ранени 1 132 деца. Броят на загиналите и ранените деца-пътници в ППС през 2018 г. е намалял спрямо предходната година (съответно с -4 и с -49). Загиналите и ранените деца-пешеходци са се увеличили (съответно с 4 и с 33). Броят на загиналите през 2018 г. деца-пътници (23) съставлява 65,71 процента от всички 35 загинали при ПТП през годината деца и 13,37 процента от всички 172 загинали пътници. Отчита се задържане на високия дял (65,71 процента при 75,00 процента през 2017 г.) на загиналите деца-пътници, показващо все още ниска култура на поведение на водачите, в чиито ППС пътуват деца, а така също и на водачите като цяло, тъй като вината за ПТП не във всички случаи е на водача на ППС, в което пътува детето, се отбелязва в доклада.\r\nОбобщеният план за действие, изготвен от Държавна агенция \"Безопасност на движението по пътищата\", предвижда промени в нормативната и институционалната рамка като част от тях са създаване на легална дефиниция за понятието \"безопасност на движението по пътищата\", както и конкретизиране на задачите на структурите, участващи в изпълнението на политиката за БДП и изпълнение на препоръките на Функционален анализ на политиката по пътна безопасност.\r\nВ областта на поведението на участниците в движението по пътищата се посочва, че трябва да се усъвършенства системата за обучение на преподавателите на шофьорите, както и разработване на нов набор от изпитни въпроси за кандидат-шофьорите с по-силно изразена насоченост към практиката. До 2020 г. се предвижда регламентиране и поетапно въвеждане на автоматични системи за управление, предназначени да предотвратят управлението на МПС с наличие на алкохол в кръвта над законово допустимото.\r\nПри контролната дейност планът предвижда разширяване на обхвата на правомощията на общините в посока осъществяване на контрол по отношение на състоянието на пътните настилки, съоръжения, маркировка, сигнализация. Също и подобряването на събираемостта на глобите и повече бързина при връчването на електронни фишове. Предвижда се още и създаването на единен център за обработка на нарушенията.\r\nЧаст от изводите в доклада са, че съотнесено към нивото в ЕС общата транспортна инфраструктура на страната като цяло е с незадоволително качество. Въпреки предприетите през последните години мерки, подобрението на цялостното състояние на пътищата все още не е с необходимата ефективност. Около 1/3 от републиканската пътна мрежа е с незадоволително качество на настилката, пише в доклада, цитиран от БТА.\r\nОсвен това пътеуказателната система, разглеждана от гледна точка на организация на движението - маркировка и сигнализация, е в незадоволително състояние, се посочва в документа. Според него липсват противозаслепителни съоръжения по пътищата, както и цялостно изградена интелигентна транспортна система за управление на трафика - под формата на единен контролен център. Липсата на достатъчен финансов ресурс за изграждане и поддържане на пътната инфраструктура е съществен проблем, който изисква наличните средства да се разходват оптимално и с максимален ефект върху състоянието на пътната мрежа и БДП, допълват от агенцията.\r\nПо отношение на Медицинската помощ от ДАБДП посочват, че няма достатъчно обучени парамедици. Както и, че съществува фактическа неравнопоставеност на населението на страната по отношение на времето за достъп до спешна медицинска помощ. Системата за спешна медицинска помощ не разполага с ясно регламентирани и обезпечени възможности за ползване на специализиран санитарен транспорт за труднодостъпни региони (въздушен, високопланински верижен и др.), се отбелязва в доклада. Съществуващите спешни отделения не са добре обезпечени кадрово, технологично и финансово, е друг извод на агенцията.\r\nАгенцията прави изводи и за автомобилния парк у нас, за който пише, че е със средна възраст от над 18 години и въпреки тенденцията за постепенно подновяване все още остава твърде стар. Над 80 процента от ремонтите на автомобили се извършват от нерегистрирани сервизи, посочват от ДАБДП в своите изводи и допълват, че най-честите технически неизправности, които водят до произшествие, са спукване на гума и повреда в спирачната уредба. Също така в изводите се казва, че България значително изостава по отношение на използването на екологични, сигурни и икономични автомобили.", "date": "2019.09.21", "title": "След многото ПТП-та: Стратегия за безопасност на движението"}
{"url": "https://www.dnes.bg/stranata/2019/09/21/ptp-zatrudniava-dvijenieto-na-am-trakiia.423677", "text": "Катастрофа е станала на АМ \"Тракия\", предава БНТ. Пътният инцидент е от тази сутрин, а точното място е на 139 километър на магистралата в посока Бургас.\r\nЕкипи на \"Пътна полиция\" са на място и регулират движението. Трафикът е затруднен. Пожарна кола и пътна помощ ще извозят блъснатото превозно средство.\r\nПричините за катастрофата се изясняват.\r\n \r\n \r\n \r\n\r\n ", "date": "2019.09.21", "title": "ПТП затруднява движението на АМ \"Тракия\""}
{"url": "https://www.dnes.bg/obshtestvo/2019/09/21/iz-bylgarski-hroniki-svishtov-pyrviiat-osvoboden-bylgarski-grad.423668", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         През април 1877 година руският император Александър Втори обявява 11-тата война на Турция. Причина за въоръжения конфликт е че Османската империя не зачита решенията на Цариградската конференция на Великите сили. Според едно от тях България е трябвало да се раздели по вертикала на две автономни области. За център на Западната е определена София, а на Източната – Търново. Така напрактика международно е признато съществуването на българска нация.\n\r\nНа 27 юни 1877 година, два часа след полунощ в местността Текир дере край Свищов на брега на Дунав слизат руските воини. Те извършват един от най-успешните десанти в световната военна история, припомня.\n                    \n                    \n                \n                \n                \n                \r\nГенерал Драгомиров издава заповед, която гласи: \"Или в Дунав, или отвъд Дунав!\", което означава, че няма връщане назад и че няма да се очаква помощ от никъде. Войниците е трябвало да пазят пълно мълчание и да не стрелят докато не стъпят на другия бряг, разказва гл. ас. д-р Димитър Христов от Института за исторически изследвания на БАН.\n\r\nТурският главнокомандващ Абдул Керим паша заявява, че по-скоро ще поникнат косми по дланите му, отколкото русите да преминат брега точно в този участък при Свищов, казва Анатолия Тодорова, уредник в Историческия музей в Свищов.\n\r\nВъпреки, че турците наблюдават реката и румънските територия от много удобно място, те виждат в последния момент, че руската армия вече е на брега, източно от града. И за един ден цяла дивизия е прехвърлена през реката, а за две седмици около 100 хиляди руски воини преминават по понтонния мост.\n\r\nСамото прехвърляне на дивизията е добре планирано и организирано. Разпределени са и силите, и средствата в три ешелона, а също така са организирани седем рейс-разчета, обяснява подп. Мануш Христов, гл. асистент в Авиационен факултет на НВУ \"В. Левски\".\n\r\nПри преминаването на реката и в битката край Свищов загиват 812 души, а 19 лодки и две оръдия са потопени. Според военните историци дадените жертви са малко за една толкова мащабна операция, защото очакванията са били в боя да паднат около 10 хиляди войни.\n\r\nТака на 27 юни 1877 година Свищов става първият освободен български град.", "date": "2019.09.21", "title": "Из български хроники: Свищов - първият освободен български град"}
{"url": "https://www.dnes.bg/politika/2019/09/21/bez-pari-v-nujda-rabotnikyt-da-plashta-bolnichniia-si.423674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Работна група ще решава кой да плаща първите три дни от болничните в рамките на месец. Така се разбраха работодателите от Асоциацията на индустриалния капитал и социалното министерство, предаде Bulgaria ON AIR. \n\r\nПоводът е предложението на работодателите трите дни да са неплатени, за да се спрат злоупотребите с фалшиви болнични листове.\n\n\n\n\r\nРумен Радев е икономически директор в холдинг от 14 фирми в Стара Загора с профили от металообработка и шивашко производство до хотелиерски услуги и строителство. \n\r\nЗаявява, че плащането на първите три дни от болничния на служителите не е проблем за холдинга. Но непредвидените отсъствия на работниците възпрепятстват сериозно работния процес.\n                    \n                    \n                \n                \n                \n                \r\nИздаването на болнични листове на здрави служители на практика е недоказуемо, алармират от Асоциацията на индустриалния капитал. \n\r\nТе настояват нито работодателят, нито НОИ да поемат първите три дни, с цел да се спрат злоупотребите с фалшиви документи на служителите при желание за отпуск. \n\r\nРаботодателската организация представи искането си пред ресорния министър, представители на здравеопазването и председатели на парламентарните комисии по социална политика и икономика.\n\r\nСпоред социалният министър предложението е възможно, но социално неприемливо. \n\r\nСоциалният министър припомни вече правени предложения да се съкрати срокът, в който лекарите могат да издават болнични и периодът, за който са валидни. А злоупотребата с тях може да бъде проверена. \n\r\nПредседателят на ресорната парламентарна комисия Хасан Адемов предлага те да се издават от лекарите със съгласието на работодателя. \n\r\nОт НОИ споделят идеята за т.нар. изчаквателен период преди плащане на болничните. \n\r\nОкончателните решения ще бъдат взети от Националния съвет за тристранно сътрудничество преди приемането на бюджета на ДОО.\r\n\"До 2010 г. първият ден от болничния се плащаше от работодателя, вторите два – от НОИ. През 2010 г. във връзка с бушуващата икономическа криза, след изключително тежки преговори, на отделен протокол като временна мярка беше подписано, че работодателите ще плащат тези пари. Тази 1 година стана 8 години. Договорът не се спазва”, заяви пред Нова тв Теодор Дечев, директор на \"Индустриални политики\", АИКБ.\n\r\nСпоред Ваня Григорова от КТ \"Подкрепа\" промените ще се стоварят на гърба на работниците. \"Ако си поемем сами първите 3 дни, това означава, че когато имаме най-много нужда от средства, ще бъдем лишени от всякакви средства\", заяви Григорова.\n\r\n\"В Австрия периодът на изчакване означава, че продължаваш да си получаваш заплатата. Това не означава, че работникът остава без всякакви средства\", заяви Григорова. \"Не е проблемът в това, че работодателят плаща в момент, в който работникът му е болен. Ако болният работник идва на работа, всичките му работници ще се разболеят. Има една по-висока цена, които бихме платили, ако не платим 3 дни болничен\".\r\nТя допълни, че когато са проучвали европейската практика, със сигурност екипите са попадали на такава, при която работодателят или лекари правят проверка дали човекът си е вкъщи по време на болничен. \"Има  практика, при която от осигурителния институт могат да поискат да се направи преглед при техен лекар\", коментира още Григорова.\r\n ", "date": "2019.09.21", "title": "Без пари в нужда: Работникът да плаща болничния си?"}
{"url": "https://www.dnes.bg/obshtestvo/2019/09/21/osvobojdenieto-na-polfriiman-udar-po-dyrjavnostta.423673", "text": "Като \"адвокат на дявола\" определи бащата на убития студент Андрей Монов съдебния състав, който пусна Джок Полфрийман на свобода. \n\n\n\r\nСпоред Христо Монов, магистратите трябва да обяснят решението си преди Деня на Независимостта. \"За да покажат колко са зависими от други хора и фактори\", обясни той пред .\r\nХристо Монов попита защо след като затворническата администрация казва, че Джок не се е поправил, те приемат, че се е на основание характеристика, дадена му от Българския хезински комипет (БХК).И определи това като удар по държавността. \"Какво казваме на децата си с това решение? Казваме им: няма я държавата. Тя не ви защитава, или я променяйте, или бягайте\", категоричен бе Монов.\r\n                    \n                    \n                \n                \n                \n                Той коментира и твърдението, че Полфрийман е изплатил сума от присъденото обезщетение. \"Нищо не е изплатил. А това, което съдът в Страсбург му присъди по делото, което заведе срещу България, беше присъдено от български съд да не отиде при него, а при нас като обезщетение. То е един процент от цялото обезщетение. Той нарочно не искаше да взема възнаграждение в затвора, за да не плаща.\"\r\nХристо Монов обясни, че сега той ще трябва да дава пари, ако иска да го съди и да получи поне част от обезщетението. \"А как си представяте да търся пари от кръвта на сина ми.\", категоричен бе той.\r\nЗа момента Джок Полфрийман остава в центъра за временно настаняване на чужденци в Бусманци в очакване на временен паспорт поне до другата седмица.\n\r\n\"Това, че получава много критики от морална гледна точка е различен въпрос. Това е акт на съда, влязъл в сила и се изпълнява вече\", коментира случая пред Нова тв адвокат Людмил Рангелов. \"В мотивите на това определение има два много важни момента. И представителят на прокуратурата, и представителят на затворническата администрация енергично поддържат тезата, че не са налице условията за такова освобождаване. При обсъждането обаче на доказателствата, Апелативният съд не се е съгласил с първоинстанционния съд, че тези наказания, които са в едно по-старо време, имат някакво правно значение към момента, в който се разглежда искането за освобождаване\", обясни адвокат Рангелов. \"Съдът винаги има избор, но така е преценил\".\n\r\n\n\r\n\n\r\n\n\r\n ", "date": "2019.09.21", "title": "Освобождението на Полфрийман - удар по държавността"}
{"url": "https://www.dnes.bg/stranata/2019/09/21/tri-pochivni-dni-hiliadi-bylgari-na-pyt.423676", "text": "Със специална организация на движението ще се регулира трафикът към големите градове и от граничните пунктове към вътрешността на страната. Пътна полиция ще следи за правоспособност, за превишена скорост и употреба на алкохол и наркотици, съобщава Нова тв.\r\n\r\nКамери за скорост ще бъдат поставени на всички натоварени пътища в страната.Засилени проверки ще има и на автобусите, най вече за използването на предпазни колани.\r\n\r\nОт \"Агенция Пътна инфраструктура\" обявиха, че движението по магистрала \"Хемус\" в тунел \"Витиня\" ще се осъществява в едната тръба, реверсивно. Целта е да се раздели трафикът, за да не се образуват тапи.\r\n ", "date": "2019.09.21", "title": "Три почивни дни: Хиляди българи на път"}
{"url": "https://www.dnes.bg/mestni-izbori-19/2019/09/21/angel-djambazki-se-vkliuchi-v-bitkata-za-stolichen-kmet.423682", "text": "Ангел Джамбазки е кандидатът за кмет на София на ВМРО. Това обяви в централата на партията лидерът Красимир Каракачанов. Преди представянето Каракачанов заяви, че местните избори са много по-важни от всякакви други избори, защото от хората, които се избират за кметове, зависи решаването на непосредствените проблеми на всеки гражданин.\r\nЗа Джамбазки Каракачанов каза, че това е силна кандидатура, наложила се като лидер с не малък опит като общински съветник.\r\n\"София има нужда от сериозно и отговорно отношение\", заяви Джамбазки. Той бе категоричен, че политическата цел на ВМРО е кмет на София и районни кметове.\r\nТой информира, че детайлна подробна четиригодишна управленска програма ще бъде представена следващата събота, заедно с листата от кандидати за общински съветници на ВМРО.\r\n\"Първата заповед, която смятам да подпиша е за събаряне на незаконните цигански гета\", каза Джамбазки, цитиран от БТА.", "date": "2019.09.21", "title": "Ангел Джамбазки се включи в битката за столичен кмет "}
{"url": "https://www.dnes.bg/obshtestvo/2019/09/21/iz-bylgarski-hroniki-obsadata-na-pleven.423671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Обсадата на Плевен е продължила близо пет месеца. Това е най-дългата, най-тежката и най-мъчителната в хода на събитията от 1877-1878 година.От битката край града до голяма степен е зависел изхода на войната.\n\r\nПървоначално руската армия е била планирала една бърза военна операция на Балканите. Скоротечния характер на действията обаче се забавят с неуспехите при Плевен, припомня .\n\r\nПлевен пада на 10 декември. След тази дата руската армия вече може да действа решително и в други направления. Зимата обаче е настъпила.\n\r\nТя е много тежка, с дълбок сняг, силни ветрове, виелици и бури, а това прави преминаването на Стара планина много трудно.\n                    \n                    \n                \n                \n                \n                \r\nДори Ото фон Бисмарк нарежда на част от неговите военни отряди, които са били на територията на България по това време да приберат оперативните военни карти, защото военни действия до пролетта няма да бъдат извършвани, разказва  директорът на музея в Ботевград Рени Петрова.\n\r\nАрктическият студ и двуметровите преспи, стръмният и скалист планински терен се оказват голямо изпитание за руската армия. Предвижването на войниците е ставало изключително бавно. \n\r\nСпоред някои записки за седем часа една колона е изминавала около 100 – 160 метра. В част от спомените си един от участниците в този поход пише, че когато стигнали до върха генерал Гурко им забранил да палят огън, за да не ги усетят противниците. Затова цяла нощ те са ходили безцелно напред-назад, за да не замръзнат.\r\n ", "date": "2019.09.21", "title": "Из български хроники: Обсадата на Плевен"}
{"url": "https://www.dnes.bg/eu/2019/09/21/zaradi-ubiistvoto-na-kuciak-hiliadi-protestirat-v-bratislava.423675", "text": "Хиляди словаци протестираха в столицата Братислава и други словашки градове след нови разкрития от разследването на убийството на журналиста Ян Куциак и неговата приятелка, извършено миналата година, предаде БТА, позовавайки се на Ройтерс.\n\n\r\nТова бяха първите подобни протести от февруари насам. След убийството на Куциак миналата година хиляди участваха в седмични протести в Братислава и други градове, довели до оставката на премиера Роберт Фицо. Трипартийната управляваща коалиция обаче оцеля, оглавявана от Петер Пелегрини, но сега гневът на обществото отново се надигна след като медии разпространиха нови детайли от разследването на убийството на Куциак.\r\n                    \n                    \n                \n                \n                \n                Разкритията показват до каква степен основният заподозрян за това престъпление е успял да достигне до държавните органи. Разкритията касаят Мариан Кочнер, един от петимата арестувани за двойното убийство. Той има познанства сред политици от различни политически партии. Според новите разкрития данни от телефона на Кочнер показвали, че той е комуникирал с представители на държавните органи и на съдебната система.\r\nНяма доказателства, че премиерът Пелегрини е имал контакти с Кочнер, но той попадна под прицела на критиките на опозицията и протестиращите критикуват неговото бездействие срещу замесени членове на негово правителство. Заместник-министърка на правосъдието подаде оставка, след като нейният мобилен телефон беше конфискуван от полицията, въпреки че тя отрича да е имала контакти с Кочнер. Словашки медии публикуваха част от съобщенията, които той е разменял с жена, обвинена също за двойното убийство и със съюзници бизнесмнени, в които те обсъждат предполагаемите му контакти сред властите.\r\nЯн Куциак разследваше случаи на корупция и връзки с мафията сред политици и на злоупотреби с еврофондове. След убийството му управляващата словашка партия \"Смер - социална демокрация\" понесе редица поражения на различни избори, въпреки че води в допитванията с 21 процента.\r\n ", "date": "2019.09.21", "title": "Заради убийството на Куциак: Хиляди протестират в Братислава"}
{"url": "https://www.dnes.bg/obshtestvo/2019/09/21/iz-bylgarski-hroniki-ruskata-armiia-stiga-do-varna.423672", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След като руската армия освобождава София, тя поема в източна посока по течението на река Марица. Целта е била бързото превземане на ключови градове и достигане до Цариград.\n\r\nПловдив е превзет по много забележителен начин. С една много дръзка акция на руската армия, която просто е даже малко неочаквана и за главното командване. Там на практика един казашки отряд на капитан Александър Бураго преминава  ледените води на Марица през януари 1878 година. \n\r\nТурската армия е объркана, деморализирана и не знае какво се случва… След това руското настъпление се разгръща във всички възможни направления.\n\r\nПревзети са Казанлък, Стара Загора, Котел, Твърдица, Сливен, Ямбол, Бургас. Освободителите приближават старата турска столица. По това време информацията за победоносния поход на руснаците върви от ухо на ухо. Всички български  вестници са спрени от турците. Привечер на 31 януари 1878 година в Одрин е подписано примирие.\n                    \n                    \n                \n                \n                \n                \r\nЗа турските крепости – Русе, Силистра, Шумен и Варна военни действия не са водени. Затова района на Добруджа остава леко изолиран от хода на въоръжения конфликт, припомня .\n\r\nСлед края на войната към Варна се стичат огромни маси мюсюлманско население. Като пристанищен град това е най-лесният преход към Цариград.\n\r\nПодписаният на 3 март 1878 година Санстефанския договор силно изостря отношенията между Русия и останалите Велики сили. По време на самата война Великобритания застава на страната на Османската империя, като разполага в Мраморно море свой флот. \n\r\nОсновното противоречие се състои в предварителното съгласие на Русия, че на Балканите няма да се създава голяма славянска държава.\n\r\nОт 13 юни до 13 юли 1878 година заседава Берлинският конгрес, който определя границите на Княжество България и Източна Румелия. На този форум окончателно е решено, че Варна ще остане в българската територия. \n\r\nТурците обаче отказват да освободят града. Оправдават се, че телеграфната линия с Високата порта е прекъсната и те нямат кореспонденция с правителството си и не знаят как да действат.\n\r\nТова разказва Марияна Николова, главен уредник в музей \"Възраждане\" – Варна. Наложило се е генерал Аркадий Столипин да замине с кораб за Цариград, за да донесе инструкции. \n\r\nИ така Варна става последният освободен български град. Руските военни и администрация са допуснати за срещи и преговори в града едва през септември 1878 година. А окончателното оттегляне на турците от там става през октомври – седем месеца след края на войната.\r\n ", "date": "2019.09.21", "title": "Из български хроники: Руската армия стига до Варна"}
{"url": "https://www.dnes.bg/stranata/2019/09/21/pri-bdj-vypros-na-chasove-vlakove-spirat-zaradi-povredeni-lokomotivi.423685", "text": "Бързият влак  от София за Свиленград престоя 47 минути в гара Искър по възникнала повреда в скоростомера на локомотива. От София е изпратен друг локомотив, с който влакът е продължил своето пътуване и в момента се движи със закъснение от 87 минути. Композицията е заминала с 40 минути закъснение още от Централна гара София, поради изчакване на локомотив от друг влак за обслужване на влака, съобщават от БДЖ.\n\r\nПовредата в скоростомера на локомотива не е сериозна техническа неизправност, но по нормативни изисквания локомотивът не може да се движи без възможност за отчитане на неговата скорост. \n\r\nЛокомотивът е преминал през подемен ремонт в локомотивно депо на БДЖ и е в редовна експлоатация от месец юни. В конкретния случай скоростомера не е обект на извършения подемен ремонт.\r\n                    \n                    \n                \n                \n                \n                Друго още по-голямо закъснение имаше вчера с бързия влак от София за Варна. Той престоя 175 минути в гара Търнак поради възникнала повреда в локомотива и извършване на последващ оглед от следствени органи. Предприети бяха действия по изтеглянето на влака с помощен локомотив и придвижването му до гара Варна, като престояващите във влака 186 пътника са превози с пътническа композиция, пътуваща от Карнобат за Варна.\n\r\nВъзникналата ситуация е вследствие на изтичане на нагорещено машинно масло от помощния трансформатор, което е причинило задимяване във въздушните филтри на локомотива и наложило неговото спиране.\n\r\nЕкипът на БДЖ се извинява на своите клиенти за този и други възникнали подобни инциденти, като информира че стартираните м. февруари и м. март обществени поръчки за извършване на подемен и капитален ремонт - общо на 30 локомотива, са на техните финални етапи и предстои възлагане на съответните дейности.\n\r\nВ ход е и процедура по наем на локомотивна тяга, с която в краткосрочен план да бъде покрит недостига на локомотиви. Допълнително, до края на годината предстои да стартира и още една процедура за капитален ремонт и модернизация на още 10 от наличните локомотиви.\n\r\nМесец септември стартира и обществената поръчка за закупуване на до 10 нови локомотива, които са предназначени да оперират основно по линиите София-Бургас и София-Варна, като проектната им скорост е 160 км/ч. Влаковете по тези направления ще бъдат композирани с нови вагони, като процедурата за тяхното закупуване ще бъде обявена по същото време. \r\n \r\n \r\n ", "date": "2019.09.21", "title": "При БДЖ - въпрос на часове: Влакове спират заради повредени локомотиви"}
{"url": "https://www.dnes.bg/kino/2019/09/21/jivot-prez-obektiv-s-hiliada-pyti-leka-nosht.422763", "text": "Какво е да гледаш живота през обектива размишлява Ерик Поуп във филма си \"Хиляда пъти лека нощ\". Историята е за фотографката Ребека Томас (Жулиет Бинош) - сред първите пет най-добри в професията си, която отразява горещите военни конфликти.\r\nВ името на перфектния кадър, Ребека поема редица рискове. При поредното си посещение в Кабул, тя пътува с ван, заедно с няколко мюсюлманки. На един от пазарите в града, ванът е взривен от жени-камикадзета. \r\nРебека е тежко ранена, което налага връщането й в родната Ирландия.\r\nПоуп проследява трансформацията на отдадения в професията си фотограф, срещайки я с най-страшните неща по света. А тя ги снима, успявайки да постави граница между реалността и скритото око зад камерата. Такава дистанция Ребека спазва и в личния си живот, където грижата за семейството е оставена на нейния съпруг, а децата й стоят далеч от нея.\r\n                    \n                    \n                \n                \n                \n                Семейството на Ребека отказва да подкрепя непрекъснатото й излагане на  смърт в името на поредните уникални снимки, с които да изненада света.  Така амбициозната фотографка се изправя пред труден избор – да спаси  семейството си или да продължи със страстта си към професията.\r\nВ ролите ще видим още  Николай Костер-Валдау, Мария Дойл Кенеди, Клое Анет и др. Гледайте \"Хиляда пъти лека нощ\" на 21 септември от 22.30 часа по телевизия .", "date": "2019.09.21", "title": "Живот през обектив с \"Хиляда пъти лека нощ\""}
{"url": "https://www.dnes.bg/eu/2019/09/21/zaradi-izmami-bylgarin-poluchi-9-g-zatvor-vyv-velikobritaniia.423680", "text": "Българин е осъден на девет години затвор във Великобритания заради интернет измами, от които може да са пострадали половин милион души и които са нанесли щети за 41,6 милиона британски лири, съобщава сайтът cps.gov.uk.\r\nБългаринът, на 37 години, с инициали С.Д., беше екстрадиран във Обединеното кралство, за да му бъдат повдигнати обвинения и пледира виновен пред съда в Саутуорк в Лондон. Обвиняемият е създал уебсайт скриптове, които наподобявали на истински уейбсайтове на 53 компании.\r\nЦелта е била да се помогне на престъпници да измамят хората, които си мислели, че имат работа с истинските сайтове на компаниите. Благодарение на измамата били откраднати и личните банкови данни на жертвите, пише БТА.\r\nСамият българин обаче не е крал тези данни, а просто е предоставил средства на други да извършват подобна кражба, каза прокурорката по случая Сара Дженингс.\r\n ", "date": "2019.09.21", "title": "Заради измами: Българин получи 9 г. затвор във Великобритания"}
{"url": "https://www.dnes.bg/politika/2019/09/21/shte-pravi-li-politicheski-proekt-cvetan-cvetanov.423681", "text": "Бойко Борисов ме попита дали ще правя политически проект, обяви Цветан Цветанов пред bTV. Цветанов подаде оставка от всички ръководни постове в ГЕРБ на 7 юли и днес е председател на \"Евроатлантически център за сигурност\". \r\nТой поясни, че онези, които говорят на премиера и лидер на ГЕРБ по тази тема се притесняват, но едва ли и самият Борисов. \r\n\"Познавам хората от неговото обкръжение, познавам манталитета, който притежават - казват му това, което иска да чуе, не реалното състояние на държавата и структурите на партията\", обясни той.\r\nЦветанов е категоричен, че винаги е бил откровен с Борисов, казвайки му истината, но самият Борисов е взимал решенията.\r\n                    \n                    \n                \n                \n                \n                Той коментира и ситуацията в БНР и поиска директора на БНР Светослав Костов да каже откого са дошли четирите обаждания с опит за натиск.\r\n\"Мога да кажа, че някой път се чуваме чисто делово, но ще е лицемерно, ако кажа, че е приятелски\" отговори Цветанов на въпрос дали се чува с премиера.\r\nЗа предстоящите местни избори бившият зам.-председател на ГЕРБ смята, че партията ще загуби там, където не се е съобразила със структурите, а е спуснала административни решения. Загубили са и 15 потенциални кандидати, с които той е преговарял година и половина.\r\nПрогнозата му за битката за София е, че ще има балотаж. \"Искам да кажа на Данчето Фандъкова да бъде силна, защото тази битка ще бъде с преминаване на всякакви граници. Стартът на кампанията започна с жълтите новини\", отбеляза Цветанов.", "date": "2019.09.21", "title": "Ще прави ли политически проект Цветан Цветанов?"}
{"url": "https://www.dnes.bg/obshtestvo/2019/09/21/shans-za-jivot-momche-s-tejka-bolest-se-sreshtna-s-donora-si.423678", "text": "Болно от тежка форма на левкемия момче от Пловдив получава шанс за живот. Две години след трансплантацията на стволови клетки, както е по правилата, той успява да се срещне с донора.\n\r\n\"В момента се чувствам доста добре, мога да кажа смело, че вече водя пълноценен начин на живот\", заявява Николай Попов  пред Нова тв.\n\r\nУсмивката и блясъкът в очите на младия мъж идват след болка и трудни моменти.  За тежката диагноза- левкимия, Ники и семейството му разбират в края на 2015 година. Всички близки, приятели от Пловдив и медии бързо се организират в кампания за набирането на необходимите 250 000 евро. За щастие сумата е събрана и Ники заминава за трансплантация на костен мозък в Германия.\n                    \n                    \n                \n                \n                \n                \r\n\"Това беше буквално животоспасяваща операция, без която аз нямаше как да продължа живота си, тъй като повечето ми клетки бяха бластни, това беше единственият шанс\", разказва Николай Попов.\n\r\nПреди да бъде извършена интервенцията, Ники е преминал през тежкия период на търсене и чакане на подходящ донор. Един ден чудото за него се случва и надеждата за втори живот става напълно реална. Надеждата е в лицето на Ноам Глик от Йерусалим. Когато младият мъж е бил в казармата, при едно дарение на кръв приема да бъде добавен в световната донорска банка за стволови клетки. 4 години по-късно специалисти му се обаждат с новината, че един човек някъде по света се нуждае от помощ, и че той е единственият, който може да му помогне.\n\r\n\"Аз знаех, че съм спасил живота на някого, но не знаех на кого. Щях да разбера едва след 2 години\", разказва Ноам Глик.\n\r\nЕдно от правилата на донорската банка е именно това - пациентът, на когото са трансплантирани стволови клетки може да поиска да се свърже с донора си две години след интервенцията. През месец април тази година Ники и майка му решават да потърси своя спасител и заминават за Израел.\n\r\n\"Видяхме моя донор, запознахме се вече на живо с него и семейството му, беше наистина много вълнуващо\", разказва Ники.\n\r\nСледите от преживяното покрай тежката диагноза едва ли лесно ще бъдат заличени, казва Ники. Но е убеден, че сега е по-силен и с повече вяра.\n\r\nВ България има около 2000 души в регистъра на потенциални донори на стволови клетки. А всяка година, стотици пациенти като Ники се нуждаят от трансплатация – процедура, която може да бъде единственият им шанс за оцеляване.", "date": "2019.09.21", "title": "Шанс за живот: Момче с тежка болест се срещна с донора си"}
{"url": "https://www.dnes.bg/eu/2019/09/21/parij-se-gotvi-za-bezredici-s-jyltite-jiletki-zashtitnici-na-klimata.423687", "text": "Сили за сигурност са разположени днес в няколко района на Париж, където ще има шествие за климата, нова демонстрация на жълтите жилетки и протест срещу пенсионната реформа, съобщи Франс прес.\r\nПрефектът на полицията мобилизира 7500 души от силовите структури, водни оръдия и бронирани жандармерийски автомобили. Цели участъци от центъра на столицата са отцепени още от вчера следобед.\r\nВластите казват, че се боят от прояви на насилие, подобни на тези при пика на демонстрациите на жълтите жилетки, протестиращи от десет месеца срещу социалната и фискална политика на правителството.\r\nТака нареченото \"Шествие за климата и за социална справедливост\" ще започне по обяд по призив на редица неправителствени организации, надяващи се на силна гражданска мобилизация.\r\n                    \n                    \n                \n                \n                \n                Десетки прояви са предвидени почти в цяла Франция в този ден. Днес ще има и протест по призив на синдиката \"Работническа сила\" срещу реформата в пенсионната система. Започват Дните на наследството, които всяка година привличат десетки хиляди посетители.\r\nОт съображения за сигурност няколко емблематични за Париж места ще останат затворени, включително Триумфалната арка, музеите Пти и Гран Пале, а Елисейският дворец ще бъде достъпен само с предварителна резервация.\r\nА още преди началото на планираните протести на движението на жълтите жилетки, полицията в Париж задържа близо 90 души, съобщава телевизия Бе Еф Ем Те Ве.\r\nОрганите на реда са спрели за проверка още близо 600 души и са глобили 10 души за опит да организират демонстрация на булевард Шан-з-Елизе. Там протестите са забранени, откакто по-рано тази година демонстрации на жълтите жилетки прераснаха в насилие и вандализъм, припомня ТАСС.\r\nВ 8 ч. по Гринуич силите на реда са използвали еднократно сълзотворен газ, за да разпръснат демонстранти на булеварда, допълва Франс прес.\r\n ", "date": "2019.09.21", "title": "Париж се готви за безредици: С жълтите жилетки, защитници на климата"}
{"url": "https://www.dnes.bg/eu/2019/09/21/sled-ubiistvoto-na-bylgarskiia-student-panika-v-germanskoto-gradche.423689", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Паника и страх в германското градче Карлскрон след убийството на 18-годишен българин, предава Bulgaria ON AIR.\n\r\nПолицията все още издирва извършителя. Не е ясно и дали той е бил сам или става дума за група нападетели. Това тепърва ще се изяснява от криминалистите.\n\n\r\nИнцидентът става в четвъртък вечерта, 18-годишният младеж е живеел в града със семейството си. \n\r\nПолицейските и лекарските екипи, отзовали се на сигнала, са открили мъж с тежка травма и опасност за живота, наложило се е спешно да бъде реанимиран. Въпреки усилията на медиците младежът е починал от тежък кръвоизлив.\n                    \n                    \n                \n                \n                \n                \r\nСлед инцидента полицаи с кучета обикалят района, в разследването се включва и хеликоптер. \n\r\nВсе още се анализират следите на местопрестъплението, които извършителят е оставил. \n\r\nРазпитани са и множество свидетели, а разследващите не изключват нападателят да не е бил сам..\n\r\n\r\n ", "date": "2019.09.21", "title": "След убийството на българския студент: Паника в германското градче"}
{"url": "https://www.dnes.bg/index/2019/09/21/ekzotichni-destinacii-koi-mesta-se-prenaseliha.423644", "text": "Круизните пътешествия стават все по-предпочитани от туристите. Корабите са толкова луксозни и удобни, че някои от тях дори приличат на малък град. В тях пътуващите имат удоволствието да се насладят на различни забавления и да не усетят кога плават в открито море или океан.\r\n Наскоро обаче една компания, предлагаща круизни пътешествия, беше глобена с 20 млн. долара, защото някои от нейните кораби бяха хванати да изхвърлят голямо количество боклук в океана. Това обаче не е единственият проблем.\r\n \r\nГоривото, което се използва, съдържа близо 2000 пъти повече серен оксид, отколкото се намира в обикновения бензин. Това, според вестник Guardian, е една от основните причини за замърсяването на пристанищата, които служат за спирки на пътешествията.\r\n \r\nОсвен това, много от дестинациите, които се посещават, се оплакват от твърде многото туристи. Местните жители твърдят, че това пречи на нормалното им ежедневие и уврежда сериозно инфраструктурата и еко системата на градовете.\r\n \r\n\r\n \r\n\r\n \r\nОстровът е популярна дестинация сред туристите. Особено много от тях идват от круизните кораби, което обаче започва сериозно да пречи на местните жители. Наскоро беше започната петиция, чрез която се иска броят на корабите да се ограничи до един на ден.\r\n \r\nТя е подписана от повече от 11 хил. жители, които заявяват, че замърсяването се е увеличило значително. В добавка, твърде големият брой туристи пречат на живота на острова. Според управата на Майорка, през 2017 година, дестинацията е втората най-замърсена в Европа, а круизните кораби са главните виновници, защото произвеждат близо 28 тона серен оксид.\r\n\r\n\r\n\r\n", "date": "2019.09.21", "title": "Екзотични дестинации: Кои места се пренаселиха?"}
{"url": "https://www.dnes.bg/obshtestvo/2019/09/21/koi-da-predpoloji-dete-uchastva-v-krajba-na-detski-stoki.423679", "text": "Крадци посегнаха на детски играчки от магазин в столичен мол. Липсват стоки на стойност над 1000 лева. На записите от охранителните камери се вижда, че при едно от посегателствата участва и дете.\r\n\r\n\"Никой не може да предположи, че баща и дете могат да направят такова нещо. Вижда се ясно как родителят слага конструктора на стойност 800 лв. в чанта и излиза през вратата на магазина. Никой не предполага, че може да се случи това. Така се възпитават вече и децата\", разказа управителят на магазина за детски играчки Десислава Петрова пред Нова тв.\r\n\r\nВ същата верига се случва и втора кражба само няколко дни по-късно. \"Организирана група от четирима души влизат и разсейват касиерката. Отлепват стикерите от кутиите на конструкторите  и излизат необезпокоявани. Подадени са сигнали към полицията, защото тези кражби трябва да бъдат прекратени\", посочи управителят.", "date": "2019.09.21", "title": "Кой да предположи? Дете участва в кражба на детски стоки"}
{"url": "https://www.dnes.bg/mish-mash/2019/09/21/za-polzite-ot-obednata-driamka.423492", "text": "За хора, които нямат се оказва, че редовните дремки също могат да имат положително въздействие върху здравето. Според специалиста по проблеми със съня Крис Уинтър, който е автор и на книгата \"The Sleep Solution: Why Your Sleep Is Broken and How to Fix It\", ако спите пълноценно през нощта, то и обедните дремки ще ви се отразят добре. За хората, които страдат от проблеми със съня, имат хронично безсъние, дремките през деня не са добър вариант, тъй като могат да направят заспиването вечерта още по-трудно.\r\nСпоред д-р Уинтър, ако имате възможност, дрямка от порядъка на 20 до 25 минути може да ви се отрази чудесно. Не бива да е по-дълга от 30 минути, тъй като се навлиза в етап на състоянието „сънна инерция“.\r\n \r\nАко е възможно, когато лягате да дремнете, е добре да го правите по едно и също време, за да може мозъкът ви да свикне кога да очаква заспиването и събуждането.\r\n \r\nВажно е да се отбележи, че дрямката не означава, че трябва да спите. Понякога е достатъчно просто да се отделите в тъмна стая, да изключите устройствата, да се събуете, да полежите в удобна позиция със затворени очи. Ако се отпуснете и успеете да заспите, чудесно. Ако не успеете, пак е възможност да релаксирате приятно и да се заредите с нови сили.\r\n \r\nД-р Уинтър очертава и 4 здравословни ползи от обедната дрямка пред сайта livestrong. Ето кои са те.\r\n \r\n\r\n\r\n\r\n\r\n", "date": "2019.09.21", "title": "За ползите от обедната дрямка"}
