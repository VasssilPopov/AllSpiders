{"url": "https://www.dnes.bg/usa/2018/04/11/tuityr-diplomaciia-rusiia-ne-uchastva-v-tazi-igra.373311", "text": "Русия не е привърженик на Twitter дипломацията, обяви днес говорителят на Кремъл, след като президентът на САЩ Доналд Тръмп използва социалната мрежа, за да уведоми Москва за предстоящи американски военни действия срещу Сирия, предадоха Ройтерс и ТАСС.\n\r\n\"Ние не сме участници в Twtiter дипломация. Ние сме привърженици на сериозни подходи\", каза говорителят Дмитрий Песков.\n\n\n\r\n\"Продължаваме да смятаме, че е важно да не се правят стъпки, които могат да навредят на и без това крехката ситуация [в Сирия]\", отбеляза той. \n\r\n\"Продължаваме да сме убедени, че предлогът за използването на химически оръжия [в сирийския град Дума] е измислен и не може да бъде използван като предлог за някакви силови действия\", каза още Песков.\r\n                    \r\n                    \r\nПо-рано днес световните агенции съобщиха, че Тръмп е написал в Twitter: \"Русия, приготви се\", като е предупредил, че ракетите \"ще дойдат\" в Сирия в отговор на предполагаемата химическа атака срещу цивилни, извършена от режима в Дамаск през уикенда.\r\n \r\n/БТА/", "date": "2018.04.11", "title": "Туитър дипломация? Русия не участва в тази игра"}
{"url": "https://www.dnes.bg/zvezdi/2018/04/11/magi-vylchanova-otpraznuva-rojden-den-i-razvod.373296", "text": "Магдалина Вълчанова, носителка на титлата Мис Вселена-България за 2000 г., поля два повода наведнъж.\r\nТя отпразнува първата годишнина от края на брака си със застрахователния бос Румен Георгиев с екскурзия до Венеция, както и рождения си ден.\r\n\"Една година, която обърна нова страница в живота ми и която разчисти личното ми пространство. На днешния празник си пожелавам само здраве, за да мога следващия 3-и април да отпразнувам на друго специално място. Happy birthday to me\", поздрави се сама Вълчанова в социалните мрежи.\r\nМакар до краха в отношенията между нея и Георгиев да се е стигнало преди 12 месеца, за раздялата им се разбра наскоро покрай участието ѝ в готварско риалити, припомня „Монитор“. Каква е причината за развода обаче така и не стана ясно.\r\r\n                    \r\n                    Според слуховете в средите към момента моделът е ангажиран основно с отглеждането на двете ѝ деца от доскорошния ѝ съпруг – Румен-младши и Андрей. В същото време пък бизнесменът вече се радвал на нова връзка.\r\nОще новини за звезди четете на ", "date": "2018.04.11", "title": "Маги Вълчанова отпразнува рожден ден и... развод"}
{"url": "https://www.dnes.bg/crime/2018/04/11/na-garata-v-montana-predai-pratka-do-kmeta.373281", "text": "Апаши от Северозападна България разиграват нова схема за прибиране парите на наивни пенсионери.\r\nИзмамниците дебнат възрастни хора край автогари по градовете и ги молят да предадат пакети със стоки на кметовете в селата си. Преди това обаче искат от бабите и дядовците да платят пратките, разказаха пострадали вече от далаверата.\r\nПрез последния месец само в монтанското село Громшин двама възрастни са били ужилени по схемата \"пратка за кмета\".\r\nПреди около месец баба Петкана – бивша санитарка, се прибрала в село от Монтана и занесла на кмета Андрей Кръстев платка за компютър.\r\nСтарицата обяснила, че на автогарата в областния град непознат й дал пакета, обяснил, че е поръчан от кмета, и поискал 20 лева, които после щяла да си вземе от управника.\r\r\n                    \r\n                    \"Нищо не бях поръчвал, още повече, че тази платка беше някакъв отпадък, който не струва нищо. Стана ми мъчно за бабата!\", сподели Кръстев.\r\nМиналата седмица при него пристигнал и дядо Георги, който поискал вече 80 лева за две опаковки с бушони за автомобил. И той твърдял, че пакета му е връчен на гарата в Монтана от мъж, за да го даде на кмета.\r\nПреди това измамникът даже набрал някого по телефона, който се представил за селския първенец, поръчал на дядото да плати и обещал после да му върне парите.\r\n\"Подобен случай имаше и миналата година, човекът идваше от Враца и ми носеше обикновена батерия, която не бях поръчвал. Той беше платил за нея 20 лева!\", разказва Андрей Кръстев, цитиран от \"Труд\".\r\nСлед последния случай кметът на Громшин уведомил полицията. Оказало се, че подобни измами  има и в селата Мадан и Горно Белотинци. Полицията е започнала издирване на измамниците.\r\n\"Има двама заподозрени, с които се работи. Уведомили сме и служителите си да предупреждават възрастните хора по селата за схемата, за да няма още пострадали\", заявиха от Областната дирекция на МВР.", "date": "2018.04.11", "title": "На гарата в Монтана: Предай \"пратка до кмета\""}
{"url": "https://www.dnes.bg/cars/2018/04/11/na-izostaven-parking-nai-skypiiat-drift-v-istoriiata.373283", "text": "\r\nДрифтът на територията на изоставен обществен паркинг ще излезе доста скъпо забавление на собственика на  Bugatti Veyron Mansory Vivere - няколко десетки хиляди долара. Толкова струват гумите за хиперколата, чиято цена е 2,5 млн евро, съобщава DailyDrivenExotics, на чийто канал в YouTube се появи видео на случилото се.\n\r\nВсяка гума за Bugatti Veyron струва около 10 000 щатски долара. Цената на целия комплект колела с джантите и доставката се оценява на 150 000 долара, изчисляват организаторите на изпълнението.\r\n                    \r\n                    \r\nОт стандартния Veyron версията Mansory Vivere се отличава по по-малкия си капак, променените брони и странични престилки, а също така и с увеличените въздуховоди и оригиналния дифузьор. Всички тези елементи са направени от карбон.\n\r\nХиперколата е оборудвана с джанти Mansory, специално осветление на вратите и декоративни елементи от карбон в салона. Технически машината не се отличава от стандартния Veyron, като разчита на W16 двигател с мощност 1109 к.с. и 1500 Нм въртящ момент. Максималната скорост е 410 км/ч.\n\r\n", "date": "2018.04.11", "title": "На изоставен паркинг: Най-скъпият дрифт в историята"}
{"url": "https://www.dnes.bg/zvezdi/2018/04/11/obama-shte-se-razmine-s-kralskata-svatba-na-hari-i-megan.373297", "text": "Принц Хари винаги е бил по-големият бунтар от двамата сина на лейди Даяна и ето че дори на сватбата си потвърждава това, отказвайки да покани световни лидери като Барак и Мишел Обама, с които го свързва дори лично приятелство.\r\nМладият принц и половинката му Меган Маркъл ще се венчаят на 19 май тази година в замъка Уиндзор и противно на сватбата на брат му Уилям, той възнамерява да покани основно близки приятели.\r\n\"Беше решено, че официални политически лидери – както британски, така и международни – не се налага да присъстват на венчавката. Правителството на Нейно Височество участва в решението, което бе взето от кралското семейство\", коментира говорителят на кралската фамилия пред Fox News.\r\r\n                    \r\n                    Говори се, че списъкът с лични гости на бъдещите младоженци включва около 200 души и ще се състои само от хора, които са им близки и с които поддържат контакт и към настоящия момент.\r\nХари се сприятели с Мишел Обама преди няколко години покрай общата им работа в подкрепа на ветераните. Бившият президент на Америка Барак Обама също бе част от инициативата им, освен това подкрепи и игрите Invictus Games през септември 2017, в които активно участва и Хари.\r\nОще новини за звезди четете на ", "date": "2018.04.11", "title": "Обама ще се размине с кралската сватба на Хари и Меган"}
{"url": "https://www.dnes.bg/notifikacii/2018/04/11/voina-za-parkomesta-chetiri-opojareni-koli-v-burgas.373253", "text": "Четири автомобила, собственост на 34-годишен мъж от Бургас, са изгорели при пожар малко след полунощ на 10 април, съобщават от полицията.\n\r\nСигнал за пожар на паркинг до бл. 69 в к-с \"Изгрев\" е получен в Пето Районно управление в 00.25 ч.\n\r\nПроверка на място показала, че първо е подпален лек автомобил Мазда 3, който изгорял напълно. Пламъците се прехвърлили на още три коли, паркирани една до друга. Частично са обгорели \"Фолксваген Голф\", \"Шкода Октавия и \"Нисан Х-Трейл\".\n\r\nПричините за инцидента, както и стойността на нанесените щети са в процес на изясняване, уточниха от полицията. Криминалисти работят по няколко версии за палежа. \r\nСпоред собственика на унищожените автомобила Пламен И. вероятно ставало дума за съседска война заради недостигащи места за паркиране, пише .\n\r\n34-годишният бургазлия имал фирма за автомобили под наем, а две от обгорелите коли ползвал точно за тази дейност.", "date": "2018.04.11", "title": "Война за паркоместа! Четири опожарени коли в Бургас"}
{"url": "https://www.dnes.bg/stranata/2018/04/11/obshtini-s-cherveni-zebri-da-gi-podmeniat.373284", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбщините настояват за промяна в наредбата, която регламентира, че пешеходните пътеки не трябва да бъдат с червен цвят. Предложението било направено в сдружението на общините.\n\r\nОт Стара Загора подеха инициативата, като там са инвестирали през годините близо половин милион за модерни пешеходни пътеки. При направени проверки бе заявено, че няколко са общините, които не отговарят на нормативните изисквания. \n\r\nПазарджик, Хасково, Благоевград, Варна и Стара Загора са определени като най-големите нарушители. От регионалното министерство заявиха, че ще обърнат внимание на протестите на общините и е вероятно да не бъдат налагани санкции, съобщи \r\n                    \r\n                    \r\nСрокът за промяна на пешеходните пътеки е до края на юни. За нея ще трябва да бъдат изразходвани непредвидени средства, които няма да са малки. Според закона общините могат да получат глоби до 7 хиляди лева, ако до 30 юни не адаптират пешеходните си пътеки.\r\n ", "date": "2018.04.11", "title": "Общини с червени \"зебри\". Да ги подменят!"}
{"url": "https://www.dnes.bg/cars/2018/04/11/ianki-minavat-na-koli-vtora-ryka-samo-che-maybach.373257", "text": "Анализаторите на пазара на употребявани автомобили в САЩ зарадваха феновете на луксозните лимузини с това, че цените на някои от изключително скъпите модели сега са доста по-достъпни. Става въпрос за луксозната марка на Mercedes – Maybach.\r\nЛимузини от средата на миналото десетилетие вече се предлагат на една шеста от цената им като нови, а германците решиха да превърнат Maybach в подмарка на Mercedes и на практика отново предлагат по-дълги и луксозни версии на S-класата, но без това да е съчетано с нова каросерия.\n\r\nПример за това е Maybach 57 от 2004 година, който като нов е струвал над 300 000 долара, а сега в Хюстън се предлага такава лимузина за 54 980 долара. Естествено, ниската цена на луксозните лимузини е най-привлекателната им черта, после идва лукса на борда и впечатлението, което създавате, а кошмарите са запазени за сметките на резервните части и ремонтите. Но винаги се намират хора, които не се плашат от това и залагат на лукса, а тук той е в изобилие – изключително удобни и регулируеми задни седалки, екрани на гърба на предните седалки, контролиран от водача клирънс и т.н.\r\n                    \r\n                    \r\nСтандартно 57 се задвижва от 5,5-литров V12 мотор на Mercedes с две турбини. Което означава, че и сметката за гориво ще е солидна.\n\r\nЗасега рекордът сред интернет офертите за употребявани автомобили Maybach се държи от\r\nоферта за 57 за скромните 42 000 долара, но колата има леко проблематична сервизна история. И все пак експертите са категорични, че тя няма да остане непродадена.\r\n", "date": "2018.04.11", "title": "Янки минават на коли втора ръка! Само че... Maybach"}
{"url": "https://www.dnes.bg/notifikacii/2018/04/11/sled-macha-9-zadyrjani-mladej-potroshil-bilbord.373313", "text": "Деветима футболни фенове са задържани преди, по време и след дербито Левски - ЦСКА, съобщиха от пресцентъра на МВР.\n\r\nВ резултат на предприетата от ръководството на СДВР организация, не са регистрирани напрежение и по-сериозни инциденти по време на днешната футболна среща между отборите на ЦСКА и „Левски“, играна на Националния стадион „Васил Левски”. Не бяха допуснати нарушения на обществения ред и в столицата. Столичната полиция предприе всички необходими мерки за обезпечаване реда и сигурността на гражданите.\n\n\r\nПосетителите на спортното събитие бяха проверявани на изградените в района на стадиона контролно- пропускателни пунктове, където преди началото на мача бяха задържани 8 лица – 5-ма от тях с наркотици, а 3- ма – със забранени предмети (маски и пиротехнически средства). Още 29-ма, във видимо нетрезво състояние, не са били допуснати да влязат на територията на стадиона.\r\nСлед приключване на футболната среща, в района на метростанция в „Люлин“, 18-годишен фен е счупил билборд и се е наранил. Оказана му е медицинска помощ и е задържан в районното управление с полицейска мярка до 24 часа.\r\n ", "date": "2018.04.11", "title": "След мача – 9 задържани, младеж потрошил билборд"}
{"url": "https://www.dnes.bg/redakcia/2018/04/11/ilham-aliev-silniiat-v-azerbaidjan-dostoen-naslednik-na-bashta-si.373268", "text": "Петдесет и шест годишният азербайджански президент Илхам Алиев управлява от 15 години и се очаква да спечели без проблеми днешните президентски избори. Противниците му го обвиняват, че се опитва да създаде политическа династия.\n\r\nСин и наследник на президента Гейдар Алиев - бивш офицер от КГБ и комунистически лидер, управлявал от 1969 г. до 2003 г. практически без прекъсване - лидерът в Баку промени конституцията, за да засили контрола на семейството си над страната.\n\r\nТой създаде възможност за евентуално предаване на властта на 19-годишния му син Гейдар. Освен това назначи за своя първа вицепрезидентка съпругата си Мехрибан Алиева - офталмоложка, известна с красотата си, която непрестанно се появява по телевизията.\r\nПроизхождаща от влиятелното семейство Пашаеви, с репутацията, че контролира собствена финансова империя, избрана за депутат през 2005 г., Мехрибан Алиева понякога е смятана за възможен бъдещ наследник на съпруга си.\n\r\nПоддръжниците на президента посочват, че той и баща му са успели да превърнат малката бивша съветска кавказка република в процъфтяващ производител на въглеродни горива, станал енергиен доставчик на Европа.\n\r\nНо критиците подчертават, че бащата и синът са смазали всякаква опозиция и са използвали властта си, за да натрупат състояние, измервано в милиарди долари.\n\r\nРоден на 24 декември 1961 г., Илхам Алиев говори свободно английски, френски и руски. Завършил престижния Институт за международни отношения в Москва, той дори е преподавал в това учебно заведение от 1985 до 1990 година.\n\r\n\n\r\nКонтролът на семейството Алиеви над Азербайджан всъщност започва много преди 90-те години.\n\r\nВлиятелна фигура от съветската епоха, Гейдар Алиев се е издигнал в редиците на КГБ, като става местен ръководител на организацията, преди да стане председател на Азербайджанската комунистическа партия от 1969 г. до 1982 г., а след това да влезе в Политбюро, ръководния орган на СССР.\n\r\nПрез 2003 г., след смъртта на Гейдар Алиев, който извърши успешни маневри, за да поеме ръководството на Азербайджан две години след обявяването на независимостта през 1991 г., наблюдателите смятаха, че синът му - строен младеж с репутация на обичащ казината комарджия - е зле подготвен да поеме поста.\n\r\nНо с петролно богатство, възлизащо на милиарди долари, Илхам Алиев успя да се възползва от бързия икономически растеж и следваше прагматична линия между големия руски съсед и Запада, докато в същото време потискаше безкомпромисно всякаква опозиция.\n\r\n\"Целта му изглежда е политическа среда, в която династията Алиев е без конкуренция\", гласи западна дипломатическа грама, разкрита от сайта Уикилийкс.\n\r\nБогатството на семейство Алиеви е тема, която в Азербайджан трудно може да бъде обсъждана открито.\n\r\nРазследвания откриха следи на офшорни предприятия. Според разследващата журналистка Хадиджа Исмаилова, Алиеви контролират значителен дял от азербайджанския банков сектор, строителството и телекомуникациите.\n\r\n\"Алиеви са присвоявали националните богатства на Азербайджан в продължение на десетилетия и са натрупали огромно тайно състояние\", заявява пред АФП Исмаилова, която прекара 17 месеца в затвора от 2014 г. до 2016 г. по обвинения, които според нея целят да я накарат да замълчи.\n\r\nПрез 2010 г. в. \"Вашингтон пост\" съобщи за съществуването на луксозен имот в Дубай, оценяван на 60 милиона евро. Като собственици са записани синът на сегашния президент - Гейдар, който по това време беше ученик - и дъщерите му Арзу и Лейла.\n\r\nИлхам Алиев винаги е отричал всички отправяни му обвинения в корупция и в нарушаване на правата на човека. \r\n \r\n/БТА/\r\n ", "date": "2018.04.11", "title": "Илхам Алиев – силният в Азербайджан, достоен наследник на баща си"}
{"url": "https://www.dnes.bg/stranata/2018/04/11/edni-chakat-chinno-drugi-letiat-prez-avariinata-lenta.373254", "text": "\n\r\nСигнал за преминаване на автомобили през аварийната лента между село Яна и София бе от гражданин към отдел \"Пътна полиция\" - СДВР чрез платформата за сигнали .\r\n\"При пътуване от Плевен - посока София, между село Яна и гр. София, се образува километрично задръстване. Това е нормално, поради засиления трафик. Не е нормално обаче липсата на какъвто и да е контрол от страна на компетентните органи\", се посочва в сигнала.\r\nАвторът отбелязва, че се е налагало да чакат 40 минути, докато останалите автомобили преминавали през аварийната лента.\r\r\n                    \r\n                    Ако видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.11", "title": "Едни чакат чинно, други \"летят\" през... аварийната лента"}
{"url": "https://www.dnes.bg/mish-mash/2018/04/11/prekysvat-razgovora-nai-loshite-slushateli-v-zodiaka.373293", "text": "Проблемите с общуването могат да бъдат опустошителни за отношенията. Ако сте лош слушател и в един разговор се интересувате единствено от себе си, или не можете да разчитате езика на тялото, най-вероятно не сте сред най-добрите слушатели. \r\nЕ, астрологията би могла да помогне в откриването на тези, които заемат челните места. Има зодии, които не се вслушват нито в хороскопа си, нито в своя партньор. \r\nКои са най-лошите слушатели сред зодиите?\r\n\r\nСтрелците обичат да общуват и са толкова развълнувани, когато това се случва, че понякога превземат разговора. Може да споменете, че тъкмо сте се върнали от пътуване и внезапно Стрелецът да заговори за своите скорошни пътешествия.\r\nСтрелецът е толкова ентусиазиран, че решавате да запазите историята си за друг ден или поне за друга аудитория. \r\nКои са останалите четете на ", "date": "2018.04.11", "title": "Прекъсват разговора... най-лошите слушатели в зодиака"}
{"url": "https://www.dnes.bg/notifikacii/2018/04/11/sviha-8-bona-ot-restorant-na-radostin-kishishev.373298", "text": "Заведение в Бургас на бившия футболист Радостин Кишишев е атакувано през нощта срещу 10 април. Апашите са задигнали 8 хиляди лева от ресторанта.\r\nСпоред запознати обирджиите са били двама маскирани мъже, с качулки на главите, които са успели да обезвредят СОТ-а. Полицията в града издирва двама мъже за обира, станал в жилищен блок, в к-с \"Зорница\". \r\nЗаведението, което се стопанисва от двама наематели, се намира на партерен етаж в сградата. Крадците са проникнали вътре, разбивайки прозорец от алуминиева дограма. \r\nС помощта на чук и отвертка те отворили малък сейф, закрепен неподвижно в офис помещение. От металната каса са взели парите, които са били оборотът на ресторанта по Великденските празници.\r\nРазпитан е целият персонал на заведението, иззети са записи от охранителни камери. Криминалисти работят по няколко версии, включително и за замесени вътрешни хора в кражбата, пише \"24 часа\".\r\n ", "date": "2018.04.11", "title": "Свиха 8 бона от ресторант на Радостин Кишишев"}
{"url": "https://www.dnes.bg/football/2018/04/11/s-2-gola-na-bush-levski-pobedi-cska-na-polufinal-za-kupata.373309", "text": "Левски надви ЦСКА с 2:0 в първа среща от полуфиналите за Купата на България, играна на стадион \"Васил Левски\".\n\r\nДвата отбора изиграха сравнително равностоен мач, в който обаче футболистите на треньора Делио Роси като че ли искаха повече победата и стигнаха до нея, благодарение на Сержиу Буш, който се разписа на два пъти. Реваншът между двата отбора ще бъде на 25 април.\n\r\nДвубоят започна по мечтан начин за Левски. В 7-ата минута Габриел Обертан нахлу опасно отдясно в наказателното поле и подаде по земя към непокритият Сержиу Буш. Румънецът не се поколеба и прати топката във вратата на Витаутас Черниаускас.\n\r\nВ следващите минути футболистите на треньора Стамен Белчев се опитаха да се оттърсят от ранния шамар и да поемат контрола върху играта. Това се случи, но \"червените\" така и не успяваха да стигнат до опасно положение пред вратата на Божидар Митрев.\r\r\n                    \r\n                    \n\r\n\r\n ", "date": "2018.04.11", "title": "С 2 гола на Буш: Левски победи ЦСКА на полуфинал за купата"}
{"url": "https://www.dnes.bg/notifikacii/2018/04/11/dogovoriha-se-nadzirateli-i-ohraniteli-s-88-leva-otgore.373308", "text": "Ще бъдат опуснати 15 млн. лв. за Главна дирекция \"Изпълнение на наказанията\" и Главна дирекция \"Охрана\" днес се проведе поредната среща на министъра на правосъдието Цецка Цачева със синдикалните организации на двете дирекции, съобщи министерството на правосъдието. \n\r\nЗа 88 лева увеличение на основното възнаграждение на младшия изпълнителски състав в ГДИН и ГДО се договориха участниците в  5-часовата среща в Министерството на правосъдието.\n\n\n\n\r\nНа нея присъстваха представители на Синдиката на служителите на затворите в България /ССЗБ/, Синдикат \"Охрана\" и административните ръководства на двете главни дирекции.\r\nПрипомняме, че в края на март министър Цачева подписа заповед, с която се изравниха възнагражденията за специфичните условия на труд на двете главни дирекции с тези на служителите от МВР. Заповедта влезе в сила със задна дата – от 1 януари 2018 г. и с нея сумата за специфични условия на труд от 95 лв. стана 190 лв.\n\r\nДнешното договорено увеличение ще е в сила със задна дата  - от месец март 2018 г., и ще обхваща 1149 служители от ГДО и 2884 от ГДИН. Това са служители, които работят по Закона за МВР, но в заплатите им бяха доста по-ниски от тези на колегите им в МВР на аналогични длъжности.\n\r\n ", "date": "2018.04.11", "title": "Договориха се: Надзиратели и охранители с 88 лева отгоре"}
{"url": "https://www.dnes.bg/rusia/2018/04/11/putin-za-zdrav-razum-v-mejdunarodnite-otnosheniia.373306", "text": "Държавният глава на Руската федерация Владимир Путин изрази надежда, че в сегашната трудна международна ситуация здравият разум ще надделее, предава TACC, цитирана от Фокус.\n\r\n\"Наистина, ситуацията в света не може да не предизвика безпокойство. Тя става все по-хаотично. Въпреки това, ние все още се надяваме, че здравият разум в крайна сметка ще надделее и международните отношения ще поемат в конструктивна посока, глобалната система да стане по-стабилна и предвидима\", подчерта Путин в рамките на тържествена церемония по представяне на акредитивните писма на чуждестранни посланици.\n\n\n\n\r\nРуският президент също така заяви, че Москва се ангажира с конструктивен диалог с чуждестранни партньори.\r\n                    \r\n                    \r\n\"Що се отнася до Русия, то тя ще продължава последователно да се застъпва за укрепването на глобалната и регионалната сигурност, стриктно да съблюдава своите международни задължения, да изгражда сътрудничество с партньори на конструктивна, уважителна основа, като се ръководи от правилата на международното право и Хартата на ООН\", увери Путин.\n\r\nДържавният глава на Русия подчерта: \"Ще популяризираме позитивния дневен дневен ред на света, работата за осигуряване на устойчиво развитие, благополучие и просперитет на човечеството\".\r\n ", "date": "2018.04.11", "title": "Путин \"за\" здрав разум в международните отношения"}
{"url": "https://www.dnes.bg/obshtestvo/2018/04/11/turistite-u-nas-vse-poveche-che-i-po-bogati.373279", "text": "С близо 1,7 млн. лева България ще бъде рекламирана като целогодишна туристическа дестинация с акцент върху културно-историческия туризъм. Правителството осигури днес средствата по бюджета на ресорното министерство.\r\nПредприетите множество маркетингови кампании, реализирани в сътрудничество с международни медии и туроператори, както и представянето на България на международните пазари, са сред причините за изключително добрите резултати през 2017 година, изтъкват от правителствената пресслужба.\r\nОфициалната статистика показа, че за периода януари-декември 2017 г. страната ни е посетена от близо 8,9 млн. чуждестранни туристи. Това е увеличение от 7,6% спрямо същия период на 2016 г., която бе рекордна за туризма.\r\r\n                    \r\n                    Първоначалните резултати за 2018 г. също са оптимистични – за първите два месеца на годината чуждестранните туристи са с 10,6% повече спрямо същия период на 2017 г.\n\r\nУвеличеният брой туристи повишава значително и приходите от международен туризъм - по данни на БНБ за периода януари-декември 2017 г. те възлизат на близо 6,9 млрд. лв. Ръстът спрямо същия период на 2016 г. е 9,3 на сто.\r\nПо-високият ръст на приходите в сравнение с ръста на броя чуждестранни туристи показва устойчива тенденция за нарастване на интереса към висококатегорийните хотели, което пък е свидетелство, че страната привлича по-висок клас туристи, съобщават от МС. \n\r\nПрез последните години Министерството на туризма е реализирало изключително успешни кампании с политематичните канали Euronews и CNN, като са достигнати над 40 милиона зрители, основно в Европа.", "date": "2018.04.11", "title": "Туристите у нас все повече, че и по-богати!"}
{"url": "https://www.dnes.bg/stranata/2018/04/11/opashki-ot-tir-ove-na-dunav-most-i-kulata.373301", "text": "На граничния пункт \"Дунав мост\" при Русе има около 1,5 км опашка от товарни автомобили на изход от страната. На граничния пункт \"Кулата\" опашката е около 4 км. \r\nТова съобщи говорителят на ГД \"Гранична полиция\" Лора Любенова пред \"Фокус\" във връзка със затрудненото преминаване на граничните пунктове в страната заради технически проблем.\r\n\"Граничните пунктове не са затворени, преминаването през тях е затруднено\", обясни тя и допълни, че се работи по отстраняването на софтуерния проблем.\r\nТя добави, че проблемът е на централно ниво.", "date": "2018.04.11", "title": "Опашки от ТИР-ове на \"Дунав мост\" и \"Кулата\""}
{"url": "https://www.dnes.bg/sofia/2018/04/11/mercedes-vs-shkoda-malko-shteti-mnogo-liubeznosti.373285", "text": "\n\r\nУдар между Мерцедес GLC и Шкода предизвика разгорещен спор между шофьорите им в столичния квартал \"Бъкстон\".\r\nЛъскавият джип и лекия автомобил се сблъскаха около 11 часа днес на бул. \"Александър Пушкин\".\r\nИнцидентът се размина с леки материални щети по лявата част на \"Шкода\"-та, но водачите на двете превозни средства стигнаха до пререкание, информира \"Булфото\".", "date": "2018.04.11", "title": "Мерцедес vs. Шкода: Малко щети, много \"любезности\""}
{"url": "https://www.dnes.bg/notifikacii/2018/04/11/predi-macha-agitkite-se-pridvijvat-kym-stadiona.373305", "text": "\nАгитките на ЦСКА и \"Левски\" се придвижват към стадион \"Васил Левски\" в София за мача, който започва в 18 часа. \r\n \r\nАгитките на \"Левски\" и ЦСКА вече се придвижват към стадион \"Васил Левски\", където от 18 часа двата отбора ще се срещнат. \n\r\nШествието на агитките затрудни движението в центъра, а заради мача МВР въведе специален режим за движение около стадиона \n\r\nПреди, по време и след провеждането на спортната среща полицейските служители ще следят за опазването на обществения ред и за недопускането на инциденти на територията на града. \n\r\nНа изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. \r\nПланирани са стриктни действия за недопускане на посетители, които имат наложена съдебна забрана за посещение на спортни мероприятия. \n\r\nМалолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.", "date": "2018.04.11", "title": "Преди мача: Агитките се придвижват към стадиона"}
{"url": "https://www.dnes.bg/cars/2018/04/11/vinetki-s-chip-izdavat-mrysnite-koli-kmetove-gi-spirat-ako-iskat.373280", "text": "На автомобилите ще бъдат поставяни стикери, които показват колко замърсяват околната среда. Това съобщи пред \"\" депутатът от ГЕРБ Станислав Иванов, който е зам.-председател на комисията по транспорт в парламента.\n\r\nЛепенките се очаква да бъдат въведени до два месеца. Те ще се поставят след преминаването на автомобила на годишен технически преглед. Това ще стане с промяна в наредбата за техническите прегледи.\n\n\n\r\n\"Готови сме с текстовете, остава да минат съгласуване с МВР\", каза Дамян Войновски- главен секретар на Изпълнителната агенция \"Автомобилна администрация\".\r\r\n                    \r\n                    \"Обсъждат се два варианта за стикера. При първия - на него да има три или четири цветови зони и тази, на която отговаря автомобилът, да се перфорира\", обясни той.\r\nДругата възможност е да има отделно зелен стикер за автомобилите, които най-малко замърсяват.\r\nОбикновено на тези показатели отговарят колите от стандарта Евро 5 и Евро 6. Жълтият стикер ще е за автомобили с Евро 3 и Евро 4, а червен ще е за най-старите коли - Евро 1 и Евро 2.\r\nВероятно ще има и четвърти вид стикер – за електромобили или за такива, които са с водородни клетки. При тях замърсяването е нулево. Цветът на стикера за тях ще е син.\r\nАко се избере вариантът с цветовите зони и перфорирането на тази, на която отговаря автомобилът, ще се спестят разходи на пунктовете за технически прегледи.\r\nВойновски уточни, че категоризирането на автомобила по степента на замърсяване на въздуха е на база на реалното замерване, а не на кой стандарт отговарят.\r\nТака един автомобил може да е Евро 3, но собственикът да е направил подобрения, да е сменил катализатора и стойностите, които показва при прегледа, да отговарят на екостандарта Евро 4.\n\r\nСпоред Станислав Иванов слагането на цветни стикери щяло да позволи на кметовете да вземат по- ефективни мерки при замърсяване на въздуха в градовете. Те можели например да не допускат колите с червен и жълт стикер до центъра на града. \n\r\nКметовете ще имат правото да преценяват какво решение ще вземат спрямо обстановката с атмосферния въздух, допълни депутатът. Ще има и санкции, ако колите бъдат спрени от КАТ например.\n\r\nАко кола надхвърля много еконормата и например е без катализатори, ще бъде спирана от движение.\n\r\n\"Тези автомобили ще бъдат пускани отново, след като отстранят нередностите. Ще се спират и ако са много шумни или ако имат неизправности в ходовата част, двигателя, спирачната или кормилната уредба\", каза още Иванов. \n\r\nВ стикера за преглед ще бъде монтиран и чип, в който ще бъде въведена информация за автомобила - регистрационен номер, данните за замърсяването, като данните ще могат да се четат дистанционно.\n\r\nТова пак се прави, за да се помогне на общините. Ако монтират рамка, през която да минават колите, то чипът ще може да се чете и автомобилите, които замърсяват, да се таксуват допълнително или да се ограничават зоните, в които може да се движат. Данните в чипа ще бъдат защитени и не всеки ще може да ги чете, казва Войновски.\n\r\nПромените, които се правят, няма да оскъпят прегледа, но с 2-3 лв. ще се качи цената на стикера заради чипа, който е в него, обясни Войновски.\n\r\nДругата мярка е свързването на измервателните уреди в пунктовете с регистрационната система на автомобилната администрация. Така в реално време инспекторите ще могат да виждат резултатите от прегледа. Сега има междинни звена, правят се разпечатки, има възможност за манипулации.\n\r\nДимомери, газанализатори, спирачни стендове ще се свързват директно към системата. Това ще става поетапно с гратисен период. Първо ще бъдат свързани тези, които сега подават заявление да започнат работа. \r\nСлед това са пунктовете, които подновяват лиценза си за работа. \n\r\nСлед определен период, още не е уточнено какъв, това ще е задължително за всички.\n\r\nДанните от уредите, които преглеждат автомобила, ще се пазят 10 г.\n\r\nВ момента се тества връзката между системата на автомобилната администрация с тази на Министерството на финансите. Целта е да се премахне изискването да се носи бележка в пункта за технически преглед за платени данъци.\n\r\nВ пункта въвеждат регистрационния номер на автомобила и системата на автомобилната администрация изпраща съобщение платен ли е данъкът. Ако не е, то прегледът се прекъсва, докато не се оправи задължението, обяснява Войновски.\n\r\nПо този начин ще излиза информация освен за данъци, за \"Гражданска отговорност\" и за застраховката на местата в автобусите.\n\r\nДо месец тази връзка ще заработи. До края на месеца пък ще бъде пуснат за публично обсъждане новият закон за превозните средства. В него ще се регламентира и дейността на автосервизите. Основното е - регистрационен режим за тях, както и гаранция от 6 месеца за направения ремонт на колите.\n\r\nПредвижда се и частите, включително и тези втора ръка, да бъдат проследяеми, да се знае откъде са придобити, от кой автомобил.\n\r\nЕдна от целите е да се направи нещо като технически паспорт на колата. Затова ще се изисква по-обстоен преглед при първоначалната регистрация. В този технически паспорт да влязат тези първоначални данни, показания на километража, след това - какви произшествия е имало с него, какви промени са правени в конструкцията му. Вписват се данните и през какви ремонти в сервизите е минавал.", "date": "2018.04.11", "title": "Винетки с чип издават мръсните коли! Кметове ги спират, ако искат "}
{"url": "https://www.dnes.bg/obshtestvo/2018/04/11/hrabrata-hristina-koiato-se-provikna-zashto-streliash-po-choveka-be.373291", "text": "Преди две година чистачката Христина Александрова, която на трети април подгони бягащите от затвора кримки Владимир Пелов и Радослав Колев, щяла да бъде уволнена.\n\r\nПред \"168 часа\" нейни познати разказаха, че през 2015 г. смелата жена я грозяло съкращение, а в малко по-късен етап и уволнение. \n\r\nТогавашният началник на софийския затвор Йолант Йорданов обаче се застъпил за нея в критичния момент и тя в крайна сметка останала на работа.\n\r\nЕкип на изданието откри и снима Христина да пие следобедното си кафе преди работа.\n\n\n\n\n\r\nОт скромност тя отказва да говори, не иска да става известна покрай бягството от миналата седмица.\r\n                    \r\n                    \r\nПреди да започне работа като чистачка, тя е работила дълго време в служебния стол за хранене. Него обаче го закриват и тя става хигиенистка в софийския затвор.\n\r\n\"Никога не се е срамувала от работата си - разказват нейни познати. - Не я е криела, даже напротив - пред всеки казва от какво си изкарва хляба. В нея има едно много силно изразено чувство за справедливост. Винаги повтаря, че добрият човек се познава по това дали отношението му е еднакво както към една обикновена чистачка, така и към най-големия милионер\".\n\r\nПо думите им Христина е интелигентна и много възпитана жена, която винаги поздравява хората, които среща, с усмивка на лице. Тя държала изключително много и на семейството си, въпреки че със съпруга й Борислав са разделени и в момента не живеели заедно. \n\r\nТой от своя страна от дълги години работел като надзирател в затворническото общежитие в Кремиковци. От съжителството си с него имали и две дъщери, които вече били семейни и с деца. \n\r\nСтрахът при Христина, да се покаже пред медиите, дошъл на по-късен етап, когато осъзнала какво е могло да стане, ако се бе изпречила на пътя на двамата пандизчии им и те бяха видели в нея реална опасност, която да възпрепятства тяхното бягство. \n\r\nВ часа на бягството Христина си вземала кафе, както обикновено. Тя изобщо не подозирала на какво малко по-късно ще стане свидетел. Съвсем спокойно излязла от кафенето с чашата в ръка, и тръгнала към входа на затвора. В този момент видяла двама тичащи мъже, които били въоръжени. Единият от тях дори стрелял по постовия на затвора.\n\r\n\"Защо стреляш по човека, бе?!\", провикнала се тя към бягащите и тръгнала след тях. Помислила, че така ще видят и реагират и други хора, но това не се случило.\n\r\n\"Махай се!\", креснали й Пелов и Колев, който вече девет дни са в неизвестност.", "date": "2018.04.11", "title": "Храбрата Христина, която се провикна: Защо стреляш по човека, бе?"}
{"url": "https://www.dnes.bg/politika/2018/04/11/us-doklad-demokraciiata-v-bylgariia-se-vloshava.373238", "text": "Оценката за демокрацията в България се влошава за поредна година, достигайки до най-ниското си ниво от поне десетилетие, отчита ежегодният доклад на Freedom House \"Nations in Transit 2018\".\r\nОрганизацията анализира състоянието в 29 държави от Централна и Източна Европа и Евразия – основно бивши социалистически държави, и пътя им към демокрацията.\n\r\nСпоред класацията на Freedom House рейтингът на България тази година отбелязва спад по само един показател – местно демократично управление. Оценката му се понижава до 3,25 пункта от 3,00 пункта (скалата за оценка е от 1, което изразява най-добър резултат, до 7 – съответно най-лош резултат.). Останалите индекси остават без промяна.\r\n                    \r\n                    \r\nНай-лоши продължават да са оценките по отношение на корупцията (4,25 пункта) и независимите медии, които получават същия резултат. На националното демократично управление също се дава слаба оценка – 3,75 пункта, както и на съдебната система – 3,50 пункта.\r\nС най-високи резултати са показателите изборен процес (2,25 пункта) и гражданско общество (2,5 пункта).\n\r\nТака, общият показател за България през 2018 г. спада до 3,39 пункта спрямо 3,36 пункта през миналата година (при скала от 1-7, при което 7 е най-лошият резултат), с което се нареждаме сред полуконсолидираните демокрации. Негативният извод обаче е, че от десет години насам се вижда непрекъснато влошаване на демократичните показатели на страната ни (с изключение на известно подобряване през 2016 г.).\r\nПрез 2009 г. е било най-доброто ни представяне в класацията с общо 3,04 пункта.\r\nЦелият анализ четете в \r\n ", "date": "2018.04.11", "title": "US доклад: Демокрацията в България се влошава!"}
{"url": "https://www.dnes.bg/health/2018/04/11/nasledstveni-li-sa-dentalnite-problemi.373262", "text": "Ако сте редовен посетител на денталния кабинет и си мислите, че сте унаследили гените на родителите си, то ново австралийско проучване доказва, че не бива да обвиняваме гените си. \r\nУчените знаят, че Streptococcus bacteria, която живее в устната кухина е главният причинител на кариозните процеси по зъбите. Но това, което не беше доизчистено и доказано-какъв процент от бактериалното число е стимулирано да се развие от факторите на околната среда и на наследствеността.\r\n \r\nЗа да се провери това, в изследване се включват микробиологични проби от 205 еднояйчни близнаци и 280 разнояйчни близнаци на възраст между 5 и 11 години. Това позволява на изследователите да определят различията в генетичността спрямо микроорганизмите в устната кухина на деца, които са на една и съща възраст и са изложени на едни и същи условия на средата, в която живеят.\r\n \r\nИзследователите открили, че определена бактерия в устната кухина се унаследява, но това не било тази, която причинява кариозен процес. Освен това те установяват, че унаследената бактерия извънредно намалява микробното си число, докато бактерията, свързана с влиянието на факторите от околната среда извънредно увеличава микробното си число.\r\n \r\nБактерията, асоциирана със зъбния кариес е по-често срещана в устата на децата, които консумират повече захарни храни и напитки и при тези, които имат по-малко количество от „добрите бактерии“ в устната кухина.\r\n \r\nОбучението в поддържането на добра орална хигиена започва още от ранна детска възраст. Най-добрата профилактика е тази, която не води до лечение на кариеси.\r\n \r\n", "date": "2018.04.11", "title": "Наследствени ли са денталните проблеми?"}
{"url": "https://www.dnes.bg/health/2018/04/11/s-kakvo-podslajdame-kafeto-si.373260", "text": "Принципът на действие на изкуствените подсладители е много прост – придават сладост на храните и напитките, без обаче да увеличават тяхната калорийна стойност. Второто е и най-голямото им предимство пред обикновената захар. Въпросът тук е на каква цена идва това предимство. А отговорът е, че подслаждащият ефект на тези продукти може да се дължи на потенциално опасни вещества. \r\nНедобре проученият дългосрочен ефект на изкуствените подсладители е причина тяхнатак онсумация да се препоръчва само в умерени дози и с тях да не се злоупотребява. Те се посочват като ефикасни и по-безопасни заместители на бялата захар при диабетици и хора със затлъстяване или метаболитен синдром. В замяна на това те може да създадат усложнение при хора с автоимунни и чревни заболявания като болестта на Крон и др.\r\n \r\n\r\nОсновната причина изкуствените подсладители да се ползват вместо захар е ниската им калоричност. Това е много оглямо предимство за хората, които търсят:\r\n", "date": "2018.04.11", "title": "С какво подслаждаме кафето си?"}
{"url": "https://www.dnes.bg/obshtestvo/2018/04/11/eksploziia-ot-praznici-u-nas-den-na-boba-chushkata-i-chevermeto.373300", "text": "В последно време в България се забелязва някаква мания за празнични ивенти. Всяка седмица ни бомбардират с предложения за някакво мероприятие. \"Да поставим рекорд на Гинес заедно: най-голямото боядисване на великденски яйца в света\" (Велинград); \"Патриотичен Джулай морнинг на Рилските езера\"; \"Въртене на огън пред Народния театър в Часа на земята\"; \"Национален форум и събор в Казанлък: древното познание и силата на българите. Родът Дуло, траките, Орфей, богомилите\".\n\r\nВече няма град и по-амбициозно село без някакъв хранителен празник - ден на боба, чушката, ориза, райската ябълка, сланината, чевермето, сливата, баницата. Разцвет бележат и тържествата, комеморациите, шествията, честванията, зарите-проверки. Те вече отдавна са надскочили кръглите дати и непрекъснато се сгъстяват в културните календари на общините.\r\n                    \r\n                    \r\nДори най-традиционните религиозни празници сякаш имат тенденцията да се разрастват: телевизорът от сутринта ни напомня какъв светъл ден е днес, кой светец да почитаме и какво да сготвим; загряват ни с легенди на мистичен музикален фон. Отбелязваме и астрономически дати като равноденствието и слънцестоенето, най-често с музика сред природата. Не пропускаме вносни празници като Хелоуин, а отскоро и лова на шоколадови яйца, устроен за децата. Отделно партитата, алкохолните турове, разюзданата забава в нощните заведения.\n\r\n\n\r\nВ това развитие виждаме от една страна наследството на туристическия мениджмънт от социализма. В този бизнес днес трудно виреят нежни, култивирани души, затова вероятно индустрията безжалостно експлоатира ресурса, произведен при Живков. Стандартизирани, индустриално произвеждани носии, цървули, пластмасови чушки; мешана скара с шопска салата и, разбира се, кукери по всякакъв повод и във всяко кътче на страната. Къщи в стил \"Стария Пловдив\"; нестинари, научили в ускорени срокове древната традиция; кон, поп, петел, гайда, ножка.\n\r\nЗабележителното е, че конкуренцията не поражда разнообразие, а тъкмо напротив. Всички наблягат на онова, което върви - на принципа \"от всичко по много и винаги\". Към розите се прикачат траки, към траките – кукери, към кукерите – вино, към виното - фолклорен фестивал и тъй нататък. \n\r\nПразничният бум има и чисто времево измерение – от предишните двудневни празници днес сме преминали към \"фестивали\", които по определение са много по-дълги (фестивалът на розата в Казанлък миналата година беше двайсет и няколко дни, белким задържи туристите в легловата база). В страната се построиха огромен брой \"къщи за гости\", най-често с европейско финансиране и сега трябва да се измисли начин да бъдат пълнени. Няма (пари за) общинска политика, която да облагороди природата наоколо, да създаде условия за спорт, почивка, лечение – затова пък се набляга на празници, които да примамят хората като един вид реклама. Така в едно малко градче за седмица или две се струпват хора, които няма къде да нощуват, а после цяла година къщите за гости стоят празни.\n\r\nИма и нови атракции. Историческите възстановки станаха неразделна част от всеки празник – от обявяването на Априлското въстание преминаха към Средновековието, Балканските войни и тракийските ритуали, от битки – към всекидневния бит и неолитна кухня. Тази година имаше възстановка на самоубийството на Ангел Кънчев в Русе, а един кмет си навлече народния гняв, защото направи чучело с обесения Левски. Възстановките се разрастват не само времеви, но и като декор. Все пак страната беше осеяна с бутафорни крепости - пак по европейски програми. \n\r\nПроектната култура е другият фактор за експанзията на празничността. Ритуалният специалист от традиционните култури, който знае кое как трябва да се направи, днес е заменен от креативан мениджър - често братовчед на кмета - който знае как се пише проект и за какво са допустимите разходи. Но защо всичките празници са така монотонни – съвсем като сувенирите, които се продават около тях (глинени съдове, дъски за хляб, чаши с Левски и Путин...)? Вероятно защото проектът минава през иглените уши на противостоящи си групи от експерти, които могат да постигнат консенсус само по най-безпроблемното, най-клишираното.\n\r\nПрез последните години сякаш сме добили условен рефлекс: идват почивни дни и трябва да се ходи някъде. И къде, къде – ами тук чудодейна икона, там медийна звезда ще готви на площада, а пък само на сто километра можем да гледаме самодиви и дъщеря ни да се снима със самодивски костюм. Празниците се множат, защото сме приведени в движение.\n\r\nПодобни местни специфики и тържествени комеморации, исторически панаири и ню ейдж фестивали се множат навсякъде по света. И затова и българите започват геройски да се борят за признание – ако не е регистърът на нематериалните наследства на ЮНЕСКО, поне да влезем в книгата за рекордите на Гинес или да ни уважат с едно утешително репортажче по CNN (както се казва - и ирония ще преглътнем, нали знаете, няма лоша реклама).\n\r\n\n\r\nКак да променим нещата така, че празнуването да не е толкова еднакво и скучно? Може би да направим така, че всяко градче да развива някаква своя уникална специфика, да се разграничава от другите, а не да ги имитира? Само че в България вместо за уникалност, всеки се бори да е по-патриотичен, по-фолклорен, по-униформен - от страх да не бъде отлъчен от националната общност.\n\r\nВероятно трябва постепенно да научим публиката да цени уникалните неща. Да търси не театъра, който ѝ играят, за да ѝ продадат някое и друго легло. А да търси истината за местната култура и автентичното преживяване на местните хора. Трябва да се появи някаква туристическа естетика, което изисква възпитаване на вкуса, авторитети, опит в други културни среди. А това е трудна работа.\r\n: Ивайло Дичев\r\n: \"\"\r\n", "date": "2018.04.11", "title": "Експлозия от празници у нас: Ден на боба, чушката и чевермето"}
{"url": "https://www.dnes.bg/temida/2018/04/11/poredno-biagstvo-ot-zatvora-tozi-pyt-v-plovdiv.373287", "text": "Пловдивската полиция е вдигната по тревога, след като лишен от свобода в местния затвор не се прибрал след работа от външен обект.\n\n\r\nСигналът за избягалия 42-годишен пандизчия е получен вчера след 18 часа, съобщиха от полицията. Веднага е бил обявен за издирване.\r\nСпоред \"Трафикнюз\" въпросният затворник е с прякор Манджата. Той бил задържан преди месец до Строителния техникум в града заради продажба на дрога.\r\nПри ареста се оказало, че има влязла в сила присъда за наркотици и е обявен за национално издирване.\r\nМанджата бил пратен в трудово-поправителното общежитие, откъдето му осигурили и работата на обекта\r\n.Мъжът е среден на ръст, с нормално телосложение, кестенява коса и тъмни очи. Гражданите, които разполагат с информация за местонахождението му, могат да сигнализират в дежурната част на МВР – Пловдив на телефони 032/632210 и 032/932323, в най-близкото районно полицейско управление или на тел. 112.", "date": "2018.04.11", "title": "Поредно бягство от затвора, този път в Пловдив"}
{"url": "https://www.dnes.bg/politika/2018/04/11/tokov-udar-v-smetkite-ne-dyrjavata-e-na-miastoto-si-uveri-petkova.373290", "text": "Енергийният министър Теменужка Петкова заяви, че  хората трябва да бъдат спокойни за цените на тока, защото те се определят от регулатора, а не от дружествата.\n\n\r\nПо думите й смяната на собствеността на ЧЕЗ в България няма да промени цената на електрическата енергия, предаде БТА.\r\nВсяко едно от предприятията е в правото си да предяви искания за цена, но КЕВР има последната дуама за това, напомни министърът. По-рано шефът на регулатора Иван Иванов заяви, че всички дружества искат  увеличение на цените, но комисията няма да допусне значителен ръст.\r\nСпоред Теменужка Петкова по отношение на сделката за ЧЕЗ е била създадена ненужна обществена истерия.\r\r\n                    \r\n                    Тя обясни, че сигурността на  електроенергийната система не се определя от собствениците на тези  дружества и затова няма опасност за енергийната сигурност на страната  при смяна на тяхната собственост. Освен това, по думите й, регулаторът  също следи това, защото енергийните дружества изпълняват  дейност, която е лицензирана при КЕВР.\r\n\"Държавата си е на мястото и  хората трябва да бъдат спокойни\", увери Петкова, след като откри енергийна конференция.\r\nМинистърът коментира и договорите с американските централи, като припомни, че през 2013 г. бившата ДКЕВР е сезирала ЕК за това, че според тогавашната комисия е налице нерегламентирана държавна помощ по отношение на двата дългосрочни договора. Започналата тогава процедура продължава и до днес.\r\nПоради тази причина са започнали разговори с двете централи. Тя изрази увереност, че при конструктивни преговори ще се стигне до най-добро решение за страните.\r\n\r\n ", "date": "2018.04.11", "title": "\"Токов удар\" в сметките?! Не, държавата е на мястото си, увери Петкова"}
{"url": "https://www.dnes.bg/cars/2018/04/11/proletta-veche-e-tuk-vreme-li-e-da-slagame-letnite-gumi.373228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС покачването на градусите идва и моментът, в който да подготвим автомобила си за лятото. Най-подходящото време за смяна на зимните гуми с летни е когато температурите достигнат 7 градуса и дългосрочните прогнози предвиждат те повече да не падат.\r\n\"Не е толкова страшно, ако се забавим и караме малко по-дълго време със зимните гуми. Добре е те да бъдат сменени, ако обаче ви предстоят пътувания. В такива случаи непременно следете прогнозата за времето, защото не е добре да се кара на дълго разстояние със зимни гуми, когато е топло\", посочи пред  влогърът Филип Лазаров, познат още като \"Филип бричката\".\r\n                    \r\n                    \r\nТой обясни, че всъщност не е важен само грайферът, а от каква смес е гумата. При висока температура грайферът на зимната гума прегрява, започва да замазва и спирачният път на автомобила се удължава.\n\r\n\"При летните гуми има канали, които са направени така, че да изхвърлят вода, защото ако попаднем на валеж или дълбока локва, при висока скорост е възможно автомобилът да направи аквапланинг, да се завърти и да се удари\", допълни още Филип Лазаров.\n\r\nИ докато законът позволява собствена преценка в това кога точно да се сменят гумите, то критериите за дълбочината на грайфера са ясни. 4 мм за зимните и 1.6 мм за летните, в противен случай рискувате сигурността си на пътя.\n\r\nА специалистите са категорични - ако гумите ви са износени не пестите пари, а непременно се снабдете с нови.", "date": "2018.04.11", "title": "Пролетта вече е тук! Време ли е да слагаме летните гуми?"}
{"url": "https://www.dnes.bg/notifikacii/2018/04/11/na-zybolekarskiia-stol-dyrjavata-poema-22-leva-ostanaloto.373307", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГоляма част от българите не посещават редовно зъболекар. Здравната каса обаче поема съвсем елементарни процедури. Стоматолозите алармират, че отдавна има редица нерешени проблеми с касата и част от специалистите отказват да работят с държавния монополист.\n\r\nВ деня на св. Атила – покровител на зъболекарите – има ли недостиг на специалисти и как това се отразява на денталния ни статус? Коментари в предаването \"Директно\" по  от специалистите Иван Антикаджиев и Анатолий Кънев.\n\r\nЗдравната каса поема само 22 лева от лечението на всеки пациент. За какво стигат те?\r\n\"Почти 90% от лечението при стоматолога се заплаща от собствените ни джобове\", коментира д-р Анатолий Кънев.\n\r\nСтоматолозите алармират от години за проблемите в сектора. Притеснителна статистика показва, че голяма част от зъболекарите напускат пределите на България. Тревожните цифри показват, че в 4 области на страната има сериозен недостиг на зъболекари. Четири университета обаче бълват специалисти. Колко квалифицирани са те обаче и как могат да се наложат на пазара?\n\r\n\"За да се утвърди един зъболекар на пазара, трябва да практикува достатъчно дълго. Трябва да се мине през всички етапи на образование. Добиването на практика под ръководството на специалист и до ден днешен е европейска практика. Много колеги отиват в реномирани клиники в чужбина и остават там.\", коментира в предаването д-р Иван Антикаджиев.\n\r\nСпоред стоматолога у нас няма здравна култура, още по-малко и за дентално здраве. \n\r\n\"В България няма закон за оралното здраве. Образованието при децата по отношение на денталната хигиена е на ниво 0.\", алармира д-р Анатолий Кънев.\n\r\n\r\n ", "date": "2018.04.11", "title": "На зъболекарския стол: Държавата поема 22 лева. Останалото?"}
{"url": "https://www.dnes.bg/stranata/2018/04/11/zakliuchiha-uchenici-v-uchilishte-rotvailer-snove-iz-ruse.373261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДен, след като 6-годишно момче беше нахапано от куче в двора на столично училище, безстопанствен ротвайлер стресна деца в училище в Русе.\r\nКучето се е разхождало само в училищния двор, което е принудило директора да заключи временно учениците в сградата.\r\nЖивотното е прибрано в общинския приют, докато се изясни дали има собственик. Ротвайлерът е бил забелязан първо от охранителя, който е посрещал близо 300 деца за първа смяна. Кучето не е било агресивно, но е притеснило персонала на училището, съобщава ", "date": "2018.04.11", "title": "Заключиха ученици в училище... ротвайлер снове из Русе"}
{"url": "https://www.dnes.bg/politika/2018/04/11/naznachavat-boiko-kocev-v-bord-na-banka-za-5-g.373276", "text": "Правителството одобри кандидатурата на Бойко Коцев за член на Управителния съвет на Международната банка за икономическо сътрудничество (МБИС) с мандат до пет години.\n\r\nТой ще участва в оперативната дейност и управлението на банката и ще отстоява финансово-икономическите интереси на страната ни.\n\r\nБойко Коцев е с богата дипломатическа биография и притежава широка експертиза, авторитет и професионално признание в областта на международните отношения, съобщават от правителствената пресслужба.\r\nТой е посланик на България в Русия от 2012 г. насам, но на закрито заседание миналата сряда правителството одобри да бъде сменен с президентския секретар Атанас Кръстин.\r\n                    \r\n                    \r\nМеждународната банка за икономическо сътрудничество е в процес на трансформация за превръщането й в модерна международна банка за развитие.\r\nБанката обръща особено внимание на проекти в сектори, които генерират растеж и са приоритетни за развитието на икономиките на страните членки – България, Виетнам, Полша, Монголия, Румъния, Русия, Словакия и Чехия.\r\nВ стратегията й за България приоритет е кредитирането в сферата на промишлеността, селското стопанство, търговията, транспорта и банковия сектор.", "date": "2018.04.11", "title": "Назначават Бойко Коцев в борд на банка за 5 г."}
{"url": "https://www.dnes.bg/world/2018/04/11/105-sa-jertvite-ot-samoletnata-katastrofa-v-aljir.373265", "text": "Сто и пет души е имало в катастрофиралия днес в Алжир военнотранспортен самолет Ил-76 и всички са загинали. Това сочат уточнени данни, съобщени от алжирската държавна телевизия и цитирани от ТАСС.\n\r\nДвайсет и шест от пътниците са били от Западна Сахара.\n\r\nПо-рано телевизия \"Ал Арабия\" информира, че според армейски източници в самолета е имало около 200 военнослужещи.\n\r\nГоворител на Гражданска защита каза, че самолетът е трябвало да направи междинно кацане в Тиндуф, Югозападен Алжир, където живеят много бежанци от съседна Западна Сахара - спорна територия, анексирана от Мароко, предаде Асошиейтед прес.\n\r\nПо данни на осведомителната агенция Алжери прес сервис (АПС) самолетът е пътувал за селището Башар в Югозападен Алжир. Ил-76 - произвеждан в Съветския съюз и Русия, е паднал в нива минути след излитането от летището на военната база в Буфарик южно от столицата Алжир. Веднага след катастрофата машината е избухнала в пламъци.\r\n                    \r\n                    \r\nСпасители претърсват района, натам се насочват и десетки коли на гражданската защита, посочва ТАСС.\r\n \r\n/БТА/", "date": "2018.04.11", "title": "105 са жертвите от самолетната катастрофа в Алжир"}
{"url": "https://www.dnes.bg/world/2018/04/11/gazprom-otstypi-na-merkel-za-ukraina.373225", "text": "Руската държавна компания \"Газпром\" заяви, че няма да прекрати изцяло транзита на газ през Украйна след пускането на тръбата \"Северен поток 2\" догодина.\n\r\nИзявлението беше направено часове, след като германският канцлер Ангела Меркел обвърза пускането на новия газопровод със запазването на транзита през Украйна. В момента през украинските тръби тече синьо гориво за целия Балкански полуостров, както и за някои държави от Централна и Източна Европа, и Турция.\n\r\nЕдна трета от доставките за Европа минават сега през украинското трасе, като през миналата година Киев е получил 3 млрд. долара като транзитни такси за услугата.\n\r\nПо-рано \"Газпром\" обяви намерения да построи две тръби - Северен и Южен поток, чрез които да снабдява Европа и Турция, заобикаляйки Украйна.\r\n                    \r\n                    \r\nВ нарочно изявление шефът на \"Газпром\" Алексей Милер каза, че държавната компания никога не е поставяла въпроса за спиране на транзита през Украйна, както и че \"определено количество, между 10 и 15 млрд. куб. метра годишно, ще продължи да се поддържа, но че Киев трябва да подпише нов договор за транзита.\n\r\nМилер добави, че северното направление ще бъде приоритетно за компанията и че \"просто няма да има ресурси\" да се поддържат настоящите обеми за пренос през централното трасе, минаващо през Украйна.\n\r\nМиналата година транзитът през Украйна е надвишил 93 млрд. куб. м, като целият износ на \"Газпром\" за Европа и Турция е възлязъл на рекордните 194 млрд. куб. м газ.\n\r\nСлед среща с украинския президент Петро Порошенко вчера в Берлин Меркел заяви, че строителството на подводния газопровод от Русия до Германия \"Северен поток 2\" няма да продължи без запазване на ролята на Украйна като транзитна държава към Европа.\n\r\n\"Без яснота за транзитното участие на Украйна проектът \"Северен поток 2\" е невъзможен\", каза канцлерката.\n\r\nВ края на март Германия издаде всички разрешения за изграждането на нейна територия на новата тръба.\n\r\nОчаква се \"Северен поток 2\" да бъде завършен в края на 2019 г. и да пренася до 55 млрд. куб. м газ годишно, измествайки ролята на транзитни държави на Украйна и още няколко държави в Източна Европа.\n\r\nПървоначалните бизнеспланове на \"Газпром\" предвиждаха \"Северен поток\" и \"Южен поток\" изцяло да променят картата на транзита за Европа, но проблемите с втория наложиха те да бъдат коригирани.\n\r\nМеждувременно в началото на март \"Газпром\" прекрати доставката на газ за Украйна, запазвайки само транзита. В момента Киев се снабдява с гориво, черпейки от резервите си и получавайки реверсивно количества от Словакия. Европейската комисия по искане на Украйна предложи посредничество за решаване на спора, но досега среща не е насрочена.", "date": "2018.04.11", "title": "\"Газпром\" отстъпи на Меркел за Украйна"}
{"url": "https://www.dnes.bg/eu/2018/04/11/i-liliana-razcyfna-kato-lale-sred-evrologoto-ni.373242", "text": "\n\r\nЦветна мозайка от 38 хиляди холандски лалета и гроздов зюмбюл с логото на българското председателство ръзцъфна в парка на НДК.\r\n\"Специалистите от Холандия и ландшафният архитект се погрижиха логото да разцъфти тази пролет и да зарадва не само гостите на София и участващите във форумите, но и всички софиянци, които се разхождат в парка\", отбеляза столичната кметица Йорданка Фандъкова.\r\n\"Вече сме в най-красивия сезон за нашия град, когато той показва цялата си прелест на зелен и цветен. Софиянци вече свикнаха през последните години с цветните решения в града, които стават все повече и все по-разнообразни\", допълни тя, след като заедно с министър Лиляна Павлова откриха цветната феерия.\r\nВероятно заради случая, и по-малко вероятно като съвпадение, евроминистърът ни бе в тон с цветното ни лого – в жълто и синьо.", "date": "2018.04.11", "title": "И Лиляна разцъфна като лале сред еврологото ни"}
{"url": "https://www.dnes.bg/technology/2018/04/11/dostatychno-navisoko-li-e-zukyrbyrg-vse-pak-e-na-vyzglavnica.373239", "text": "Изпълнителният директор на Facebook Марк Зукърбърг беше изслушан в американския Сенат пред 44 сенатори, като през петте часа той седеше на кожен стол, на чиято седалка имаше още една дебела черна кожена възглавница.\r\nДопълнителният \"повдигач\" беше почти незабележим, тъй като по цвят и форма почти изцяло съвпадаше със стола, на който седеше високият 170 см шеф на Facebook.\r\nВсеки път обаче, когато Зукърбърг се навеждаше или помръдваше на стола, възглавницата се поместваше, поради което камерите успяха да я забележат. \r\n ", "date": "2018.04.11", "title": "Достатъчно нависоко ли е Зукърбърг? Все пак е на възглавница"}
{"url": "https://www.dnes.bg/obshtestvo/2018/04/11/nfsb-s-deklaraciia-vlastite-da-zashtitiat-jeliaz.373267", "text": "НФСБ настоява българските власти, включително съдебната, да защитят българския гражданин Желяз Андреев и да не се поддават на външен натиск, независимо откъде идва той, се чете в специална декларация на партията на Валери Симеонов.\n\n\r\nНа 7 април Желяз Андреев бе задържан в родния му град Добрич заради искане от страна на САЩ за екстрадирането му. Към 29-годишния мъж има повдигнато обвинение от прокуратурата във Флорида за участие в заговор за нарушаване на ембаргото на Сирия и за измама към САЩ.\n\r\n\"В периода май 2013 г. – април 2016 г. Желяз е служител в отдел „Продажби“ в българския офис на американската компания AW Tronics. Той е назначен на изпитателен срок и негово пряко служебно задължение е да предлага авиационни части на авиокомпании и сервизни центрове за самолети и хеликоптери от различни държави, сред които и на сирийската авиокомпания Syrian Air, без да подозира, че подобни сделки могат да се окажат нарушение на ембаргото, наложено от САЩ на Сирия. \r\n                    \r\n                    \r\nСирийските авиолинии са включени в списъка от клиенти на AW Tronics, на които Андреев е длъжен да представи услугите на компанията\", се чете в позицията на НФСБ. От там допълват, че изборът на кои клиенти да се представят услугите не е по желание на продавачите и съответно Андреев не е имал свободата да решава на кого да представи услугите на дружеството и на кого – не.\n\r\n\"Андреев е назначен на трудов договор по българското трудово законодателство с компания, регистрирана в България с централен офис в САЩ. Той никога не е уведомяван, че работи по чуждо законодателство и следователно не е действал със съзнанието, че нарушава закон, камо ли закон на чужда държава. Още повече, компанията не е предоставила инструктаж на служителите си кои клиенти са потенциално рискови нито по българското, нито по американското законодателство\", смятат от партията на Валери Симеонов.\n\r\nОт там допълват, че България и САЩ са подписали договор за екстрадиция, ратифициран от българските власти през 2008 г. Според закона обаче \"екстрадиция се допуска само когато деянието съставлява престъпление по българския закон и по закона на молещата държава\". Към момента на извършените продажби (септември 2013 г. - февруари 2014 г.) нито България, нито ЕС са наложили такова ембарго към Сирия. Тоест деянието, за което прокуратурата във Флорида обвинява Желяз Андреев, не е престъпление нито по българското, нито по европейското законодателство и екстрадирането му е недопустимо. \n\r\nОт НФСБ са категорични, че няма доказателства, че Андреев е нарушил ембарго върху Сирия, най-малкото, защото такова ембарго България и дори Европа не е налагала. Няма доказателства и че Андреев е фалшифицирал документи, нито че е заговорничел срещу България или САЩ.\n\r\n\"ПП \"Национален Фронт за Спасение на България\" напомня на българска Прокуратура и Министерство на вътрешните работи, че по Конституция те са задължени да защитават българските закони и граждани, а не да се превиват под натиск на чужда държава. Желяз Андреев трябва да бъде освободен незабавно от ареста, където вече трети ден лежи невинен. \n\r\nБългарският съд трябва да отсъди безпристрастно дали е редно един български гражданин да бъде екстрадиран в чужда държава по безпочвени, скалъпени и нелепи обвинения и без да е нарушил нито един български закон?\n\r\nНие вярваме, че не е!\"", "date": "2018.04.11", "title": "НФСБ с декларация: Властите да защитят Желяз!"}
{"url": "https://www.dnes.bg/notifikacii/2018/04/11/sled-obir-v-pirinsko-hiliadarki-zaroveni-v-zemiata.373241", "text": "Хиляди левове са били заровени в земята в опит да бъдат скрити след крупен обир в Благоевград.\r\nВ началото на април двама непознати нападнаха възрастна жена привечер на улица в града и отмъкнаха 40 000 лева от чантата й.\r\nНяколко дни по-късно бандитите били спипани и станало ясно, че половината от сумата е била заровена в земята. \r\nМъжете на 24 г. и на 27 г. бяха оставени за постоянно в ареста. \n\r\nВ хода на разследването на извършения от тях грабеж станало ясно, че 65-годишната жена се прибирала от работа, като паркирала автомобила си пред блока, в който живее.\r\nНаближавайки входната врата тя била бутната в гърба, нападателите й издърпали чантата от ръката й и избягали, пише \"\".\rПри грабежа й били отнети портмоне, ключове за апартамент, банкова карта, мобилен телефон и осемдесет лева. В чантата й били и около 40-те хиляди лева, събрани от оборота на фирмата и предназначена за закупуване на служебни автомобили.\r\nПри огледа на местопроизшествието полицейските служители намерили мобилен телефон, изпаднал от единия извършител. Били иззети записите от охранителни камери в района, на които крадецът бил разпознат.\r\nПо делото бил разпитан таксиметров шофьор, който закарал бандитите и ги чакал в близост до местопроизшествието. Единият от тях му казал, че загубил телефона си при бягството и поискал неговия, за да си го открие. Двамата бандити дали на таксиста част от парите, той ги скрил като ги заровил в земята.\r\nПри задържането на нападателите в тях били открити над двадесет хиляди лева и хиляда и петстотин евро.\r\nРазследването разкрило, че преди време единият от тях работил за пострадалата и знаел навиците, маршрутите и паричните суми, които тя пренася.\r\n ", "date": "2018.04.11", "title": "След обир в Пиринско: Хилядарки, заровени в земята!"}
{"url": "https://www.dnes.bg/temida/2018/04/11/jeliaz-e-na-svoboda-protestite-da-ne-go-davame-na-sasht-ostavat.373272", "text": "\n\r\nЖеляз Андреев е на свобода. Окръжният съд в Добрич взе решение да го освободи от ареста с мярка \"подписка\".\r\n29-годишният мъж бе арестуван заради разследване във Флорида по обвинение, че е нарушил ембаргото за търговия със Сирия.\r\nЗаради това прокуратурата във Флорида го обвинява и в измама към САЩ. В периода май 2013 г. – април 2016 г. Желяз е бил служител в отдел \"Продажби\" в българския офис на американската компания AW Tronics.\n\n\r\nТой е авиационни части на компании и сервизи за самолети и хеликоптери. Затова се оказва е отговорен за продажбата на части към компанията Syrian Air, без да подозира, че подобна сделка нарушава ембаргото, наложено от САЩ на Сирия.\r\r\n                    \r\n                    Като служител Желяз е имал задължението да се свързва директно с клиенти по имейл и телефон и да предлага продукти и услуги. На него е бил предоставено портфолио на клиентите и той не е можел да избира компаниите, с които да работи.\r\nЗа броени часове Желяз получи подкрепата на хиляди българи, които организират подписки в негова защита.\r\nБлизките му създадоха и група във Facebook, която организира протест в негова защита. Въпреки решението на съда да го освободи, утре протест ще има – пред Съдебната палата в Добрич и пред тази в София.\r\nХората, които подкрепят Желяз, ще протестират срещу евентуалната му екстрадиция.\r\n\"Радваме се. Очакваме да го прегърнем. Предстои ни истинската битка. Вярвам, че вярата ми няма да бъде сломена”, коментира приятелката на Желяз Андреев, цитирана от Нова тв.", "date": "2018.04.11", "title": "Желяз е на свобода! Протестите \"Да не го даваме на САЩ\" остават!"}
{"url": "https://www.dnes.bg/obshtestvo/2018/04/11/233-metra-mejdu-jivota-i-smyrtta-mechtata-na-teodora.373244", "text": "\"Теодора беше една крехка жена, която тежи 47 килограма и се гмурка с едно оборудване, което тежи 166 килограма. Тя беше малка, но имаше огромно сърце и преследваше мечтата си докрай. Това, което правеше Теодора, е на ръба на човешките възможности. Не исках всичко, което тя е постигнала да се забрави за три дни. Оттам дойде идеята за този филм \"233 метра между живота и смъртта\". Това разказа пред Нова тв главният редактор на в-к \"168 часа\" Слави Ангелов.\n\n\n\r\nТой е човекът, който заснема последното гмуркане на Теодора Балабанова, успяла да се гмурне до 230 метра дълбочина.\r\nЗаедно със съпруга си Михаил, българката опита да подобри световния рекорд за дълбоко гмуркане, но след усложнение се удави. На Теодора обаче не ѝ е достигнал само метър, за да подобри досегашния рекорд.\r\r\n                    \r\n                    \"При такива дълбоки гмуркания има няколко проблема, свързани с дълбочината, газовете, които се дишат и престоя под водата. Оказва се, обаче, че Теодора е страдала от неизлечима болест. Тя е имала скоротечен рак, който е открит при аутопсията. И на нея реално са ѝ оставали може би два месеца живот. Така че се оказва, че това е един добър край за нея\", добавя Слави Ангелов.\r\nПрипомняме ви, че Теодора и съпругът ѝ се опитаха да подобрят световния рекорд на дълбоко гмуркане в района на залива Торонеос, Халкидики, когато 45-годишната жена получи дезориентация, което доведе до удавянето ѝ.", "date": "2018.04.11", "title": "\"233 метра между живота и смъртта\": Мечтата на Теодора"}
{"url": "https://www.dnes.bg/science/2018/04/11/zemiata-e-zastrashena-17-000-asteroida-ni-debnat.373245", "text": "Специалисти от НАСА смятат, че съществуват не по-малко от 17 000 астероида, които могат да се блъснат в Земята, съобщи Лайф.\n\r\nПонастоящем учените са се заели с търсене и определяне на орбитите им, но засега е изпълнена само една трета от поставената цел. Заключенията са въз основа на изследване на над 8000 астероида.\n\r\nДосега са открити над 8000 близки до Земята обекта с ширина не по-малко от 140 метра. При сблъсък с нашата планета астероид с подобни размери може да унищожи цяла държава. \n\r\nВъпросните 8000 обекта са описани и орбитите им са изучени. Това позволява на астрономите да ги изключат от опасните за Земята обекти. Остават обаче над 17 000 неизследвани и потенциално опасни за земляните астероида.\r\n                    \r\n                    \r\nТе принадлежат към категорията близки до Земята обекти. Това означава, че се доближават към орбитата на нашата планета на разстояние по-малко от 50 милиона км.\n\r\nПрез 90-те години на миналия век НАСА положи усилия за търсене и класифициране на най-опасните астероиди с диаметър над 1 км. При сблъсък със Земята подобен астероид може да предизвика глобална катастрофа. През 2010 г. всички тези космически тела бяха идентифицирани и описани.\n\r\nРезултатите от изследването са качени на сайта Science.com. \r\n \r\n/БТА/\r\n ", "date": "2018.04.11", "title": "Земята е застрашена! 17 000 астероида ни дебнат"}
{"url": "https://www.dnes.bg/obshtestvo/2018/04/11/borisov-kym-horata-s-uvrejdaniia-iskame-parite-da-otivat-pri-vas.373263", "text": "Премиерът Бойко Борисов увери, че ще бъдат използвани всички ресурси на държавата за по-голям контрол в ТЕЛК-овете. Той успокои протестиращите организации на хората с увреждания, че целта на правителството е повече средства да останат за тях.\n\n\n\n\r\n\"1.7 млрд. и нагоре отиват в този процес и аз мисля, че един по-добър контрол ще е от полза на всички. Апелирам за диалог, за това заедно да направим така, че за хората с увреждания да останат повече средства\", каза Борисов пред журналисти в Министерския съвет, пред сградата на който се провежда протестът. Заедно с него на изявлението присъстваха министри от кабинета.\r\r\n                    \r\n                    Премиерът каза още, че от години работи прекрасно с организациите на хората с увреждания и напомни, че вчера спорните документи бяха изтеглени, за да може да се проведе спокоен диалог.\r\n\"Разбирам тяхната болка, но те са наши съюзници, защото това, което колегата Симеонов със своите експерти, министри, в продължение на 5 месеца работи, е не да бъдат ощетени дадени хора, а да се направи така, че тези фалшиви ТЕЛК-ове или източването на ресурс да останат за тези, които действително имат нужда от това\", разясни Борисов и допълни: \"Ни най-малко не сме мислили на някого да навредим, точно обратното\". \n\r\nТой обаче настоя, че хора, които нямат право, не може да продължават да вземат инвалидни пенсии, нито да продължават корупционни схеми в ТЕЛК-овете.\r\n\"Благодаря на хората, които протестират, че в четвърътък и в петък ще се срещнат с министрите и с вицепремиера и точка по точка, детайл по детайл ще обсъдим всяко нещо, което ги тревожи\", заяви премиерът.\r\nСрещата на протестиращите със социалния министър Бисер Петков е утре, а със здравния Кирил Ананиев е насрочена за петък.\r\nПо-рано исканията на организациите на хората с увреждания бяха подкрепени с декларация от БСП.", "date": "2018.04.11", "title": "Борисов към хората с увреждания: Искаме парите да отиват при вас!"}
{"url": "https://www.dnes.bg/notifikacii/2018/04/11/dubai-pomilva-i-ni-vyrna-dvama-narkotrafikanti.373256", "text": "Емирът на Дубай е помилвал двама българи с доживотни присъди, осъдени за трафик и притежание на наркотици. След 12 г. в дубайски затвор, престъпниците са били освободени и върнати в България.\r\nТова стана ясно след среща на вицепремиера и министър на външните работи Екатерина Захариева с правосъдния министър на Обединените арабски емирства Султан ал Бади, пише \"\".\r\nВ Централния затвор на Дубай в момента има още един българин. Той излежава присъда за източване на банкови карти от 2014 г. Към момента мъжът има 29 висящи дела и е с постоянна мярка \"задържане под стража”.\r\nНаскоро са задържани и две български гражданки от ромски произход, които се занимавали с джебчийство по моловете.\rТе, и други техни \"колежки\" все по-трудно успяват да се прехранят със занаята си в емирствата, защото там има въведена усъвършенствана система за биометрични данни от Германия. Техниката позволява разпознаване на лица дори от уличните камери, монтирани по светофарите.\r\nВъпреки тези провинения като цяло българите не създават проблеми на правосъдната система на Дубай, което ни радва, заяви министър Бади по време на срещата.\r\nДомакините увериха Захариева, че са отворени за тясно сътрудничество по всички въпроси на правосъдието и вътрешния ред в ОАЕ, където към момента живее най-голямата българска колония в целия Арабски свят.\r\nПо време на работното си посещение министър Екатерина Захариева се срещна и Абсуллах Ал Нуаими, министър на инфраструктурното развитие.\r\n\"Трябва са насърчим сътрудничеството - трябва да привлечем българските строителни компании и инженери тук. В последните години България разви много своята инфраструктура”, каза министър Захариева.\r\nДвамата обсъдиха възможностите за сътрудничество - особено във възобновяемите енергоизточници, както и организиране ня среща на български компании с изпълнители на големи инфраструктурни проекти в ОАЕ.\r\n\"В Северна Африка българите са много популярни, имате огромен принос за развитието на този регион. Надявам се строителният ви бизнес да участва и на нашия пазар”, каза министър Ал Нуаими.", "date": "2018.04.11", "title": "Дубай помилва и ни върна двама наркотрафиканти"}
{"url": "https://www.dnes.bg/crime/2018/04/11/maskirani-ograbiha-benzinostanciia-krai-shumen.373270", "text": "Четирима маскирани мъже са ограбили бензиностанция на пети километър край Шумен, съобщават от Областната дирекция на МВР.\n\r\nСигнал за грабежа е подаден в 1,39 часа тази нощ в дежурната оперативна част на полицията, чрез телефон 112.\n\r\nИзпратените на място полицаи установили, че двама маскирани и въоръжени са нападнали служителката в търговския обект. Те нанесли удари в областта на главата и тялото на 50-годишната жена. \n\r\nДруг маскиран мъж е нападнал и нанесъл удар с пистолет в областта на лицето на 55-годишен мъж, който влязъл в бензиностанцията да си купи цигари. По време на нападението е взет оборота от около 240 лева. \n\r\nЧетиримата се оттеглили пеш зад бензиностанцията. Жената успяла да подаде сигнал с паник бутон.\r\n                    \r\n                    \r\nНа място е изпратен и екип на бърза помощ. След преглед в МБАЛ-Шумен е изяснено, че 50-годишната жена е с фрактура на пръсти на лявата ръка, а 55-годишният мъж - с фрактура на носа.\n\r\nРаботата по документиране на престъплението продължава под надзор на прокурор. Образувано е досъдебно производство.", "date": "2018.04.11", "title": "Маскирани ограбиха бензиностанция край Шумен"}
{"url": "https://www.dnes.bg/sofia/2018/04/11/edin-razhod-po-malko-tec-sofiia-spira-parnoto.373269", "text": "От днес, 11 април, \"Топлофикация София\" започва поетапно да спира парното в столицата.\r\nОт дружеството съобщиха, че дългосрочната прогноза е за трайно затопляне и затова топлоснабдяването може да бъде спряно напълно.\n\r\nСпоред изискванията на нормативната уредба компанията трябва да осигурява подаването на топлинна енергия към столичани в периода от 1 октомври до 30 април. Това обаче не означава, че парното се пуска и спира автоматично на тези дати.\r\nЗа масово пускане трябва да бъдат изпълнени законовите изисквания – три последователни дни със средноденонощна температура по-ниска от +12°C и прогноза от НИМХ - БАН за трайно застудяване.\r\nЗа масово спиране отново трябва да бъдат изпълнени законовите изисквания – три последователни дни със средноденонощна температура  по-висока от +12°C и прогноза от НИМХ - БАН за трайно затопляне.", "date": "2018.04.11", "title": "Един разход по-малко: ТЕЦ - София спира парното!"}
{"url": "https://www.dnes.bg/health/2018/04/11/gastrityt-se-ovladiava-s-pravilna-dieta.373259", "text": "Гастритът е възпаление на стомашната лигавица, съпроводено с неприятна болка и парене по хода на хранопровода (киселини). Освен неприятното усещане заболяването е причина за намалено усвояване на важни нутриенти. \r\nХроничният гастрит може да доведе до сериозни усложнения, но добрата новина е, че заболяването е лечимо посредством медикаменти, а в някои случаи само с промяна в диетата и начина на живот.\r\n \r\nВ повечето случаи острите симптоми отшумяват за седмица, две след прилагане на диета и премахване на причинителя на възпалението.\r\n \r\nНяколко ограничения трябва да спазвате при обострен гастрит – хранете се по малко и на често, избягвайте употребата на нестероидни противовъзпалителни (Nimesulide, Ibuprofene, Piroxicam, Diclofenac и т.н.), ограничете употребата на алкохол, спрете цигарите, намалете стреса.\r\n \r\nВсеки човек с гастрит реагира по различен начин на различните храни за това е най – добре да започнете диета по метода на изключването. Следите кои храни обострят състоянието и ги премахвате от менюто си.\r\n \r\n\r\n ", "date": "2018.04.11", "title": "Гастритът се овладява с правилна диета"}
{"url": "https://www.dnes.bg/obshtestvo/2018/04/11/koga-shte-stane-moderno-da-si-vyzpitan.373271", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа масовата култура или всичко на масата – спазваме ли етикет и възпитани ли сме като нация - в студиото на \"\" влиза журналистът и експерт по етикет Мария Касимова-Моасе.\r\nБългарите обичат трапезата. Неслучайно празникът, какъвто и да е той, се свързва предимно с храната. Познаваме ли обаче етикета на хранене и знаем ли как да се държим на масата?\r\n\"Българите не сме толкова невъзпитани, колкото си мислим, че сме\", коментира пред  журналистът.\r\nГлобална тенденция ли е невъзпитанието и кога ще стане \"модерно\" да си възпитан? Културни хора ли сме и колко е важно какво къде и с кого – изкуството да бъдеш съобразителен.\r\n ", "date": "2018.04.11", "title": "Кога ще стане \"модерно\" да си възпитан?"}
{"url": "https://www.dnes.bg/world/2018/04/11/spasiteli-tyrsiat-v-alpite-izcheznal-germanski-magnat.373275", "text": "Швейцарската и италианската полиция търсят изчезналия в Алпите германски магнат в търговията на дребно Карл-Ерифан Хауб, предава Ройтерс.\n\r\nВ събота той карал ски извън писта и не се върнал.\n\r\nПетдесет и осем годишният Хауб, чието семейство е едно от най-богатите в Германия, е главен изпълнителен директор на компанията за търговия на дребно \"Тенгелман\", която притежава веригите магазини ОБИ и КиК.\n\r\nШвейцарската полиция в кантона Вале съобщи, че спасителни екипи са разположени и от двете страни на швейцарско-италианската граница, а алпийската спасителна служба близо до град Аоста, Италия, обяви, че търсенето продължава.\n\r\nГоворителка на \"Тенгелман\" заяви днес, че няма нови сведения къде е Хауб, а германският всекидневник \"Ханделсблат\" помести писмо на брат му Кристиан до служителите на компанията. В него той посочва, че семейството не е изгубило надежда и отбелязва, че Карл-Ерифан е опитен скиор и планинар.\r\n                    \r\n                    \r\nКарл-Ерифан Хауб е от петото поколение на семейството, започнало бизнеса си през 1867 г. с внос на кафе и чай. Баща му Ерифан Хауб почина миналия месец в имението си в Уайоминг.\r\n/БТА/\r\n ", "date": "2018.04.11", "title": "Спасители търсят в Алпите изчезнал германски магнат "}
{"url": "https://www.dnes.bg/obshtestvo/2018/04/11/doplashtane-jivot-nzok-zastrashava-jivota-ni.373219", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНационалната здравноосигурителна каса ще дава по-малко пари за медицински изделия. Оказва се, че пациентът ще се налага да плаща за протези, импланти и стентове. Това става ясно от новия реимбурсен списък на медицинските изделия на НЗОК, който влезе в сила от месец април.\n\r\n\"Ние не сме съгласни да доплащаме. Това е заплаха за живота и здравето на пациента! Имаме бедни пациенти, които дори не могат да дойдат до болницата за преглед. Доплащането бави лекуването на пациентите, а стабилизирането им харчи дори повече публични средства\", категорична бе Пенка Георгиева от Сдружение \"Заедно с теб\".\n\r\r\n                    \r\n                    В \"България сутрин\" изпълнителният директор на УМБАЛ \"Св. Иван Рилски\" д-р Дечо Дечев изтъкна, че основна задача на всеки един фонд е да понижава цената, която ние всички плащаме.\n\r\n\"Намаляването на цените трябва да бъде по начин, по който няма да се ощетят пациентите. Трябва да се осигури връзка между цените, които е постигнала Националната каса, и тези, които ще се постигнат за провеждането на обществените поръчки във всяка една болница.\n\r\nНямаме никакъв контролен механизъм, който да гарантира качеството на медицинските изделия. Ако цената им падне, на пазара ще се появят по-некачествени\", подчерта медикът.\n\r\nКато допълнение Георгиева отбеляза пред , че администрацията на Министерството на здравеопазването е некомпетентна. \n\r\nТя вкара в това обществено напрежение едни сухи администратори, които се хвърлят необяснимо от грешка в грешка, посочи още тя.", "date": "2018.04.11", "title": "Доплащане \"Живот\" – НЗОК застрашава живота ни!"}
{"url": "https://www.dnes.bg/football/2018/04/11/fenove-na-siti-i-livyrpul-se-biha-v-semeina-tribuna-na-etihad.373216", "text": "Фенове на Манчестър Сити и Ливърпул се биха по време на 1/4-финалния реванш от Шампионска лига между двата отбора, спечелен от \"червените\" с 2:1. \r\nКонфликтът на стадион \"Етихад\" възникнал след изравнителния гол на Мохамед Салах в 55-ата минута, който сложи точка на спора. Тогава запалянковците на мърсисайдци скочили от радост, след което били атакувани поне от двама привърженици на \"гражданите\".\r\n \r\nЗаформилото се меле с ръце било бързо прекратено от полицията, а след конфликта единият от участниците е задържан. Пред реванша полицията в Манчестър засили мерките за сигурност на \"Етихад\", тъй като имаше опасения, че много фенове на Ливърпул са се сдобили с билети за домакинските сектори.\r\n \r\nДвата града са на разстояние едва от 50 км, заради което бяха взети допълнителни мерки и маршрутът на Мохамед Салах и компания беше с променен курс, за да се предотвратят ексцесии.\r\n \r\nЛивърпул се класира на 1/2-финалите в Шампионска лига с общ резултат 5:1 и в петък ще научи следващия си съперник. .\r\n \r\nТази вечер са останалите два реванша – Реал Мадрид приема Ювентус и има преднина от 3:0 от първата среща в Торино, докато Байерн Мюнхен е домакин на Севиля (2:1).    \r\n \r\n", "date": "2018.04.11", "title": "Фенове на Сити и Ливърпул се биха в семейна трибуна на \"Етихад\""}
{"url": "https://www.dnes.bg/televizia/2018/04/11/triygylnika-na-vilniov-v-edno-frensko-selo.372514", "text": "В девети епизод на четвърти сезон \"Едно френско село\" Марсел обявява пред своите съмишленици, че е новият лидер на \"Триъгълника на Вилньов\", а Едмон остава на втори ранг.\r\nДокато Жан и неговите хора са по петите на голистите, германците успяват да нахлуят в южната зона... \r\nГледайте сериалът \"Едно френско село\" всеки делник от 20:30 часа по телевизия ", "date": "2018.04.11", "title": "\"Триъгълника на Вилньов\" в \"Едно френско село"}
{"url": "https://www.dnes.bg/blizak-iztok/2018/04/11/ruski-medii-pitat-da-ochakvame-li-udari-ot-sasht-v-siriia.373220", "text": "Русия насочи ракети \"Калибър\" към базите на САЩ в Сирия. Въоръжените сили на Руската федерация тайно са поставени в пълна бойна готовност, пише в заглавие \"Независимая газета\".\n\r\nАко САЩ се осмелят да използват сила в Сирия заради предполагаемата химическа атака в град Дума, ще получат аналогичен отговор не само от Дамаск, но и от Москва, твърди вестникът, като цитира изявления в този дух на руски политици.\n\n\n\n\r\nНяколко сайта, отразяващи военната дейност на Русия, писаха, че на 8 и 9 април въоръжените й сили тайно са поставени в пълна бойна готовност. Официални потвърждения и коментари засега няма, но съобщенията на отбранителното министерство в Москва наистина създават впечатление за повишена активност на руските войски и военни флотове.\r\n                    \r\n                    \r\nОсобено на Черноморския и Средиземноморския театър на военни действия; също и в Каспийско море, откъдето руски кораби неведнъж са нанасяли удари по цели в Сирия с крилати ракети \"Калибър\". Подготовка за подобни удари може би тече там и сега, пише изданието.\n\r\nСпоред военния експерт генерал-лейтенант Юрий Неткачев Русия може да обстреля с \"Калибри\" американски обекти в Близкия изток, ако Пентагонът, обвинил Москва в \"прословутите химически атаки\", предприеме \"акции за възмездие\" срещу руските бази в Тартус и Хмеймим.\n\r\nГенералът е убеден, че Русия няма да ги остави без отговор, но смята за малко вероятен този сценарий, защото той със сигурност ще предизвика \"истинска голяма война, каквато не желаят нито САЩ, нито Русия\". \n\r\nПо думите му евентуалният удар на Пентагона най-вероятно ще наподобява миналогодишното не твърде ефективно изстрелване на 59 ракети \"Томахоук\" по сирийска авиобаза, откъдето според американците са нанасяни химически удари в провинция Идлиб.\n\r\nСитуацията \"не допуска друг вариант освен силов\", цитира всекидневникът изявление пред Си Ен Ен на бившия главнокомандващ обединените въоръжени сили на НАТО в Европа генерал Уесли Кларк. Според него САЩ може да нанесат удари по хеликоптерна база в Сирия, използвана за предполагаемата химическа атака срещу град Дума.\n\r\nТози път ударът на САЩ по Сирия ще бъде по-мощен от миналогодишния - ще бъдат атакувани повече цели, за да последват \"осезаеми щети за Башар Асад и да се отправи сигнал, достатъчно ясен според представата на Доналд Тръмп\", пише в сп. \"Форин полиси\" Никълъс Герас, американски експерт по сигурността.\n\r\nМиналата година Щатите предупредиха руското командване в Сирия за своите планове. Този път обаче Тръмп обвинява за химическите атаки и Русия, значи предупреждения може да няма, смята руският аналитик полковник Владимир Попов. Той допуска, че Тръмп може да нареди удар по резиденцията на Асад с цел сирийският лидер да бъде ликвидиран физически; тогава би трябвало да го защитят руските и сирийските средства за ПВО в страната.\r\nЗападните медии очакват удар по Сирия най-вече от американския разрушител \"Доналд Кук\", който според тях се намира на петдесетина мили от руската военноморска база Тартус и е въоръжен с 56 крилати ракети \"Томахоук\". Медиите смятат, че в близките дни в района ще пристигне и \"Портър\", разрушител от същата серия. Американските военноморски сили впрочем разполагат в Средиземно море и с други кораби, носещи крилати ракети - по-специално с подводници, способни да атакуват цели в Сирия, добавя \"Независимая газета\".\n\r\nРуските военновъздушни сили са безсилни пред \"Доналд Кук\", пише в заглавие \"Взгляд\" по повод \"новата вълна от спекулации относно военните възможности на Руската армия. Отново се твърди например, че бомбардировачите Су-24 можели да потиснат електронния пълнеж на американския разрушител (. . .), а после и да го унищожат\", пояснява изданието.\n\r\nРеакцията на Русия ще зависи от това накъде ще полетят крилатите ракети на САЩ, пише \"Ведомости\", цитиран от Би Би Си. Последните изявления на Тръмп сочат според вестника, че Вашингтон няма да се съобрази с мнението на съвета за сигурност на ООН, където се спори дали в Сирия са били използвани химически оръжия.\n\r\nВсе още е малка вероятността за мащабен военен сблъсък между Русия и САЩ, смята московският експерт Прохор Тебин. Възможни са случайни инциденти, но \"още няма предпоставки те да прераснат в реален осъзнат сблъсък\", нито са представени \"реалистични сценарии за развитие на военна ескалация\".\n\r\nСегашната \"прохладна война\" се води в политиката, икономиката и информационното пространство, а задачата на руския военен потенциал в противопоставянето със САЩ е да възпира и охлажда горещите глави, добавя наблюдателят.\n\r\n(БТА)", "date": "2018.04.11", "title": "Руски медии питат: Да очакваме ли удари от САЩ в Сирия?"}
{"url": "https://www.dnes.bg/za-da-se-razbirame/2018/04/11/vryzkata-vi-kuca-koi-sa-5-te-ezika-na-liubovta.373196", "text": "Как разбирате и изразявате любовните си емоции към половинката ви? В следващите редове ще прочетете за 5 основни езика на любовта, които важат за всяка връзка.\r\n\r\nЕдин от начините да изразявате емоционално любовта е да използвате думи. Соломон, автор на древна еврейска литература за мъдрост, пише: \"Езикът има силата на живота и смъртта\". Много двойки така и не се научават да изразяват това, което изпитват един към друг, неразбирайки огромната сила на думите.\r\nСловесните комплименти или думи на благодарност са мощни комуникатори в любовта. \r\nДумите на утвърждаване са един от петте основни езика на любовта. Психологът Уилям Джеймс казва, че всеки човек има необходимостта да се почувства оценен. Ето защо не забравяйте и не спирайте да си правите комплименти един на друг.\r\r\n                    \r\n                    \r\nВремето е ценна стока. Как прекарвате времето си с половинката? В края на деня вероятно вечеряте заедно, гледате телевизия или докато вие гледате, половинката ви домакинства? Помислете дали се възползвате максимално от часовете, в които сте заедно.\r\n", "date": "2018.04.11", "title": "Връзката ви куца... Кои са 5-те езика на любовта?"}
{"url": "https://www.dnes.bg/politika/2018/04/11/niamat-nujda-ot-pomosht-a-s-invalidni-pensii-shto-e-to.373222", "text": "Според бившия здравен министър Мирослав Ненков пенсии за увреждания получават и хора, които не отговарят на условията за това. \n\r\n\"От тези 1,7 млрд. лева, които НОИ плаща на хора с увреждания, една немалка част отиват при хора, които нямат нужда от този вид помощ\",  коментира той пред Нова тв.\n\n\n\r\nДнес се очаква 6000 души да се съберат пред Министерския съвет, за да изразят недоволството си срещу спорните промени в медицинската експертиза, от които обаче вчера следобед властта се отказа.\r\nЗадният ход за реформата в ТЕЛК дойде след разговор между премиера, здравния и социалния министър. Те обявиха, че няма да се предприема нищо, докато няма консенсус с хората с увреждания.\r\r\n                    \r\n                    Първоначално предвидената реформа предвиждаше инвалидната пенсия да зависи само от основното заболяване, но не и от придружаващите. И да се решава колко работоспособен е всеки болен, а не колко неработоспособен е. И макар че управляващите промениха плановете си, хората с увреждания не се отказват от протеста.\r\n\"Бъбречната криза какво усложняващо заболяване е? То е също процент\", попита Ненков.\r\n\"В самото начало на мандата си това правителство, от което и аз бях част, обеща пред обществеността да направи тази реформа в ТЕЛК. Тогава нашият екип предложи нещо много по-лесно и бързо - да се отделят тези хора, които взимат неправомерно социални придобивки и те да бъдат лишени от тези социални придобивки и парите да отидат при истински нуждаещите се\", коментира д-р Ненков.\r\n\"Това е двойна ножица. Веднъж около 200 000 ще изпаднат под 50% и няма да получат никаква подкрепа. И втори път - ще се превърнат в работоспособни, но безработни хора с увреждания\", коментира по-рано д-р Боряна Холевич, председател на Сдружението на лекарите от ТЕЛК – София.", "date": "2018.04.11", "title": "Нямат нужда от помощ, а с инвалидни пенсии! Що е то?"}
{"url": "https://www.dnes.bg/za-da-se-razbirame/2018/04/11/zig-ziglar-ne-zabraviaite-che-provalyt-e-sybitie-a-ne-chovek.373190", "text": "„Очаквайте най-доброто. Пригответе се за най-лошото. И се възползвайте от това, което се случва.\"\r\nМъдра мисъл на Зиг Зиглар, която трябва да си припомняме по-често. Кой е Зиг Зиглар? Мотиватор, лектор, автор на редица книги за постигане на успех и личностно развитие. Зиглар се ражда в многодетно семейство през 1926 година в Кофи, САЩ (умира на 28.11.2012).\r\nПътят му преминава през търговията, където трупа опит за това как се постига успех, как човек запазва мотивацията си и как загубата може да се превърне в актив.\r\nТъй като всеки ден е нова възможност за това да поставим началото на нещо по-добро за себе си, споделяме 20 вдъхновяващи мисли на Зиг Зиглар, които ще променят нагласата ви за света край вас.\r\r\n                    \r\n                    „Ако можете да си го представите, значи можете да го постигнете.“\r\n„Вие сте способни да постигнете всичко, стига да повярвате, че можете“.\r\n„Не забравяйте, че провалът е събитие, а не човек.“\r\n„Провалът се случва на всеки. Неуспехите са събития, от които се учим, а не които ни идентифицират.“\r\n", "date": "2018.04.11", "title": "Зиг Зиглар: Не забравяйте, че провалът е събитие, а не човек!"}
{"url": "https://www.dnes.bg/politika/2018/04/11/mizerni-hoteli-s-4-zvezdi-veche-ne-inspektorat-shte-gi-sledi.373224", "text": "С промените в Закона за туризма стартира създаването на туристически инспекторат, който ще проверява спазват ли се изискванията, след като даден хотел е бил категоризиран. Това съобщи ресорният министър Николина Ангелкова на оплакванията от лоши условия в редица хотели у нас.\n\n\n\r\nТя обясни, че инспекторатът ще се грижи само за последващия контрол, след като един път е бил категоризиран даден хотел. Според нея в момента явно има пропуски в контрола. \r\nАнгелкова коментира пред Нова тв казуса с мизерията в тризвезден хотел в Чифлика, който от 4 април вече е затворен. \r\nТя уточни, че за да се отнеме категорията на един хотел, Комисията за защита на потребителите трябва да подаде искане за това, а в конкретният случай и до ден днешен не е получено такова искане в Министерството на туризма.\r\n                    \r\n                    \r\n\"Според мен слабото звено е в КЗП. Те трябва да ни сигнализират. Ние не знаем кои са много от хотелите и затова разчитаме на сигналите. В момента ние чакаме някакъв друг орган да ни сигнализира, ако реши, за да можем да стартираме процедура за отнемане на звезди\", изтъкна тя и допълни, че в Министерството на туризма вече действа телефон за сигнали и нередности по хотелите.", "date": "2018.04.11", "title": "Мизерни хотели с 4 звезди? Вече не, инспекторат ще ги следи!"}
{"url": "https://www.dnes.bg/business/2018/04/11/reglamentyt-za-zashtita-na-lichnite-danni-dava-poveche-prava-na-potrebitelite.373144", "text": "За регламента за защита на личните данни и правата на потребителите - интервю с изпълнителния секретар на Федерацията на потребителите в България - Емил Георгиев.\r\n\r\nЦелта на регламента за защита на личните данни е да предостави по-голям контрол на гражданите върху това какво се случва с тяхната лична информация. Всъщност регламентът не е чак толкова нов. Ново е, че компаниите които работят с лични данни, вече са длъжни да въведат независимата контролна функция - \"служител по защита на личните данни\". Неговата задача е да съблюдава за надлежната работа с лични данни и да съобщава за възможно изтичане на данни или нарушаване на закона.\r\r\n                    \r\n                    \r\nСъгласно регламента лични данни биха могла да е всякаква информация, свързана с определен субект – физическо лице, което е идентифицирано или може да бъде идентифицирано чрез нея. Това означава, че не е необходимо личните данни да представляват непременно единен идентификационен номер или друг вид идентификатор като например ЕГН, номер на лична карта и други. Всяка информация, която може да доведе до идентифицирането на определено физическо лице, представлява лични данни.\r\n\r\nКакто казах регламентът дава по-големи права на потребителите и гарантира по-добре техните интереси. Той им предоставя и едно право, каквото досега не съществуваше за тях, а именно правото да бъдат забравени. По-задълбочен анализ обаче показва, че регламентът може да затрудни обслужването на клиентите. Например, когато някой клиент за първи път посещава някоя компания-оператор на лични данни, тя ще трябва да събира допълнителни документи и съгласия от него. Тоест може да се увеличи времето за обслужване на клиента.\r\nПредлагането на допълнителни услуги и комуникацията от компаниите към клиентите може да се окажат доста по-ограничени поради липса на съгласие от потребителя. В някои ситуации компаниите ще бъдат по-малко гъвкави. Например, ако идентификаторите на обекти и партиди са лични данни то само титулярът или собственикът им ще може да иска информация и да заявява комунални услуги за тях. До момента това може да направи и някой от ползвателите.\r\nС други думи по-голямата грижа за клиентите може да се окаже, че създава някои неудобства за тях. Надявам се да има разбиране сред клиентите и обществото за тези неудобства, макар да си давам сметка, че недоволството на клиентите ще бъде насочено по-скоро към компаниите, отколкото към законодателите.\r\n\r\nПрави впечатление, че много компании, които са администратори на лични данни, напоследък усилено работят по внедряване на регламента. Аз съм член на потребителския съвет към ЧЕЗ България и още в началото на април ние подробно разгледахме какви процеси и мерки са предприели дружествата на ЧЕЗ в България.\r\nНа практика те отчетоха пълна готовност за внедряване на организационни и технически мерки  за постигане на съответствие с изискванията на регламента. Други компании правят същото, като например: EVN, Eнерго-Про, банковия сектор, телекомуникационните оператори и др.\r\nНапоследък се нароиха и много курсове, които да разясняват регламента и неговото прилагане. Но големият ден остава 25 май, когато законът започва да се прилага. Със сигурност след тази дата ще може да се даде по-конкретна информация за готовността на компаниите, за ползите и недостатъците на регламента.\r\n\r\nОрганът, който и преди следеше и продължава да следи за опазването на личните данни на българските граждани е Комисията за защита на личните данни (КЗЛД). На интернет страницата на комисията има цялата необходима информация. Ние, потребителските организации, също сме на разположение да помагаме с експертиза на потребителите. Смятам, че предстои доста работа за всички нас.", "date": "2018.04.11", "title": "Регламентът за защита на личните данни дава повече права на потребителите"}
{"url": "https://www.dnes.bg/sofia/2018/04/11/vijte-kyde-niama-da-ima-voda-na-12-april-v-sofiia.373235", "text": "На 12 април 2018 г. (четвъртък), във връзка с подмяна на спирателни кранове на ул. \"Богданци“ жк. \"Гевгелийски“, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Богданци“ от ул. \"Гевгели“ до ул. \"Мировци“; карето между ул. \"Мировци“, ул. \"Богданци“,  бул. \"Царица Йоанна“ и ул. \"Попчево“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Попчево “ ъгъла с ул. \"Мировци\".\r\n                    \r\n                    \r\nНа 12 април 2018 г. (четвъртък), във връзка с извършване на строително-монтажни работи на ул. \"Каменица“ кв. \"Горна баня“, се налага спиране на водоподаването от 08:00 до 20:00 часа на клиентите на \"Софийска вода\", живеещи в района на: ул. \"Каменица“, ул. \"Еделвайс“, ул. \"Димитър Шишманов“, ул. 646, ул. \"Дон“, ул. \"Проф. Никола Милев“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Димитър Шишманов “ ъгъла с ул. \"Еделвайс “.\n\r\nНа 12 април 2018 г. (четвъртък), във връзка с монтаж на спирателен кран на ул. \"Прибойница“ кв. \"Горна баня“, се налага спиране на водоподаването от 09:00 до 18:00 часа на клиентите на \"Софийска вода\", живеещи в района на: по ул. \"Прибойница“ от ул. \"Урал“ до ул. \"Ракита“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Прибойница“ №4.\n\r\nНа 12 април 2018 г. (четвъртък), във връзка с изграждане на сградно водопроводно отклонение на бул. \"Цар Борис III“ жк. \"Хиподрума“, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: по бул. \"Цар Борис III “ от ул. \"Видлич“ до ул. \"Лерин“ и ул. \"Кратово“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Цар Борис III “ ъгъла с ул. \"Нишава“.\n\r\nНа 12 април 2018 г. (четвъртък), във връзка с подмяна на сградно водопроводно отклонение на ул. \"Калина“ местност \"Дебело гуно“, община \"Панчарево“ се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: ул. \"Калина“.\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Калина “ ъгъла с ул. \"Детелина“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.11", "title": "Вижте къде няма да има вода на 12 април в София"}
{"url": "https://www.dnes.bg/balkani/2018/04/11/po-velikden-93-000-rumynci-iali-u-nas-iaica-i-kozunaci.373223", "text": "Румънско-българската граница е била прекосена от 93 000 души по време на Великденските празници, пише в. \"Адевърул\", като се позовава на данни на румънската гранична полиция.\r\nВ периода на празниците - от 5 до 9 април, румънската граница е била прекосена от близо 778 000 души, от които 378 000 са влезли в страната, а 400 000 са напуснали румънска територия. Преминали са и 205 000 превозни средства. За Великден миналата година румънската граница бе прекосена от близо 835 000 души и 222 000 превозни средства, което означава, че тази година се регистрира спад от седем процента, отбелязва вестникът.\n\r\nТази година най-използвани са били граничните пунктове на летищата, откъдето са преминали 247 000 души. На румънско-унгарската граница е регистриран трафик от над 185 000 души, а на румънско-българската - 93 000 души, както на влизане в страната, така и на излизане.\r\n                    \r\n                    \r\nРумънската гранична полиция изпрати допълнителен персонал на граничните пунктове, което предотврати образуването на опашки и задръствания, пише още \"Адевърул\", цитиран от БТА.\n\r\n\"Как се стигна дотам, че да ядем румънски агнета, заклани в България и изпратени обратно добре опаковани?\", пита в. \"Адевърул\" в друг материал, свързан с Великденските празници. Вестникът припомня, че през октомври 2017 г. румънското министерство на земеделието обеща мащабна информационна кампания, която да доведе до увеличение на консумацията на агнешко и която да помогне на местните производители, така че да не им се налага да изпращат животните си с ТИР-ове в други държави.\r\nПроизводителите споделиха тогава, че най-големият им проблем е къде да колят животните и къде да продават месото. Затова румънското министерство на земеделието обеща най-малко във всеки окръжен град да бъде създаден специализиран магазин с продукти, осигурени директно от производителя - месо, месни продукти, сирене и пр.", "date": "2018.04.11", "title": "По Великден: 93 000 румънци яли у нас яйца и козунаци"}
{"url": "https://www.dnes.bg/football/2018/04/11/bosyt-na-roma-skochi-vyv-fontan-sled-boia-nad-barselona.373234", "text": "Президентът на Рома Джеймс Палота бе на върха на щастието след изключителната победа на неговия отбор с 3:0 срещу Барселона, която класира \"вълците\" на полуфиналите в Шампионска лига. \r\nБосът отпразнува победата, като се изкъпа с дрехите в римски фонтан под радостните възгласи на стотици привърженици на Рома, които заснеха ритуала.\r\n \r\nРома елиминира Барселона с общ резултат 4:4 и гол на чужд терен. \"Това е най-голямата победа за тези пет години, в които сме в клуба. Загубихме незаслужено с 1:4 в първия мач и знаехме, че трябва да спечелим с 3:0 на реванша, за да продължим. В този мач показахме какво означава Рома\", коментира Палота.\r\n \r\n\r\n ", "date": "2018.04.11", "title": "Босът на Рома скочи във фонтан след боя над Барселона"}
{"url": "https://www.dnes.bg/politika/2018/04/11/gerdjikov-hvali-borisov-intuitiven-e-i-reshava-problemite-v-zarodish.373221", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившият служебен премиер Огнян Герджиков не очаква разпадане на правителството след европредседателството ни, нито катаклизми и нови предсрочни избори. \n\r\n\"Бойко Борисов е изключително интуитивен, успява да потушава скандалите в зародиш и да лавира. Ако не беше това негово качество, нямаше да е за трети път на власт\", заяви проф. Герджиков пред .\n\r\nТой коментира работата на кабинета \"Борисов 3\", отбелязвайки по думите му многото направено във външната политика на страната ни. Герджиков посочи още, че има недоволна опозиция и стачукващи хора, но не трябва да имаме свръхочаквания към един човек, бил той и министър-председател.\r\n                    \r\n                    \r\nИ не смята, че Бойко Борисов ще подаде оставка отново.\n\r\n\"Повече слабости виждам в работата на парламента. Има неудовлетворение от качеството на законите, това е от много години. Законодателстваме на принципа проба-грешка. Инвеститорите виждат несигурна правна среда. Парламентът работи, но не достатъчно професионално\", каза още Герджиков и добави, че в НС няма достатъчно юристи.\n\r\nНямаме безработица, но имаме много бедни хора. До голяма степен ни крепят българските емигранти, смята бившият премиер.\n\r\nТой изрази удовлетворението си от позицията на България по случая \"Скрипал\". Професорът е на мнение, че е щяло да бъде груба грешка евентуалното изтегляне на дипломатически представители.\n\r\n\"Ние сме дълбоко свързани с Русия и увличане по нещо недоказано не би било добре за България. Не трябва да се конфронтираме нито със САЩ и ЕС, нито с Русия\", подчерта Герджиков.\n\r\n\"Все още левицата не е показала способност да вземе управлението в свои ръце, не че няма потенциал. Левицата иска избори, жадна е за власт и работи по въпроса с един много енергичен председател\", коментира още професорът.", "date": "2018.04.11", "title": "Герджиков хвали Борисов: Интуитивен е и решава проблемите в зародиш!"}
{"url": "https://www.dnes.bg/obrazovanie/2018/04/11/zle-zle-ta-ol-1104-sandvich-s-muhyl-za-zakuska-v-uchilishte.373226", "text": "Мухлясал сандвич в училищната лавка! \"Апетитната\" закуска се появи в едно софийско училище, но вероятно я хапват и в много други.\r\n\"Днес в столичното 129 ОУ \"Антим 1\" си купих тази \"Принцеса\"... Жената в стола просто ми върна парите, казвайки \"ол и я скри\", написа във Facebook човекът, попаднал на находката.\r\nПостът му е последван от десетки коментари, в които хората се възмущават, че на децата се пробутват развалени храни.\r\n\"Браво, че си го снимал и качил тук! Нека всички да видят недобросъвестните печалбари, които тровят децата. Този сандвич със сигурност им е останал в лавката преди пролетната ваканция. Дано няма натровени деца\", пише една от потребителките.\r\r\n                    \r\n                    Друг пък се шегува, че това не е мухъл, а синьо сирене.\r\n\"Гнус, зеленясал сандвич. И червена боя от \"луканката\", допълва трети.\r\nИма и коментатори, които се опитват да оправдаят \"закуската\".\r\n\"Учил съм в Испанската, столът беше супер, случват се такива неща, но не бъдете крайни, просто някой не е обърнал внимание\", пише един от тях. \r\nДруг пък допълва, че два ли ще посмеят да дадат закуска отпреди ваканцията.\r\nМного от потребителите пък съветват учениците и родителите им да сезират ХЕИ.\r\n ", "date": "2018.04.11", "title": "Зле, зле, та олѐ! Сандвич с мухъл за закуска в училище!"}
{"url": "https://www.dnes.bg/rusia/2018/04/11/ekspert-epichnoto-pytuvane-na-rusiia-kym-zapada-prikliuchi.373229", "text": "Опитът за предотвратяване на военно противопоставяне в Сирия се провали в Съвета за сигурност на ООН, след като Русия и западните съюзници не можаха да постигнат компромис за съгласуван международен отговор на използването на химически оръжия, пише британският в. \"Гардиън\".\n\r\nВсяка от страните гласува против предложенията на другата по въпроса за създаването на орган, който да разследва многократната употреба на отровен газ в Сирия. Американската делегация каза, че е направила \"всичко възможно\", за да заглади различията с Русия, както и че заседанието на Съвета за сигурност, на което не бе приета резолюция, е било \"решаващ момент\". Русия заяви, че САЩ и техните съюзници използват въпроса като \"претекст\" за нападение срещу Сирия.\r\n                    \r\n                    \r\nСАЩ, Великобритания и Франция продължиха да извършват приготовления за военни действия, целящи да накажат режима на сирийския президент Башар Асад, който според тях е отговорен за поредното нападение с химически оръжия - в Дума на 7 април, отнело живота на 45 души, отбелязва изданието.\n\r\nНарастващото напрежение и значителната опасност от сблъсък между големите сили бяха очевидни в Източното Средиземноморие, където руски военни самолети прелетяха над американски и френски военноморски съдове, въоръжени с крилати ракети.\n\r\nИнспектори от Организацията за забрана на химическите оръжия планират да пътуват за Сирия, след като получиха покана от сирийското правителство, но не е ясно дали ще им бъде позволено да стигнат до Дума и дали присъствието им там би забавило военните действия, коментира \"Гардиън\".\n\r\nАмериканският президент Доналд Тръмп и неговите съветници обсъдиха възможността за по-сериозен удар срещу Сирия от ракетното нападение миналата година, разсъждавайки, че единствено употребата на по-голяма сила ще е достатъчно силен сигнал и може да послужи като възпиращо средство срещу по-нататъшно използване на химически оръжия срещу цивилни сирийци, посочва в. \"Ню Йорк таймс\".\n\r\nБойни кораби на САЩ в Източното Средиземноморие могат да нанесат същия ракетен удар като този, който разпореди Тръмп срещу сирийска военновъздушна база преди година в отговор на химическо нападение тогава, отнело живота на над 80 цивилни.\n\r\nНо Белият дом и служители по националната сигурност се тревожат, че операция от този тип може да не бъде ефективна за възпиране на военните усилия на сирийската армия, изтъква американското издание.\n\r\nПравителствени служители заявиха, че очакват евентуалният нов удар да бъде по-мащабен от миналогодишния, но въпросът е колко по-мащабен. Възможните варианти включват атакуване на повече от една мишена и увеличаване на продължителността на ударите, които да продължат повече от един ден. Въпреки това обаче Тръмп продължава да не изпитва желание да задълбочава американското участие за по-дълъг период.\n\r\nПрезидентът на САЩ и екипът му имат подкрепа от други страни за действия срещу правителството на Асад. Американски служители изразиха увереност, че могат да разчитат на подкрепата на Франция, която настоява, че е необходим решителен отговор, а също на Великобритания, Саудитска Арабия и Катар, които призоваха да бъде потърсена отговорност от Сирия за предполагаемото химическо нападение. Остава обаче неясно дали някой от съюзниците би се включил в ударите, отбелязва \"Ню Йорк таймс\".\n\r\nВ. \"Вашингтон пост\" също пише, че САЩ обмислят удари в Сирия срещу руския съюзник Асад. Това породи зловещи спекулации сред хора, близки до Кремъл, че подобни действия могат да разпалят по-голям конфликт. Изследовател, съветващ руското министерство на отбраната, дори извика призрака на \"Трета световна война\", отбелязва вестникът.\n\r\nПредполагаемата химическа атака в Дума предизвика мрачни прогнози в Москва, че ако Вашингтон в отговор нанесе въздушни удари, може да последва катастрофа. \n\r\nРуският военен анализатор и член на консултативния съвет на министерството на отбраната Игор Короченко каза, че евентуален удар на САЩ, при който бъдат убити руснаци в Сирия, би довел до военен отговор, вероятно срещу американски самолет или кораб. По думите му това може да породи опасна поредица от събития като тези при Кубинската ракетна криза през 1962 г. и да \"предизвика Трета световна война\".\n\r\nТръмп трябва да разбере, казва анализаторът, че ако имаме сблъсък между армиите на САЩ и Русия, говорим за възможност за ядрена ескалация. \"Всичко може да се случи много бързо, а ситуацията да излезе извън контрола на политиците\", смята Короченко.\n\r\nКато че да затвърди тази теза, висшият съветник на Кремъл Владислав Сурков заяви в наскоро публикувана статия, че Русия трябва да се подготви за век на \"геополитическа самота\" и че \"епичното й пътуване към Запада\" е приключило, посочва американското издание.\n\r\nЕдва сега става ясно, че 2014 г. - годината на украинската криза - бележи за Русия \"края на многобройните и безплодни усилия да стане част от западната цивилизация\", написа Сурков в сп. \"Русия в глобалната политика\". \"Пред нас се разгръща нов период с неизвестна продължителност - епохата \"14+\", през която сме изправени пред сто (може би двеста или триста) години геополитическа самота\", заявява той в статията, цитирана от \"Вашингтон пост\".\r\n/БТА/", "date": "2018.04.11", "title": "Експерт: Епичното пътуване на Русия към Запада приключи!"}
{"url": "https://www.dnes.bg/zvezdi/2018/04/11/muzikanti-v-pamet-na-toncho-rusev-poklon-maestro.373230", "text": "\"От музиката ще ме откаже само смъртта\" , бешеказал композиторът в едно интервю...\r\nДнес написаното от него остава за поколенията, а изпълнителите на музиката му истински скърбят за загубата на Маестротои изразяват чувствата си:\r\n\"Миро, грижи се за вашите!\" - каза Тончо Русев миналата година. - А аз помня.\" Това написа изпълнителят  на страницата си във Facebook по повод кончината на композитора.\r\n\"Ще разказвам повече за този добър великан, но не сега. Сега ще ви споделя една незабрава - негова песен за разлъка по текст на Калин Донков (да сте жив и здрав, господин Донков)\" - гласи продължението на текста на Миро.\r\r\n                    \r\n                    \"Сърцето всеки жребий заслужава, но не забрава, не забрава\". Незабрава, чичо Тончо! Помня. Пазя. Благодаря, че далеч от всички, накрая на света и преди всеки друг да ми каже, че ставам, ти ми го показа. И така остана.\r\nКогато някой достоен, голям, честен като теб кажеше, че нещо е \"Незабрава\" за някой малък като мен, тогава... Благодаря ти! Ти не искаше нищо в замяна. Благодаря. Сърцето ми е с твооето семейство!\", завършва Миро.\r\nОще български изпълнители и известни личности публично показаха мъката си към големия творец Тончо Русев:\r\nпък написа: \"Тончо Русев винаги ще ни липсва. Той беше творец, целунат от Господ и Господ го прибра при себе си на третия ден след Великден. Поклон, Маестро!\"\r\n\"Изпълних желанието ти да изпея отново \"Измислица\" и се чувствам безкрайно удовлетворена. Твоето творчество е еталон за българска песен, която никога няма да умре! Почивай в мир, Тончо!\", написа певицата  в личния си профил.\r\n\"Сбогом на наистина изключителния Тончо Русев! Истинска Легенда и Маестро на българската музика! Песните му ще живеят още дълги години!\" - написа.\r\nМузикалното семейство написаха: \"В памет на великия Тончо Русев\".\r\n се обърна към почитателите си в социалната мрежа и сподели двойната си загуба: \"В два последователни дни си отидоха двамата ми бащи, двамата ми учители - в живота и в музиката. Поклон\".\r\n от \"Ритон\" припомня в социалните мрежи един от хитовете на Тончо Русев: \"Безумна любов - една от последните песни на великия Маестро. Светла му памет\".\r\nМузикантите от  също почетоха композитора и публикуваха негова снимка с текст: \"Почивай в мир Тончо Русев. Наследството което ни остави е безценно\".\r\n сподели една от най-известните песни на Тончо Русев - \"Телефонна любов\", а текстът към нея гласи: \"Днес ни напусна композиторът на едни от най-обичаните български песни - големият Тончо Русев. Почивайте в мир, Маестро!\".\r\nИ се присъедини към българските звезди, които отдадоха почит на композитора: \"Снощи Марги изпя прощално \"Незабрава\"... на Тончо Русев, уникалния!\", а страницата на \"БГ естрада\" във Facebook споделиха именно нейна песен - \"Чудакът\".\r\nКъм снимката на композитора  добави: \"Днес му звънях! Тази сутрин, телефонът на абоната е изключен... Завинаги ще е така! Обичаме те, Тончо Русев. Първи ми звънеше на 18 април, пак ще се обади, сигурен съм!\"\r\n", "date": "2018.04.11", "title": "Музиканти в памет на Тончо Русев: Поклон, Маестро!"}
{"url": "https://www.dnes.bg/obshtestvo/2018/04/11/1-15-mlrd-evro-doshli-ot-gastarbaiterite-ni-v-bylgariia.373206", "text": "Над 1,15 милиарда евро са изпратили сънародниците ни, които работят в чужбина, на близките си в България през 2017 година. Това е с 284 млн. евро повече, отколкото през 2016 г., когато сумата на преводите е възлизала на 869 млн. евро.\n\r\nНай-много средства идват от българите в САЩ, Испания и Гърция. \n\r\nДанните на БНБ обаче отчитат само парите, изпратени по банков път и чрез дружества за парични трансфери, пише „Монитор“. Не е ясно какви суми влизат у нас в брой или какви стоки, купени зад граница, идват в страната. \n\r\nОсвен това част от парите се изпращат по хора или чрез автобусните превозвачи, като най-развита е тази система на пренос на средства между България и Гърция.\r\n                    \r\n                    \r\nОтделно пък БНБ отчита само преводите над 2500 еврo. \n\r\nРазбивката по месеци показва, че месец май през 2017 г. е бил рекорден за последните 8 години. През петия месец на миналата година гурбетчиите са изпратили в родината си 115,3 млн. евро. Сумата се доближава до направените преки чуждестранни инвестиции в страната, които тогава са били в размер на 120 млн. евро.\n\r\nЗа цялата 2017 г. чуждестранните компании са инвестирали в България 901,9 млн. евро, което е увеличение с 36,7% на годишна база. Това обаче за пореден път показва, че всъщност не инвестициите, а преводите от емигрантите движат икономиката напред.\n\r\nСпоред данните на БНБ чуждестранните вложения за миналата година се насочват предимно към преработващата промишленост. Преводите от емигрантите пък отиват директно в потреблението, въпреки че през последната година много малки и семейни бизнеси започват своето начало именно с помощ от роднина зад граница. Голяма част от този паричен поток отива за покриване на текущи разходи, здравеопазване, образование и погасяване на заеми.\n\r\nСумите, които сънародниците ни извън България изпращат тук, постепенно се възстановяват до предкризисните нива от 2007 и 2008 г. Това обаче не се случва с инвестициите.\n\r\nМеждувременно Европейската комисия (ЕК) обяви, че ще бъдат въведени нови регулации, според които паричните банкови преводи в евро ще станат по-евтини за крайния потребител.\n\r\nВсички вътрешни презгранични трансакции в ЕС, извършени в евро извън еврозоната, ще бъдат таксувани с ниски или нулеви такси като вътрешни плащания, извършвани в официалната местна валута.\r\n ", "date": "2018.04.11", "title": "1,15 млрд. евро дошли от гастарбайтерите ни в България"}
{"url": "https://www.dnes.bg/zvezdi/2018/04/11/alesandra-ambrozio-na-37-krasivoto-lice-na-modniia-podium.373126", "text": "\n\r\nНа 11 април своя 37-и рожден ден празнува едно от най-популярните лица на модния подиум – Алесандра Амброзио. Родена през 1981 година в Рио Гранди до Сул, Бразилия, тя започва своите прояви в света на модата през 1999 година.\n\r\nОще когато е на 12, тя се записва на курс за модели, а на 14 г. е една от финалистките в елитен конкурс за модели в Бразилия. Най-голяма слава обаче й носи сътрудничеството с \"Victoria's Secret\".\n\r\n\n\r\nНейните родители притежават собствена бензиностанция и семейството й се изхранва от този бизнес.\n\r\nМанекенката има италиански и полски корени.\r\n                    \r\n                    \r\nПрез 2012 г. тя е обявена за 6-я най-печеливш модел в класацията на \"Форбс\". По данни на списанието тя печели около 6.6 милиона долара на година.\n\r\nВисока е 178 сантиметра и е с мерки 86-61-89.\n\r\nМанекенката има 2 деца - Аня и Ноа.\n\r\nДобра приятелка е с друга популярна бразилска манекенка – Андриана Лима. Последната дори превежда на своята приятелка в първите й дни в Ню Йорк.\n\r\nАлесандра Амброзио се занимава с благотворителност, като е част от национална мрежа за борба с множествената склероза.\n\r\nИма епизодично участие в 3 филма.\n\r\nПрез ноември миналата година Алесандра Амброзио се \"пенсионира\" като ангел на Victoria's Secret.\n\r\nПрез средата на март Алесандра изненадващо обяви, че се разделя с годеника си Джейми Мазур след 10-годишна връзка. Двамата имат две деца, но така и не стигнаха до олтара.", "date": "2018.04.11", "title": "Алесандра Амброзио на 37: Красивото лице на модния подиум"}
{"url": "https://www.dnes.bg/football/2018/04/11/senzaciia-roma-otstrani-barsa-v-shampionskata-liga.373207", "text": "Рома сътвори сензацията на сензациите на “Олимпико”. Направи немислимото и победи Барселона с 3:0, за да се класира за полуфиналите на Шампионската лига. “Вълците” загубиха първата среща на “Ноу Камп” с 1:4 и никой не вярваше в шансовете на тима на Еузебио Ди Франческо.\r\nЕдин Джеко даде ранен аванс на “вълците”, а драмата през второто полувреме бе невиждана. Даниеле Де Роси вкара за 2:0 от дузпа в 58-та минута, а Костас Манолас реализира така нужния за италианците трети гол. Така за трета поредна година Барселона отпада на четвъртфиналите в Шампионската лига, а Рома сензационно продължава напред.\r\n ", "date": "2018.04.11", "title": "Сензация! Рома отстрани Барса в Шампионската лига"}
{"url": "https://www.dnes.bg/notifikacii/2018/04/11/zukyrbyrg-prizna-ne-zashtitil-lichniia-jivot-na-horata.373208", "text": "\"Това е моя грешка и съжалявам. Аз започнах Facebook и е моя вината, че се случи така\". Това заяви Марк Зукърбърг по повод скандала с 87 милиона потребители, чиито лични данни са били използвани от консултантската фирма „Кеймбридж Аналитика“ за пропаганда по време на последните президентски избори в САЩ.\n\r\nИзпълнителният директор на Facebook Марк Зукърбърг призна, че не е успял да защити личния живот на потребителите на социалната мрежа, чиито лични данни може да са били използвани за политически цели, като същевременно защити компанията си, предаде Франс прес.\n\r\nВ продължило близо пет часа изслушване на съвместно заседание на комисиите за търговията и юридическите въпроси на Сената на САЩ 33-годишният милиардер подробно отговаряше на въпросите на сенаторите, някои от които показваха незапознатост с технологичните аспекти на дебата. \"Ние не продаваме данни\", заяви той неколкократно и отрече компанията му да е средство за следене на хората в интернет.\r\nСпоред сенаторите създадената през 2004 г. социална мрежа не е успяла да защити личните данни на потребителите си и е допуснала политически манипулации. Полемиката шумно се разрасна в средата на март с избухването на скандала с фирмата \"Кеймбридж Аналитика\".\n\n\n\r\nДанните на около 87 милиона потребители се озоваха в ръцете на британската фирма за анализ на данни, преди Facebook да започне да въвежда ограничения през 2014 г. След това фирмата е работила за предизборния екип на Доналд Тръмп в кампанията за президентските избори в САЩ през 2016 г.\n\r\n\"Не преценихме достатъчно добре отговорностите си и това бе голяма грешка. Това бе моя грешка и се извинявам за нея\", каза Зукърбърг.\r\n\"Днес е очевидно, че не сме направили достатъчно, за да попречим тези инструменти да бъдат използвани недобросъвестно\", добави шефът на Facebook, който бе заменил традиционната си сива тениска с тъмен костюм и небесносиня вратовръзка.\n\r\nКомпанията с над два милиарда потребители е също обвинена, че е послужила като инструмент за дезинформация и политическа манипулация, извършени според американското разузнаване от Кремъл с цел да улесни избирането на Доналд Тръмп за президент на САЩ. Москва отрича тези обвинения.\n\r\nЗукърбърг заяви, че Facebook е въвлечен в \"надпревара във въоръжаването срещу хора в Русия, чиято работа е да експлоатират нашите системи и други системи в интернет\".\n\r\n\"След изборите от 2016 г. нашият приоритет беше да защитим честността на други избори по света\", каза той.\n\r\nЗукърбърг също така потвърди, че Facebook съдейства в разследването на специалния прокурор Робърт Мълър за руската намеса в изборите в САЩ, без да уточни по какъв начин.\n\r\nНякои сенатори заявиха, че са решени да приемат нормативни актове за по-добър контрол на Facebook и интернет компаниите въобще.\n\r\n\"Ако Facebook и другите социални мрежи не решат или не пожелаят да решат проблема с намесата в личния живот, ще го направим ние в Конгреса\", предупреди сенаторът демократ от Флорида Бил Нелсън.\n\r\nМарк Зукърбърг заяви, че ще подкрепи регулация, \"ако е добра\". Той също така увери, че Facebook винаги ще има безплатна версия и изрази мнение, че компанията му не е монополист.\n\r\nПреди началото на изслушването в Сената Facebook обяви възнаграждения за сигнали за злоупотреба с лични данни от външни приложения.\n\r\nОт понеделник Facebook започна да уведомява потребителите си, чиито лични данни може да са попаднали у \"Кеймбридж Аналитика\". Компанията също така ще проверява самоличността на хората и организациите, които пускат предизборни или политически послания, ще изясни параметрите за поверителност и ще сътрудничи на авторите на независими изследвания за влиянието й в изборите и демокрацията.\n\r\nЗукърбърг заяви, че Facebook няма как да разбере дали чуждестранни граждани пускат политически реклами през американски фиктивни компании, предаде Ройтерс.\n\r\nТой заяви още, че по принцип би подкрепил американски закон да се иска разрешение от потребителите преди да се използват техни данни. \n\r\nЗукърбърг обаче отбеляза, че подобен нормативен акт трябва да се дефинира много точно и каза, че очаква с нетърпение бъдещи обсъждания по въпроса. Той заяви, че по-строги регулации може да затруднят старта на малки фирми.\r\nШефът на Facebook увери, че компанията му си сътрудничи с правителството на САЩ само при непосредствена заплаха от нанасяне на вреда или ако бъде задължена по законов път.\n\r\nЗукърбърг предупреди, че китайските интернет компании са стратегическа и конкурентоспособна заплаха за САЩ.\n\r\nЗасега Facebook уверява, че не наблюдава съществен спад в потребителската активност, нито финансови последици, въпреки появата на движение, което призовава потребителите да напуснат тази социална мрежа и безпокойствата на някои рекламодатели.\n\r\nАкциите на Facebook загубиха близо 15 процента на Уолстрийт след разкриването на случая с \"Кеймбридж Аналитика\". Снощи обаче акциите на компанията отбелязаха покачване от 4,5 процента до 165,04 долара на акция - най-голямото им повишение от близо две години, отбелязва Асошиейтед прес.\n\r\nСлед изслушването в Сената днес Зукърбърг ще даде показания и в Камарата на представителите.\r\n \r\n/БТА/\r\n ", "date": "2018.04.11", "title": "Зукърбърг призна: Не защитил личния живот на хората"}
{"url": "https://www.dnes.bg/notifikacii/2018/04/11/preduprediha-aviokompaniite-za-vyzmojni-udari-po-siriia.373209", "text": "Европейската агенция за контрол на въздушния трафик Евроконтрол предупреди авиокомпаниите да са предпазливи в полетите си над източното Средиземноморие заради възможно започване на въздушни удари по Сирия в следващите 72 часа, предаде Ройтерс.\n\n\r\nСпоред Евроконтрол може да бъдат използвани ракети въздух-земя и/или крилати ракети и е възможно от време на време да прекъсва функционирането на радионавигационната апаратура.\r\nАгенцията не уточнява произхода на потенциалните заплахи и се позовава на документ от Европейската агенция за безопасност на въздухоплаването.\r\n/БТА/\r\n ", "date": "2018.04.11", "title": "Предупредиха авиокомпаниите за възможни удари по Сирия"}
{"url": "https://www.dnes.bg/snimka-na-denia/2018/04/11/jega-temperaturite-shte-podgoniat-30-gradusa.373210", "text": "Ще преобладава слънчево време днес, с временни увеличения на облачността, по-значителни - над Източна България.\n\r\nВ следобедните часове над планинските райони в западната половина от страната ще се развива купеста и купесто-дъждовна облачност и на отделни места ще превали и прегърми. \n\r\nЩе духа слаб юг-югоизточен вятър. \n\r\nТопло, с максимални температури между 23 и 28 градуса, по-хладно по Черноморието, сочи прогнозата на НИМХ при БАН.\r\nПо Черноморието ще има разкъсана облачност, след обяд намаляваща на места до предимно слънчево. Ще духа слаб до умерен югоизточен вятър. Максималните температури ще са 13°-16°. Температурата на морската вода е 10-12°. Вълнението на морето ще бъде около 2 бала.\r\nВ планините ще преобладава слънчево време, с временни увеличения на облачността. В следобедните часове над масивите в западната половина на страната ще се развива купеста и купесто-дъждовна облачност и на отделни места ще превали и прегърми. Ще духа слаб до умерен юг-югозападен вятър. Максималната температура на височина 1200 метра ще около 17°, на 2000 метра – около 9°.\n\r\n ", "date": "2018.04.11", "title": "Жега! Температурите ще подгонят 30 градуса"}
{"url": "https://www.dnes.bg/world/2018/04/11/20-ubiti-pri-opit-za-masovo-biagstvo-ot-zatvor-v-braziliia.373211", "text": "Най-малко 21 души бяха убити при опит за масово бягство с експлозиви от затвор в Северна Бразилия след последвала престрелка с полицията, предаде Франс прес.\n\r\nОпитът за бягство бил поддържан от тежко въоръжена група извън затвора, а някои затворници също били въоръжени.\n\r\nСъучастниците се опитали да взривят стена от затвора \"Санта Изабел\" в щата Пара. Полицията отвърнала със стрелба. Убити са 20 затворници и съучастници и един надзирател. Други петима надзиратели са ранени, един от тях тежко.\n\r\nВ подкрепление пристигнаха елитни полицейски части.\n\r\nПо данни на Националния съвет на правосъдието този затвор е предвиден за 432 затворници, а в него е имало най-малко 632-ма, отбелязва ТАСС.\r\n                    \r\n                    \r\nПо официални данни от 2016 г. в бразилските затвори има около 726 712 затворници, което поставя 207-милионната страна на трето място в света.\n\r\nПравозащитниците редовно критикуват състоянието на затворите в Бразилия, които са пренаселени и частично контролирани от престъпни групировки. Там редовно избухва насилие при бягства или метежи и заради сблъсъци между отделни престъпни групировки.\n\r\nПрез януари 2017 г. в затвор в северния град Манаус бяха убити 56 души.\r\n \r\n/БТА/\r\n ", "date": "2018.04.11", "title": "20 убити при опит за масово бягство от затвор в Бразилия"}
{"url": "https://www.dnes.bg/index/2018/04/11/receptata-dnes-supa-s-proletni-zelenchuci.373124", "text": ":\r\n1 тиквичка\r\n250 г домати от консерва, белени\r\n2 моркова\r\n1 червена чушка\r\n1 зелена чушка\r\n1 голям картоф\r\n1 глава кромид лук\r\n300 г зелен фасул\r\nсол\r\nчерен пипер\r\n1-2 супени лъжици олио\r\nджоджен\r\nчервен пипер\r\n1 кубче зеленчуков бульон\r\n \r\n:\r\n \r\nЗагрейте мазнината в дълбока тенджера. В нея запържете лука и морковите. След като омекнат залейте с 2 литра вода. Добавете в нея бульона и разбърквайте, докато се разтвори. Нарежете останалите зеленчуци на ситно. Добавете ги във врящия бульон. Намалете котлона и оставете да къкри. Овкусете с подправките. Разбърквайте от време на време. Супата е готова, когато всички зеленчуци омекнат напълно.\r\n\r\n", "date": "2018.04.11", "title": "Рецептата Dnes: Супа с пролетни зеленчуци"}
{"url": "https://www.dnes.bg/sofia/2018/04/11/stolichniiat-centyr-pod-blokada-zaradi-macha-cska-levski.373213", "text": "Въвежда се временна организация на движението във връзка с провеждане на футболната среща ЦСКА - \"Левски\" на Национален стадион „Васил Левски”, съобщиха от пресцентъра на Столична община. \n\r\nЗабранява се престоят и паркирането на пътни превозни средства с изключение на автомобилите на участниците в мероприятието, както следва:\n\r\nОт 00:00 часа на 10 април 2018 г. до приключване на футболната среща днес по алеите около Националния стадион „Васил Левски”.\n\r\nОт 12:00 до 20:00 часа днес:\r\n- на моста пред Националния стадион „Васил Левски”;\r\n- на ул. „Ген. Гурко” между бул. „Любен Каравелов“ и бул. „Евлоги и Христо Георгиеви”.\r\n                    \r\n                    \r\nОт 17:00 часа до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки с изключение на автобусите на масовия градски транспорт по:\r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;\r\n- бул. „Евлоги и Христо Георгиеви” между пл. „Орлов мост” и бул. „Черни връх”;\r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.\r\n ", "date": "2018.04.11", "title": "Столичният център под блокада заради мача ЦСКА - \"Левски\""}
{"url": "https://www.dnes.bg/world/2018/04/11/vyzobnoviha-razsledvane-za-vnezapnata-smyrt-na-izdainik-ot-ruskata-mafiia.373212", "text": "Британски учен каза пред възобновеното разследване за внезапната смърт през 2012 г. на издайника от руската мафия Александър Перепилични, че в стомаха му не са намерени растителни отрови, предаде Ройтерс.\n\r\nЧетиридесет и четири годишният Перепилични бе намерен мъртъв край луксозното си жилище в Уейбридж, графство Съри, през ноември 2012 г., след джогинг. Внезапната смърт на руснака, поискал убежище в Обединеното кралство през 2009 г., както и оказаната от него помощ за разследване в Швейцария за руска схема за пране на пари, породиха подозрения, че той е убит.\n\r\nНа подновеното вчера разследване Моник Симъндс, учен от ботаническите \"Кю гардънс\" бе попитана дали е открила растителни отрови в изследваните от нея проби от стомаха на руснака. Тя отговори отрицателно, но отбеляза, че в стомаха е имало други вещества, които не са били идентифицирани.\r\n                    \r\n                    \r\nПри предишното предварително разследване бе установено, че в стомаха на Перепилични са намерени следи от рядка силна отрова, добита от растението жълт жасмин (Gelsemium sempervirens), разпространено в Централна Америка, предаде Ройтерс.\n\r\nСправка в уебсайта zona-zdrave.com сочи, че жълтият жасмин е много красив, но може да бъда много опасен. Гелсаминът, основният алкалоид, който се съдържа предимно в цветовете и корените на растението, има седативен ефект върху централната нервна система, водещ до вцепенение. При остра интоксикация настъпва замъгляване на съзнанието, парализа и накрая кома. В малки дози гелсаминът се използва като хомеопатично средство.\r\n \r\n/БТА/\n\r\n ", "date": "2018.04.11", "title": " Възобновиха разследване за внезапната смърт на издайник от руската мафия"}
{"url": "https://www.dnes.bg/obshtestvo/2018/04/11/pseta-razkysvat-deca-kato-ne-mojete-da-gledate-kuche-vzemete-si-igrachka.373214", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДве нападнати от кучета деца в София само за ден. 13-годишно момиче бе нахапано в кв. \"Абдовица\", а 6-годишно момче е в болница, след като беше нападнато от ротвайлер без намордник в двора на училище в кв. \"Гоце Делчев\".\n\r\nЗадържани са собственикът на ротвайлера и човекът, който го е разхождал. Вторият остава в ареста за 72 часа. \n\r\nМомченцето е в стабилно състояние в \"Пирогов\", но с изключително тежки наранявания по цялото тяло.\n\r\nЯвор Гечев от Фондация \"Четири лапи\" посочи пред , че разхождането на домашни любимци в училищата е абсолютно забранено, но то не се контролира.\r\n                    \r\n                    \r\n\"В София има инспекторат, който би трябвало да контролира това. Институциите не си вършат добре работата. Законите са добри, но прилагането куца. Контролът от общинските власти и БАБХ е на изключително ниско ниво\", коментира той.\n\r\nГечев е на мнение, че на първо място все пак трябва да бъде личният контрол, а кучетата да не бъдат оставени без контрол и възпитание или вързани на каишка по цял ден.\n\r\n\"Не са виновни животните, виновни са хората. Дори да се прибегне до умъртвяване на животното във всеки такъв случай, човек надали ще се промени\", отбеляза той.\n\r\nЯвор Гечев настоя, че отглеждането на куче трябва да се превърне в лукс, а не всеки с 50 лева да си купи \"аларма в двора\". Вземете си плюшена играчка, ако не можете да се грижите за домашен любимец, призова той.", "date": "2018.04.11", "title": "Псета разкъсват деца! Като не можете да гледате куче, вземете си играчка!"}
{"url": "https://www.dnes.bg/obshtestvo/2018/04/11/da-pomognem-speshno-na-malkiia-koki-triabvat-oshte-2000-evro.373215", "text": "Кампанията за лечението на малкия Калоян Казаков продължава. 4-годишният Коко страда от вторичен недоимък на лактазата, нецелиакична глутеновата непоносимост и детски аутизъм. Считано към настоящия момент, здравето и животът на детето се крепи основно на дарения, които правят осъществяването на необходимите терапии възможно.\n\r\nКоки се нуждае спешно от 4000 евро, за да продължи с процедурите, от които се нуждае организмът му. 2000 евро вече са събрани, остават да се съберат още 2000 евро. Семейството на детето постигна известен напредък, като успя да му запази час на 20 май, в Италия, при д-р Антонучи, за поредното хелиране на тежките метали.\n\r\nСпециалистът настоява да бъдат направени множество изследвания, за да се убеди какво е цялостното състояние на Коки.\r\n                    \r\n                    \r\nВ дарителската му сметка има събрана сума, но за съжаление става дума за средства, които родителите не могат да използват, тъй като парите са обвързани с DMS и се събират за вливките със стволови клетки, които би следвало да се направят след изчистването на металите.\n\r\nЗа да се стигне до този важен етап от лечението обаче, първо задължително трябва да се премине през процеса на хелиране. Това е и причината родителите на Коко отново да се обърнат към \"хората с големи сърца\", както самите те ги наричат.\n\r\nКакто вече имахме възможност да ви информираме, последният и най-ефективен за Коки и семейството му начин за дарение, е чрез специализираната онлайн платформа на фондация Help Karma.\n\r\n\"Разходите са непосилни за нас и единствената ни надежда сте вие! Вие сте хората, които можете да ми върнете Коки такъв, какъвто беше. Благодаря ви за подкрепата!\", споделя майката на Коко - Наталия Казакова.\n\r\n", "date": "2018.04.11", "title": "Да помогнем спешно на малкия Коки, трябват още €2000 евро"}
{"url": "https://www.dnes.bg/notifikacii/2018/04/11/cenata-ili-kachestvoto-sirene-s-palma-i-suho-mliako-mmm-vkusno.373217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 12 хил. тона палмово масло, вложено в производството на сирене, кашкавал и други млечни продукти сме изяли за година. Това показват данните на Центъра за икономически изследвания в селското стопанство.\n\r\nКолко вредни обаче са имитиращите продукти за здравето и имат ли поне част от ценните съставки на българските млека?\n\r\n\"Млечните продукти са национална българска храна. По-евтините варианти, използвани в състава им безспорно са вредни, а колко точно зависи от количеството им. Като всяко друго растително масло, и палмовото има своите характеристики и мастнокиселинен спектър. Ако считаме свинската мас за полезна, значи и то е...\", посочи пред  специалистът по хранене проф. Донка Байкова.\r\nПо думите ѝ, когато палмовото масло се превърне в още по-твърда консистенция вече става въпрос за хидрогенирано масло, представляващо още по-рискови характеристики за здравето.\n\r\nВсе пак по официални данни през 2017 г. се отчита около 15% намаление на декларираните млечни продукти, произведените с растителна мазнина – около 13,8 хил. тона.\n\r\n\"Проверки на Агенцията по безопасност на храните обаче показват, че все още има случаи на заблуждаващо етикетиране от страна на преработвателите. Това означава, че освен обявените количества, има и около 20-25%, които са недекларирани\", посочи директорът на Центъра за биология на храните д-р Сергей Иванов.\n\r\nОсвен палмови мазнини в млечната индустрия през 2017 г. е използвано и близо 21 хил. тона сухо мляко. Продължава да расте вносът на сурово краве мляко у нас за преработка, както от Румъния и Унгария, така и от Холандия и Италия, сочи още анализът.\r\n ", "date": "2018.04.11", "title": "Цената или качеството? Сирене с палма и сухо мляко... ммм, вкусно!"}
{"url": "https://www.dnes.bg/world/2018/04/11/policai-strelia-po-direktorka-i-zamestnika-i-v-uchilishte-v-turciia.373248", "text": "Директорка на начално училище в квартал Нилюфер в Бурса, Северозападна Турция и нейният заместник са ранени, след като полицейски служител - баща на ученик от училището, стрелял с пистолет срещу тях, съобщава в.\"Миллиет\".\r\nМъжът, който спорел с директорката и нейния заместник, се ядосал, извадил пистолета си и стрелял.\n\r\nРанените са настанени в болница. Нападателят се е предал на полицията и е задържан.\r\nИнцидентът е предизвикал силна паника в училището. Разтревожени родители са взели децата си от училището, пише БТА. По случая се води разследване.\r\n ", "date": "2018.04.11", "title": "Полицай стреля по директорка и заместника й в училище в Турция"}
{"url": "https://www.dnes.bg/politika/2018/04/11/da-ne-pribyrzvame-sys-sluchaia-s-jeliaz-sydyt-shte-reshi.373232", "text": "Министърът на правосъдието Цецка Цачева призова да не се предпоставят нещата по случая с искането за екстрадиране на 29-годишния Желяз Андреев.\n\r\nТой бе задържан от полицията по искане на прокуратурата в Маями във връзка с водено разследване във Флорида срещу 11 души, които са обвинени, че са нарушили ембаргото за търговия със Сирия.\n\r\n\"На този етап няма възможност за отношение и реакция от страна на Министерство на правосъдието. Ние сме информирани, но с оглед процедурите, съдът е този, който трябва да се произнесе\", каза Цачева пред БНР.\n\r\nТя посочи, че по силата на договора за екстрадиция между България и САЩ в рамките на 60 дни ще възникне задължението да се осъществи тази екстрадиция.\r\n                    \r\n                    \r\nПо отношение на проблемите в местата за изтърпяване на наказанията, Цачева заяви, че в актуализираната стратегия за продължаване на реформата в съдебната система се включва и системата за изпълнение на наказанията. \n\r\n\"Действително, оказа се, че в тази част от актуализираната стратегия е необходимо да се извърши много работа\", коментира Цачева и обясни, че там проблемите са натрупани с години.\n\r\nПо думите й тези проблеми не са само в недофинансирането на системата, а и в необходимостта от по-добра организация в затворите.", "date": "2018.04.11", "title": "Да не прибързваме със случая с Желяз. Съдът ще реши!"}
{"url": "https://www.dnes.bg/world/2018/04/11/voenen-samolet-se-razbi-v-aljir-jertvite-sa-nad-200.373250", "text": "Военен самолет се разби в Алжир, съобщи телевизия \"Ал Хадас\".\r\nНай-малко 200 военнослужещи може да са загинали при катастрофата с военнотранспортния самолет Ил-76, предаде ТАСС.\r\nСамолетът паднал тази сутрин около 8 часа местно време скоро след излитане от летището на военната база в Буфарик, на 50 км южно от столицата Алжир.\r\nВеднага след катастрофата самолетът избухнал в пламъци.\r\nВсе още няма официални изявления по случая от алжирските власти, допълва ТАСС.", "date": "2018.04.11", "title": "Военен самолет се разби в Алжир, жертвите са над 200"}
{"url": "https://www.dnes.bg/football/2018/04/11/4-pyti-levski-cska-za-mesec-chezne-li-magiiata-na-derbito.373237", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАприл месец се очаква да бъде доста богат на футболни емоции, като само в рамките на около месец отборите на \"Левски\" и ЦСКА ще се срещнат 4 пъти в срещи за Купата на България и за първенство.\r\nКакъв е зарядът и значението на синьо-червените сблъсъци 70 години след началото на най-известното футболно съперничество у нас? Дали хегемонията на \"Лудогорец\" може да бъде нарушена от столичните грандове?\n\r\n\"За съжаление има един непреодолян нюанс на това дерби. Едната половина от участниците в него не го признават за такова – ръководство, футболисти и публика на \"Левски\". В трибуните на синята агитка имаше плакати за припомняне на историята на \"Литекс\", а не настроение за вечно дерби. А това дерби е апогеят на българския футбол\", подчерта спортният журналист Крум Савов.\r\n                    \r\n                    \r\nВ студиото на \"България сутрин\" бившият шеф на БФС и ПФЛ Валентин Михов отбеляза, че тенденцията в българския футбол да играят повече чужденци, отколкото българи, не е нова.\n\r\n\"Нещата се изменят. Вече има много агресия и омраза. Трябва да признаваш майсторството на противника. Една размяна на фланелки успокоява трибуните, но у нас това го няма. Произведено в България! Българските треньори по нищо не отстъпват на чуждестранните. Не съм против чужденци за футболисти, но имаме достатъчно качествени българи\", отбеляза бившият президент на ЦСКА.\n\r\n\"Какво по-стимулиращо от три пъти в един месец дерби \"Левски\"-ЦСКА. Мачовете все се падат в делнични дни. Всички непрекъснато се дразнят от хегемонията на \"Лудогорец\" – много пари и много чужденци им помагат. Вместо да достигнат \"Лудогорец\", те се опитват да го потопят в блатото\", изтъкна още Крум Савов пред Bulgaria ON AIR.\r\n\r\n ", "date": "2018.04.11", "title": "4 пъти Левски-ЦСКА за месец! Чезне ли магията на дербито?"}
{"url": "https://www.dnes.bg/crime/2018/04/11/burgaskata-mitnica-prodava-na-tyrg-konfiskuvan-alkohol.373255", "text": "Митница Бургас обяви процедура за провеждане на търг с тайно наддаване за продажба на 33 538 литра етилов алкохол с цел преработка. Алкохолът е задържан от митническите служители при проверки и e отнет в полза на държавата с влезли в сила административнонаказателни производства.\r\nЗа участие в търга се допускат само лицензирани складодържатели, съгласно ЗАДС.\r\nПродаваният етилов алкохол е обособен в 114 позиции с различно алкохолно съдържание, в наливни количества. Всяка позиция е с отделна начална тръжна цена.\r\nЗа участие в търга се внася депозит в размер на 10% от началната тръжна цена. Общата начална тръжна цена на цялото количество е 8 556,92 лв.\r\nЗаявления за участие в търга и писмени ценови предложения могат да се подават в деловодството на Митница Бургас от 16 до 19 април т.г. Разглеждането на постъпилите предложения /оферти/ ще се проведе на 20 април.\r\r\n                    \r\n                    Пълната информация за търга е обявена на информационно табло в Митница Бургас, както и в интернет страницата на Агенция „Митници\" www.customs.bg в секция Обяви и съобщения » Търгове » Публични продажби.\r\nТова е втора процедура за провеждане на търга, след като на обявената първа процедура през месец март не са се явили кандидати.", "date": "2018.04.11", "title": "Бургаската митница продава на търг конфискуван алкохол"}
{"url": "https://www.dnes.bg/balkani/2018/04/11/polovinata-gyrci-pod-praga-na-bednost-pod-382-na-mesec.373233", "text": "Бедността \"чука\" на вратата на все повече гърци, които с дълговете си към банките, данъчните, застрахователните фондове и осигурителните каси са стигнали до икономическа нищета, твърди в. \"Та неа\".\n\r\nИзданието цитира официална статистика, която показва, че в момента 48 на сто от населението на Гърция, тоест 5,1 млн. души, живеят под прага на бедността. Този праг е 382 евро на месец. \n\r\nОт тези 48 на сто има 1,5 млн. души, които живеят в условия на крайна бедност, тоест получават под 182 евро на месец.\n\r\nОчакванията на експертите са от 2019 г. дори да настъпи бум на бедността, след като започнат да се прилагат мерките, гласувани от сегашното правителство и договорени с външните кредитори на страната, които предвиждат нови съкращения на пенсии и намаляване на необлагаемия данъчен минимум, пише вестникът.\r\n                    \r\n                    \r\nИзнесените в публикацията данни сочат още, че брутните средни доходи на близо милион и половина частни служители възлизат на 1148 евро на месец, а средната заплата на над два милиона работещи в частния сектор трудно надхвърля 920 евро.\n\r\nВ същото време над един милион пенсионери в момента живеят с основни пенсии от 364 и 500 евро, според изданието.\r\n/БТА/\n\r\n ", "date": "2018.04.11", "title": "Половината гърци под прага на бедност – под €382 на месец"}
{"url": "https://www.dnes.bg/politika/2018/04/11/bsp-zad-protesta-na-horata-s-uvrejdaniia-imali-prava.373240", "text": "\n\r\nБСП застана плътно зад протеста на хората с увреждания, които се събраха пред Министерския съвет, за да покажат недоволството си от предложението за промени в оценките на ТЕЛК за състоянието им.\r\nСпоред предложената и засега отложена реформа от правителството на  базата на експертизата на работоспособността, част от хората с намалена работоспособност над 50 % ще получат отказ за получаване на пенсия за инвалидност, а друга част ще получават частичен размер на пенсията.\n\n\n\r\nСоциалистите смятат, че така се пристъпвало към ограничаване на права при липса на реална възможност за трудова и социална интеграция на хората с увреждания.\r\r\n                    \r\n                    \"Поради неспособността правителството да се справи със злоупотребите и корупцията в тази система, се наказват хората с реални увреждания. С предложените промени не се гарантира ограничаване на корупционните практики и увеличаване на контрола. Предложената концепция не решава основните проблеми на хората с увреждания и оставя редица неизяснени въпроси. Тя има неясен характер, без времеви хоризонт и цели по-скоро икономии на финансови средства\", пише в позицията на левицата, разпространена от пресцентъра на партията. \r\nОт БСП припомнят,  че и досегашната оценка дава възможност за труд на част от хората с увреждания, но безработицата сред тях е близо 90 % при нищожните нива на инвалидната пенсия.\n\r\nСпоред социалистите лишаването, изцяло или частично, от инвалидна пенсия, без гаранции за възможност за цялостна интеграция - достъпна среда, адаптирани работни места, достъп до съвременни и ефективни социални услуги, адекватни нива на добавките за социална интеграция, е просто стремеж за търсене на икономии, за ограничаване на разходи от една от най-онеправданите социални групи.\n\r\nТе обвиняват управляващите, че не отчитат острата необходимост от продължаващо лечение и рехабилитация за стабилизирането на здравословното състояние на хората с увреждания.\n\r\n\"Отдавна ГЕРБ манипулират общественото мнение, че броят на инвалидите в България е много голям. Управляващите стигнаха дотам- да противопоставят големи обществени групи и да обещават бъдещо увеличение на пенсиите за осигурителен стаж и възраст само след намаление на броя на инвалидните пенсии. Реалността е друга.  В България хората с увреждания са около 8 %, при 16 % средно за ЕС\", посочват още от БСП.", "date": "2018.04.11", "title": "БСП зад протеста на хората с увреждания, имали права! "}
{"url": "https://www.dnes.bg/crime/2018/04/11/mitnichari-konfiskuvaha-nad-2-tona-nelegalno-gorivo.373252", "text": "Инспектори от митницата в Русе задържаха над 2000 литра дизелово гориво без документи, намиращо се в частните стопанства на двама жители на силистренското село Цар Самуил,  съобщиха от митницата. \n\r\nПроверките са извършени на 3 и 5 април тази година. В обекти, стопанисвани от двама мъже в селото, митничарите открили PVC-контейнери с вместимост 1000 литра. Всеки от тях бил пълен с дизелово гориво. \n\r\nВ първия случай измереното съдържание на контейнера е 1032 литра, а във втория - 995 литра. \n\r\nСобствениците на обектите не са представили пред митничарите документи за произход на горивото, както и за плащане, начисляване или обезпечаване на дължимия за стоката акциз. \r\n                    \r\n                    \r\nНелегалните енергийни продукти са иззети и проби от тях са изпратени за лабораторен анализ. \n\r\nПо случаите са образувани административно-наказателни производства. Предвидената от закона санкция е в размер на удвоения дължим акциз за откритото количество, но не по-малко от 1000 лева. В първия случай размерът на санкцията е равен на 1333,34 лева, а във втория- на 1285,54 лева.\r\n ", "date": "2018.04.11", "title": "Митничари конфискуваха над 2 тона нелегално гориво"}
{"url": "https://www.dnes.bg/obshtestvo/2018/04/11/lipsa-na-tonus-proletna-umora-kak-da-ia-preborim.373236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКак да се справим с пролетната умора, преяждането по Великден и липсата на тонус? Отговорите на тези въпроси потърсихме в \"България сутрин\" заедно с експерта по хранене Яна Данаилова.\n\r\n\"Пролетната умора засяга предимно дамите. Отпадналост, главоболие... Дължи се до голяма степен на авитоминозата, тъй като през зимата нямаме достъп до плодове и зеленчуци, които са расли по нашите географски ширини и посягаме повече към въглехидратите\", посочи Яна Данаилова.\n\r\nЗа зрителите на тя приготви енергизираща и детоксикираща закуска с помощта на блендер и мощни антиоксиданти като годжи бери и инка бери. В нейната рецепта присъстват още ягоди, киви, сурови какаови зърна и богатият на магнезий спанак. \r\n                    \r\n                    \r\n\"Смутито е храна, не е гарнитура. Хранителната му стойност зависи от концентрацията на хранителни съставки. Витамин C помага на пречистим тялото си и повишава нашия имунитет\", каза още Яна Данаилова. \n\r\nЕкспертът по хранене отбеляза, че не слага вода при останалите съставки, защото тя разрежда стомашните сокове.\r\n ", "date": "2018.04.11", "title": "Липса на тонус, пролетна умора – как да я преборим?"}
{"url": "https://www.dnes.bg/crime/2018/04/11/i-vyv-vidin-obraha-cyrkva.373258", "text": "Църквите около Великден се оказаха на прицел за апашите у нас. След като писахме за обира в храма \"Св. Богородица\" в Бургас, станал на 9 април, днес БНР съобщава за грабеж от църквата \"Света Петка\" във Видин.\n\r\nВчера през нощта частен охранител подава сигнал към органите на реда за посегателство в обителта, в дунавския град и към 03 часа е арестуван 39-годишен.\r\nВ мъжа от село Бориловец, който е криминално проявен и осъждан, са намерени 153.95 лева, 100 евро и метално фенерче. \r\nТой е привлечен като обвиняем и с прокурорско постановление е задържан за срок до 72 часа за кражба от видинската църква \"Света Петка\". \r\nКриминалистите изясняват съпричастността му към извършената няколко часа по-рано (около 22.50 часа на 9 април) по идентичен начин кражба на дървена кутия за дарения с наличните в нея пари от същия храм. Работата на разследващите продължава.", "date": "2018.04.11", "title": "И във Видин обраха църква"}
{"url": "https://www.dnes.bg/obshtestvo/2018/04/11/gastarbaiterite-nalivat-a-baba-veni-ako-ne-e-tiahnata-pomosht-umirame.373218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВенета Павлова вече 15 години е разделена със своите две дъщери и зет си. За да може нейното семейство да оцелява. Нейната пенсия е 180 лева и ако не е помощта на децата й, които работят в чужбина не вижда как ще свързва двата края.\r\nЧистата статистика сочи, че парите, изпратени от български гастербайтери са се увеличили с 250 млн. евро. За баба Вени обаче тази статистика означава оцеляване.\n\r\nДецата й заминали за Гърция, защото дълго време в България били без работа.\r\n\"15 години са в Атина. Аз съм работила 6 години, гледала съм баба, но е много трудно да бъдеш далеч от децата си. Но като гледаш, че там ще вземат поне 500 евро се примиряваш. Такива пари в България не могат да изкарат\".\r\r\n                    \r\n                    Голямата й дъщеря работи като чистачка в Американското посолство, зетят почиства през нощта метрото, а другата й дъщеря почиства офиси. Венета признава, че без помощта им трудно би се справила.\r\n\"Изпращат ми дрехи, пари, с които си плащам сметките. Моята пенсия е 180 лева и не ми стига за нищо. Ако не е тяхната помощ умираме, няма с какво да се прехранваме\", споделя баба Вени.\r\nГръцките пари на близките й се влагат до стотинка. Сега тече усилен ремонт на къщата й. Вкарали си парно, сложила си алуминиева дограма на къщата, сега са започнали да правят кухня, защото има още един син.\r\nНо болката от раздялата няма как да се премахне.\r\n\"Искам да се върнат, но къде ще работят като се върнат?\", пита Венета.\r\nЗа цялата 2017-та, от сънародниците ни, които работят зад граница, в България са получени над един милиард и 150 милиона евро, сочат предварителните данни на Българската народна банка.\r\nТова е с 284 милиона повече от 2016-та. Така за поредна година парите изпращани от българските емигранти са повече от тези, които влагат чуждестранните компании у нас.", "date": "2018.04.11", "title": "Гастарбайтерите наливат, а баба Вени: Ако не е тяхната помощ умираме!"}
{"url": "https://www.dnes.bg/muzika-interviews/2018/04/11/jeremy-na-praga-na-vtori-album-izkachvame-oshte-edno-stypalo.373243", "text": "\r\n \n\r\nЕрсин: Да! Или поне със сигурност е голямо предизвикателство. В нашия случай имахме ясна идея. Целта ни беше да създадем концептуално продължение на първия албум. А подходът ни беше класически за рок група. Събрахме се на място, насиетено с творческа история, където една седмица едиственото, което правихме, е да свирим и работим по новите песни. \r\n \r\nТашо: Да, наистина е трудно, но не трябва да приемаме така нещата и да ги разделяме на трудно или лесно. Истинско е, когато се прави от сърце. Това, което ни водеше на първо място, беше отговорността, защото се чувстваме отговорни пред нашата публика, от които черпим вдъхновение. Създаването на втори албум беше едно страхотно предизвикателство, което приехме с отворени обятия.  \r\n \r\nЕрсин: Вторият е едно стъпало по-високо, чисто продуцентски погледнато. Емоционално са сходни, именно защото гледахме в тази посока. Повечето от идеите за новите песни са родени по време на нашите турнета. Най-често в хотелска стая! Вдъхновени от концерта, който сме имали току-що. Изморени физически, но заредени от енергията, с която публиката ни е заредила. Без его! \r\n \r\nТашо: Приликите са в това, че не можем да избягаме от себе си и това, което правим, винаги е Jeremy?. Разликите са в това, че според нас новите парчета са едно стъпало нагоре.\r\n \r\nЕрсин: За мен това са The Winehouse - заради крайната емоционалност в текста, Fake fruits - заради това, че това беше първата песен, която ни представи пред феновете, които имаме сега. И On And On, която се очертава като любима песен на цялата група, може би защото е посветена на нашата публика и всички рокендрол фенове, като цяло. Тя носи фестивалното усещане, което доста често имам нужда да изпитвам.   \r\n \r\nТашо: Да, това е парчето On and On, което ще чуете в новия албум и е посветено на феновете на Jeremy?, и - както се шегуваме помежду си, това е нашата изповед в любов към всички тях.\r\n                    \r\n                    \r\n\r\n \r\nЕрсин: За едната вече разказах. Другата песен с посвещение е Nothing Or Less. Тя е писмото ни до покойния Крис Корнел. Когато разбрах какво се е случило, не реагирах. Може би не исках да повярвам. Но ден след това имах най-емоционалната сутрин, слушайки музиката му и давайки си сметка колко много ми е дал. Много е тъжно и още е така...\n\r\n\r\n \r\nТашо: Много неща се промениха. Преминахме през различни етапи и в момента, в който се срещнахме с правилните хора - в лицето на Роската, Емо и Краси, групата стана това, което винаги сме си представяли. Както и с хората, които се занимават с мениджмънта ни - Мартин и Гери, с нашия миксинг-инженер Янко Генов, животът ни се завъртя на 180 градуса и всичко започна да се случва много по-благоприятно за нас. \r\n \r\nЕрсин: Различното е, че сме ALL IN! Няма друг път и няма връщане назад.\n\r\n\r\n \r\nЕрсин: Отговорни към своите фенове. Ние мислим за това как всички - групата, екипа, феновете - да се чувстваме по-щастливи. За нас това значи да бъдем откровени. Музиката да е искрена, а концертите емоционални. И затова искаме албумите ни да стават все по-добри, а концертите все по-големи. \r\n \r\n \r\nЕрсин: Във всяка страна е различно по своему, но навсякъде хората обичат рокендрол концерти. Основната разлика е, че в Западна Европа публиката е по-смела в емоционаното си изразяване. Тук сме си леко срамежливи, но и това носи своя чар. \r\n \r\nТашо: Публиката ни, за щастие, е една от най-красивите и интелигентните, които една банда може да има. Независимо от това дали сме в България или в чубжина, усещането е едно и също за нас и то винаги е приятно и специално. \n\r\n \r\n \r\nЕрсин: Разбира се във всички по големи градове в България. Щастливи сме, че отново получихме покана за Аполония. Смятаме този фестивал за най-престижния в страната, защото винаги е много добре издържан, като организация и лайн-ъп. Освен това, мисля че е най-старият действащ фестивал тук. Лятото ще е наситено с концерти, така че нямам търпение да дойде любимия ми сезон.  \r\n \r\nТашо: Най-любимата ни част от целия процес е това бандата да свири на живо и да преставя своите песни пред феновете си. Ще имаме доста натоварено лято, придружено от многобройни концерти в цялата страна, които ще обявим съвсем скоро.\n\r\n  \r\n \r\nЕрсин: О, този въпрос… Да! Дори вече сме работили по този материал. Няма да издадем повече информация, докато песента не е записана и готова за еърплей, но определено ще е нещо интересно. \r\n \r\nТашо: Когато наближи моментът, ще обявим подробностите. \n\r\n \r\n \r\nЕрсин: Поп-музиката е претенциозният начин да изпееш рок песен, хаха… Различни култури са.  \r\n \r\nТашо: В музикално отношение е огромна, това са два различни музикални свята. Интересното е, че в лайфстайл отношение е едно и също и ако обърнете внимание, ще видите, че повечето поп звезди имат rock’n’roll начин на живот.", "date": "2018.04.11", "title": "Jeremy? на прага на втори албум: Изкачваме още едно стъпало!"}
{"url": "https://www.dnes.bg/obshtestvo/2018/04/11/tova-ne-triabva-da-e-istina-baba-v-borba-za-kyshei-hliab.373231", "text": "\r\nПомощ от младеж за възрастна дама, взриви социалните мрежи.\r\n2 април, малко преди 22 часа, млад мъж се прибира към дома си, паркира колата си до кофи за боклук и... баба го моли да й светне с телефона, за да може тя да изрови от кофите за боклук къшей хляб.\r\nДа има какво да вечерям, казва му женицата. Мъжът изпълнява молбата й, но миг след това вече е на колата си, до близкия магазин, и с пълна чанта с продукти се връща при нея.\r\nМного малко ни коства да бъдем хора, истински хора, настоява той и подава хляба, млякото, пастета към възрастната женица.\r\nА тя с треперещ глас и ръце промълвява: \"Това не може да е истина... Благодаря ти!\"", "date": "2018.04.11", "title": "Това не трябва да е истина... Баба в борба за къшей хляб"}
{"url": "https://www.dnes.bg/politika/2018/04/11/obeshtano-nikoi-niama-da-pipa-parite-za-horata-s-uvrejdaniia.373249", "text": "Социалният министър Бисер Петков увери, че правителството няма намерение да намалява средствата за хората с увреждания и изрази готовност за диалог с техни представители.\n\n\n\r\nПред Министерския съвет днес се провежда национален протест на организации на хората с увреждания, които настояват за справедлива реформа, която да не ограничава права. По-рано исканията им бяха подкрепени от БСП с декларация, в която се заявява, че правителството е неспособно да се справи със злоупотребите в системата и затова наказва хората с реални увреждания. След проведена среща при премиера Бойко Борисов вчера пък бе решено да се изтеглят публикуваните за обществено обсъждане проекти за медицинската експертиза и правилника за дейноста на ТЕЛК-овите състави, към които има възражения.\r\n                    \r\n                    \r\nДнес министърът посочи, че всички страни смятат, че има необходимост от промени, но явно има различия по начина, по който да бъдат реализирани.\n\r\nПо думите му депутати от БСП, взели отношение по концепцията, потвърдили, че в нея има рационалност и трябва да се продължи да се търси решение на проблема.\n\r\n\"Целта на промените, които правителството предложи, не е да ограничи, да намали средствата, които се насочват за подкрепа на хората с увреждания, а по-скоро да постигне по-справедливото им разпределение, насочването им към тези, които основно се нуждаят от тях, да се ограничат злоупотребите, които всички са съгласни, че съществуват в системата на експертизата и да се търсят възможности за допълнителна подкрепа на хората с увреждания\", заяви министърът пред журналисти в МС.\n\r\nТой съобщи, че за утре следобед има договорена среща в МТСП с представители на организациите на хората с увреждания, на която ще бъдат обсъдени предложенията им за промени. Бисер Петков изрази готовност за среща с протестиращите и днес.\r\n ", "date": "2018.04.11", "title": "Обещано: Никой няма да пипа парите за хората с увреждания"}
{"url": "https://www.dnes.bg/notifikacii/2018/04/11/18-godishen-pomete-patrulka-napushil-se-s-marihuana.373251", "text": "18-годишен напушен шофьор удари лек автомобил и патрулен автомобил на Районното управление в Полски Тръмбеш, съобщиха от полицията.\r\nВчера, около 22:00 часа, на главен път І-5, движещият се в посока към Русе лек автомобил \"Пежо 307\" с търновска регистрация е блъснал последователно спрелите вдясно извън платното за движение аварирал лек автомобил \"Волво\" и служебен автомобил \"Опел Астра\" с включен светлинен сигнал.\r\n18-годишно момиче от село Павел, което се возело до шофьора на \"Пежо\"-то, е с фрактури на костта на дясна ключица и е настанено за лечение в МОБАЛ \"Д-р Стефан Черкезов\" – Велико Търново.\r\nПроверката за употреба на наркотични вещества на 18-годишния водач от село Раданово отчита употреба на канабис. Образувано е следствено дело.", "date": "2018.04.11", "title": "18-годишен помете патрулка, напушил се с марихуана"}
{"url": "https://www.dnes.bg/index/2018/04/11/poznavame-li-se.373273", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовите семинари на Стилиян Иванов ни помагат да намерим себе си, да отгатнем кога се сбъдват мечтите и кое ни прави уникални.\r\nПрактически уроци по себепознание режисьорът \"предаде\" в предаването .\n\r\n\"Уъркшопът \"Отвъд видимото\" има за цел да ни върне към самите нас\", сподели в предаването организаторът, който подсказва дали е лесно да намерим собствената си същност.\n\r\nИ още - как да сме сигурни, че вървим в правилната посока в професионалния си път, какво е общото между астрологията и изкуството и как здездите ни дават уроци за живота, са все въпроси, по които Стилиян Иванов разсъждава. \r\nМнението на режисьора е, че планетите Уран и Нептун ни правят уникални, но и пълнят света ни с илюзии. За магиите и мистиката в живота, авторът на филмите за Ванга, Вера Кочовска и преподобна Стойна, ще отприщи дар слово на 22 април, неделя, от 10:00 ч.", "date": "2018.04.11", "title": "Познаваме ли се?"}
{"url": "https://www.dnes.bg/snimka-na-denia/2018/04/11/april-prodyljava-kato-liato-do-29-v-chetvyrtyk.373274", "text": "Времето и утре ще е слънчево и топло, само на места следобед е възможно да превали. Максималните температури ще достигнат 24-29 градуса,  синоптиците от НИМХ при БАН. \r\nСлед обяд ще духа слаб източен вятър. Атмосферното налягане ще се повиши и ще се доближи до средното за месеца. \r\nВ планините ще бъде слънчево. След обяд ще се развива купеста облачност, но само на отделни места в масивите от Западна България слабо ще превали. Ще духа умерен до силен вятър от южната четвърт. \r\nМаксималната температура на височина 1200 м ще е около 19 градуса, на 2000 м - около 11 градуса.\r\nПо Черноморието ще бъде слънчево. Ще духа слаб югоизточен вятър. Максималните температури ще са 14-16 градуса. Температурата на морската вода е 11-12 градуса, вълнението на морето ще бъде 1-2 бала.", "date": "2018.04.11", "title": "Април продължава като лято: До 29° в четвъртък"}
{"url": "https://www.dnes.bg/stranata/2018/04/11/jena-postrada-pri-incident-s-motor-krai-plovdiv.373278", "text": "Млада жена пострада при катастрофа, предизвикана от неправоспособен моторист, съобщиха от полицията в Пловдив.\r\nИнцидентът е станал около 19.30 часа вчера край разклона за село Крумово между Асеновград и Пловдив.\r\nМотоциклетът \"Ямаха\", който е бил управляван от неправоспособен 20-годишен водач, е паднал на пътното платно. В болница за наблюдение е настанена 22-годишна, която се е возела на мотора, който е с прекратена регистрация. \r\nНяма данни за употреба на алкохол. \r\nПо случая е образувано досъдебно производство в сектор \"Пътна полиция\".", "date": "2018.04.11", "title": "Жена пострада при инцидент с мотор край Пловдив"}
{"url": "https://www.dnes.bg/health/2018/04/11/avokadoto-namaliava-riska-ot-rak-i-regulira-kryvnata-zahar.373192", "text": "Авокадото има лоша репутация в диетите, защото съдържа голямо количество мазнини. Само че те са от полезните, което позволява по-лесно да се преборите с излишните килограми. Освен това е препълнено с витамини и минерали.\r\nЗа какво да използваме ядката на авокадото?\r\nАвокадото е изключително полезно и заслужава наистина централно място в седмичната ви хранителна рутина. Вижте защо.\r\n\r\nОт всички начини да понижите натурално холестерола си, авокадото е най-добрият. Освен че неговите мастни киселини имат такова свойство, в него се съдържат още магнезий, калий, фолати, цинк, витамин Е, които допринасят за премахването на натрупания по стените на кръвоносните съдове холестерол.\r\r\n                    \r\n                    \r\nИзследванията показват, че ненаситените мазнини, каквито се съдържат в авокадото, могат да намалят сърдечносъдовия риск. В допълнение те предпазват и от метаболитен синдром, както и подобряват резултатите при вече отключен такъв.\r\n", "date": "2018.04.11", "title": "Авокадото намалява риска от рак и регулира кръвната захар"}
{"url": "https://www.dnes.bg/sofia/2018/04/11/bageri-v-kvartalite-na-sofiia-na-pricel-remontyt-na-ulichkite.373266", "text": "Сериозен акцент в строителната програма на Столичната община през тази година са ремонтите на улици в кварталите, обеща кметът Йорданка Фандъкова.\n\r\nТя допълни, че заложените средства са повече от която и да било друга година, а графикът на ремонти се прави след заявки от районните кметове.\n\n\n\n\r\nНай-ключовата строителна дейност за тази година е цялостната реконструкция на ул. \"Граф Игнатиев\" заедно с площадите \"Славейков\" и \"Гарибалди\" и градината около църквата \"Св. Седмочисленици\".\r\nФандъкова припомни, че там ще останат да се движат само трамваите, иначе улицата ще бъде пешеходна.\r\r\n                    \r\n                    Според нея ремонтът е много тежък, тъй като там предстои цялостна подмяна на канализационната система.\r\nПриключват процедурите и по други ключови обекти за годината, като например подмяната и реконструкцията на трамвайния релсов път по бул. \"Цар Борис Трети\" и по ул. \"Каменоделска\", каза още Йорданка Фандъкова. \n\r\nТя допълни, че се подготвя приключването на разширението на участъка от бул. \"Тодор Каблешков\" и кръстовището на бул. \"Цар Борис Трети\". Очаква се ремонтите там да се случат през лятото. Подготвя се и процедурата за разширението на бул. \"Тодор Каблешков\" в участъка от бул. \"България\" до Костенския водопад.\n\r\nЗапочва освобождаване на \"пръстените\" с паркирали автомобили на площад \"Александър Невски\". Кметът посочи, че до няколко дни трябва да бъде освободен \"вътрешният пръстен\".\r\nТя допълни, че след приключване на реконструкцията на площада две от дъгите веднага ще бъдат освободени.\r\nЩе се работи и по следващи участъци, като едновременно ще се търсят и алтернативи за паркиране, отбеляза Фандъкова, цитирана от БТА. \r\nТя напомни, че е започнал вторият сезон от залесяването на новата гора на София в землището на Суходол.\r\nТам трябва да бъдат засадени 125 000 дръвчета на територия от 250 000 дка, която да се включи в зеления пръстен около столицата.\r\nСпоред Фандъкова това е изключително сериозна мярка за подобряване на чистотата на атмосферния въздух.\r\nТя припомни, че проектът е започнат през миналата есен, когато са били засадени около 12 000 фиданки.", "date": "2018.04.11", "title": "Багери в кварталите на София! На прицел – ремонтът на уличките"}
{"url": "https://www.dnes.bg/crime/2018/04/11/ukrainec-na-lesovo-se-opita-da-vnese-dva-paketa-ekstazi.373288", "text": "Окръжната прокуратура в Ямбол е наложила 72-часов арест на украинец, обвинен в контрабанда на наркотици, съобщиха от Апелативна прокуратура Бургас.\r\nУкраинецът е обвинен в опит да пренесе от Турция в България през ГКПП Лесово два пакета екстази с тегло 342 грама. \r\nПредстои до дни прокуратурата в Ямбол да внесе в съда искане за налагане на мярка за неотклонение „задържане под стража“ спрямо обвиняемия.\r\n ", "date": "2018.04.11", "title": "Украинец на Лесово се опита да внесе два пакета екстази"}
{"url": "https://www.dnes.bg/muzika-interviews/2018/04/11/milena-otkrovenichi-ne-am-nervi-za-korupciiata-v-muzikata.373169", "text": "\n\r\nDnes.bg ви среща с емблематичната Милена Славова, към която не можете да прикрепите епитет \"клише\". Откровена, не се крие зад гърба на никого, когато отправя критики и казва своята истина за музиката у нас.  \n\r\n\n\r\nВ началото бяхме рок трио Милена, което после прерасна в Ревю. Беше хубаво време - правихме джем сешъни, пишехме песни на репетиции. Групата беше едно общо творчество, всеки нещо измисляше у дома и на репетиции го правехме. Беше интересно време.\r\n                    \r\n                    \r\n\n\r\nДа, със сигурност дразнехме някои хора. Но пък феновете ни харесваха и ставахме все по-популярни.\n\r\n\n\r\nНапоследък се получава така, че на моите концерти има доста млади хора, сигурно съм пяла и на техните родители. Иначе очаквам купон.\n\r\n\n\r\nЗащото са истински. Песни, които са се наложили по естествен начин. Не са медийно насадени. Никой не е купувал медия, за да промива мозъците на хората, напротив - търсейки качествена музика, хората са се спрели на тях. \n\r\n\n\r\nНапротив, моите наблюдения са, че няма никакво заглъхване. Ние продължаваме, клубовете са пълни, от време на време по-голям концерт - това е нашият живот. За нас хората си купуват билети и идват да ни слушат на живо. Проблемът е, че т.нар. \"голям шоубизнес в България\" е обсебен от няколко човека, които налагат едни измислени формати. И създават едни звезди еднодневки за година-две, които после потапят. Набиват се техните песни и хората, които слушат радио и гледат телевизия - чуват и гледат само тях. Обладали са всички медии, налагат масово един стил, който обаче едва ли се харесва на голяма част от меломаните. Вижте какво се случва на концертите - рокаджиите скачат, пеят, докато на другите хората стоят като декор. Няма какво да го крием, тези насадени звезди не привличат хора. Дори ако пеят на някой площад - хората си седят по кафенетата и никой не отива пред сцената да пее с тях. Това се получава само при рок групите и то при известните - които имат история зад себе си. \n\r\n\n\r\nМного е трудно, чудя се и аз как оцеляваме при положение, че нашите песни ги няма нито в телевизията, нито в радиата, нито имаме спонсори зад гърба си за продукция. В същото време продължаваме да се издържаме от музика, което означава, че ни харесват и продължават да идват на концертите ни.\n\r\n\n\r\nПолучавам покани от медии само за мероприятия, защото те си въртят платени или договорени с фирми ротации. Имах албум преди две години, тук-там направих представяне, но песните не се въртят. \n\r\nНямам нерви за корупцията, която е в момента. За тази шепа хора, които са обладали шоубизнеса и тровят хората с не толкова талантливи звезди. Боготворят ги, докато могат да смучат от тях и след като се появят следващите - ги потапят. И те отиват в миманса заради договорите, които са подписали. Дори някой да ги поканят, те трябва да дадат половината на продуцентите си, които всъщност не са никакви продуценти, а използвачи. Нямам нерви за тези музикални формати, в които дори журито не се сменя. Да, тези хора са популярни, но ако трябва да се сетиш за някоя тяхна песен - става трудно. \n\r\n\n\r\nВърнах се заради свободата. Защото това, което се случва у нас не е измислено тук. Същите схеми бяха и в Лондон. Ако не си в игрите си последна дупка на кавала. Хубавото е, че както и на Запад, старите групи са все още независими и се издържат от музика. Докато новите звезди така са обвързани с договори, че ставаме свидетели на едно истинско музикално робство. От там избягах и в България имах възможност да подишам едно десетина години, но ето, че и тук стана същото. \n\r\nНещата са нагоре с краката, талантливите бягат навън. Аз не мога да им стъпя на парите на тези, които налагат своята продукция. Те са си купили телевизии, а те моделират мозъците на хората. Аз какво мога да направя? Нямам сили и финанси да се боря със статуквото. Те са обсебили всичко, което е свързано с музиката. Едни и същи хора са навсякъде, това е истината! При актьорите не е по-различно.\n\r\nЕто, аз правя един фестивал за млади автори и има уникални групи. Но всичко свършва с края на фестивала. Техните песни не се въртят никъде и са обезверени. След една две години те или търсят късмета извън България или се разпадат. Много ми е чудно каква музика ще слушаме след време, даже вече отговорът ми се избистря - супер изсмукана от пръстите. Да видим текстовете - посланията липсват, всичко е под калъп и пълно с клишета. Това също дразни, изпълнителите нямат стил, нямат послания дори с външния си вид. От рапъра до чалгаджията - всичко е с татуировки, с изскубани вежди, с цветни коси. Не можеш да разбереш кой кой е. Преди имаше стилове, сега е манджа с грозде. Ако искаш да създаваш стил и да убедиш хората - трябва да покажеш кой си. А не да обличаш всичко ново от магазините или пък да се променяш - един път да си като Мадона, а после рокаджия. Кой ще ти повярва?", "date": "2018.04.11", "title": "Милена откровеничи: Не'ам нерви за корупцията в музиката! "}
{"url": "https://www.dnes.bg/rusia/2018/04/11/trymp-tuitna-rusiia-prigotvi-se-raketite-idvat-v-siriia-novi-i-umni.373292", "text": "Президентът на САЩ Доналд Тръмп призова Русия да се приготви за американските ракети в Сирия.\r\nАмериканският държавен глава написа предупреждението си в Тwitter и даде да се разбере, че US-ракетите ще са ответна мярка на предполагаемата химическа атака срещу цивилни, извършена през уикенда.\r\nТова предадоха световните агенции, цитирани от БТА.\n\n\n\r\n\"Русия се заканва да свали всяка ракета, изстреляна срещу Сирия. Приготви се, Русия, защото те ще дойдат - хубави, нови и \"умни\"! Не бива да си партньор с изтребващо с газ животно, което убива хора и изпитва наслада от това\", написа Тръмп, имайки предвид сирийския президент Башар Асад.\r\r\n                    \r\n                    Отговорът на Кремъл не закъсня.\r\n\"Умните ракети\" трябва да летят срещу терористи, а не срещу законно правителство, което от години се бори срещу международния тероризъм на своя територия \", каза говорителката на руското външно министерство Мария Захарова, цитирана от ТАСС.\r\nВ профила си във Facebook тя добави, че ракетен удар по Сирия може да унищожи всички доказателства по случая с предполагаемата употреба на химически оръжия в Източна Гута.\r\nМалко по-късно Тръмп призна, че отношенията между Москва и Вашингтон са по-лоши и от времето на Студената война.\r\nТой попита Русия дали не иска САЩ да й помогнат за укрепване на икономиката и да се спре надпреварата във въоръжването.\r\n\"Нашите отношения с Русия сега са по-лоши от когато и да било, включително през Студената война. Няма причина за това. Русия има нужда да й помогнем за икономиката, което ще стане много лесно, а ние имаме нужда всички държави да работят заедно. Да спрем надпреварата във въоръжаването?\", написа Тръмп.", "date": "2018.04.11", "title": "Тръмп туитна: Русия, приготви се! Ракетите идват в Сирия – нови и \"умни\""}
{"url": "https://www.dnes.bg/balkani/2018/04/11/bylgarskiiat-svobodno-izbiraem-v-gimnaziite-v-turciia.373277", "text": "Българският език ще може да се изучава по желание като свободно избираем предмет в турските гимназии с решение на турското министерство на образованието.\r\nТова ще започне през следващата учебна 2018-2019 г., информира Анадолската агенция.\r\nТака за пръв път българският език като избирателна дисциплина бе включен в списъка на изучаваните в турските гимназии чужди езици.\r\nЗаявяването и преподаването на чужди езици и на диалектите на майчините езици като избирателни дисциплини в турските учебни заведения е залегнало в турското законодателство.\r\nОсвен български от новата учебна година в турските гимназии ще се изучава като избирателна дисциплина и украинският език.\r\nРешението на турското министерство на образованието е обнародвано в турския Държавен вестник и е влязло в сила, пише БТА.", "date": "2018.04.11", "title": "Българският – свободно избираем в гимназиите в Турция"}
