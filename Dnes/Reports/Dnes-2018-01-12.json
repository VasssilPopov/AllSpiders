{"url": "https://www.dnes.bg/world/2018/01/12/braziliia-dobra-ikonomika-nesigurna-politika.364943", "text": "Икономическото представяне на Бразилия в последно време е много добро, като се дължи както на добрите резултати в макроикономически план, така и от представянето на пазарите. Основният борсов индекс в страна се покачи до рекордни нива, бразилският реал скача спрямо долара.Това коментира финансовият анализатор и журналист от Bloomberg TV Bulgaria и Владимир Сиркаров в ефира наПазарът на ДЦК също се развива доста позитивно, а само през първата седмица от новата 2018 на борсата в Бразилия са влезли $80 млн. чужд капитал.Именно на добрите икономически фактори се дължи и относителната политическа стабилност, която със сигурност е по-висока в сравнение с близкото минало, посочи Сиркаров.На фона на позитивния икономически тренд обаче идва и голямата въпросителна – всеобщите избори през октомври, на които ще бъде избран и нов президент.„Огромните корупционни скандали, свързани с политически лидери от най-висок калибър и редица компании все още тлеят и тепърва ще има дела, които ще предопределят изхода от тях“, добави гостът в студиото.Несигурността в политически план, смята анализаторът, неминуемо би довела и до негативен ефект върху икономиката.Отделно от това, друга огромна „тиктакаща бомба“ е и нереформираната пенсионна система, чийто евентуален срив би могъл да има катастрофални последствия. Всеки опит за реформа обаче бива посрещан от масови протести сред бразилското общество. Вижте повече на ", "date": "2018.01.12", "title": "Бразилия – добра икономика, несигурна политика"}
{"url": "https://www.dnes.bg/cars/2018/01/12/top-10-na-avtomobilniia-pazar-za-2017-a-koi-sa-nai-uspeshnite-modeli.364935", "text": "Анализаторите от агенцията focus2Move обявиха данните от своето проучване на световния автомобилен пазар за 2017 г. и съставиха Топ 10 на най-успешните модели. Според данните, най-продаваният автомобил за миналата година е Toyota Corolla.\r\nЯпонският модел е убедителен лидер в класацията, като само той и заелият второ място Ford F-Series са записали повече от 1 млн. продажби. Любопитното е, че в сравнение с 2016 г. резултатът на Toyota Corolla е спаднал с 6,6%.\r\nToyota Corolla - 1 224 990 бройки (-6,6%)\r\nFord F-Series - 1 076 551 (+8,7)\r\nVolkswagen Golf - 952 826 (-3,5%)\r\nHonda Civic - 819 005 (+21,7%)\r\nToyota RAV4 - 807 401 (+11,0)\r\nHonda CR-V - 748 048 (-0,4%)\r\nVolkswagen Tiguan - 703 143 (+34,5%)\r\nFord Focus - 671 923 (-6,3%)\r\nChevrolet Silverado - 660 530 (+3,5%)\r\nVolkswagen Polo - 656 179 (-6,6%).\r\nСъвсем малко не достига на модели като Toyota Camry, Hyundai Elantra, Hyundai Tucson, Ram Pick-up и Wuling Hongguang да попаднат в първата десетка. Те са нареждат от 11-о до 15-о място в класацията.", "date": "2018.01.12", "title": "Топ 10 на автомобилния пазар за 2017-а: Кои са най-успешните модели?"}
{"url": "https://www.dnes.bg/za-da-se-razbirame/2018/01/12/izberete-si-karta-i-vijte-kakvo-vi-ochakva.364812", "text": "Пред вас има 4 карти с красиви жени. Зад всяка една от тях се крие по нещо интересно свързано с бъдещето. Изберете карта и вижте какво ви очаква.1. Очакват ви любовни приключения.Съвсем скоро в живота ви ще се появи романтика. Ако вече имате любим човек до себе си, бъдете сигурни, че ще се радвате на неговите грижи и внимание. Във връзката ви ще започне нов романтичен период. Необвързаните няма да бъдат още дълго самотни, защото скоро в живота им ще се появи любов. Бъдете отворени към света.2. Море от цветове.Тъгата ще изчезне от живота ви. Ще имате чудесна възможност да започнете нещо ново, интересно и непознато за вас досега. Ще откриете неща, които дори не сте знаели, че съществуват. Не се страхувайте да експериментирате – ще успеете!", "date": "2018.01.12", "title": "Изберете си карта и вижте какво ви очаква"}
{"url": "https://www.dnes.bg/temida/2018/01/12/bejanec-bludstval-s-5-godishno-v-lagera-vyv-vrajdebna.364950", "text": "Непълнолетен гражданин със статут на временно пребиваващ у нас ще бъде съден за блудство с 5-годишно дете в регистрационно-приемателен център \"Враждебна\" в София, съобщиха от прокуратурата.Престъплението е станало през есента на 2014 г., по същото време в сградата на центъра пребивавало заедно със семейството си и петгодишното дете.Според прокуратурата детето влязло в стая, където били обвиняемият и други двама души, които са привлечени за свидетели. То търсело свой приятел, но след като не го открило, поискало да си тръгне. Тогава обвинемият го придърпал към себе си и започнал да извършва блудствени действия спрямо него, на които свидетели станали и намиращите се в стаята.След като детето напуснало стаята, съобщило на своите родители. Те от своя страна уведомили СДВР, които пристигнали на мястото. Бежанецът бил задържан, а по случая било образувано досъдебно производство.Разследването е приключено под ръководството и надзора на Софийска районна прокуратура, на 12 януари 2018 г. е внесен обвинителен акт за извършеното престъпление по НК (блудство, по отношение на лице, ненавършило 14-годишна възраст), което се наказва с наказание \"лишаване от свобода“ от една до шест години.Предстои делото да бъде насрочено за разглеждане в Софийски районен съд.", "date": "2018.01.12", "title": "Бежанец блудствал с 5-годишно в лагера във Враждебна"}
{"url": "https://www.dnes.bg/world/2018/01/12/senatyt-na-sasht-na-pricel-na-ruskite-hakeri.364952", "text": "Същите руски проправителствени хакери, които проникнаха в сървърите на Демократическата партия, разработват през последните месеци базата на шпионска кампания срещу Сената на САЩ. Това обяви днес в доклад фирмата за кибернетична сигурност \"Тренд майкро\", предаде Асошиейтед прес.\r\nВ доклада се твърди, че групата, известна като \"Фенси беър\" (Fancy Bear), чиято хакерска кампания смути предизборния процес през 2016 г., все още се занимава с кражба на имейли сред американския политически елит. \r\n\"Те са все още много активни, най-малкото в извършването на подготовка отново да повлияят върху общественото мнение\", каза Фрейке Акбор, изследовател по сигурността в \"Тренд майкро\". \r\nПо думите му те търсят информация, която после може да бъде публикувана.\r\nПо думите на експерта заключенията в доклада се основават на група подозрителни уебсайтове, оформени така, че да наподобяват вътрешната система в Сената за обменяне на електронни писма. После били сравнени дигиталните \"пръстови отпечатъци\" на тези сайтове със сайтовете, използвани изключително от \"Фенси беър\", наричана също \"Пон сторм\" (Pawn Storm).\r\nПреди време базираната в Токио компания \"Тренд майкро\" привлече вниманието към себе си, като използва подобна техника, за да разкрие набор от уебсайтове примамка, целящи \"да пожънат\" през април 2017 г. имейли от предизборния щаб на Еманюел Макрон. Два месеца по-късно бяха публикувани частни електронни писма на неколцина членове на щаба на Макрон, датирани от последните дни на президентската кампания във Франция.\r\nФрейке Акбор заяви, че псевдосайтовете на американския Сенат, които били активирани през юни и септември м.г., са идентични с френските. По думите му те атакуват \"по съвсем същия начин\", както са атакували щаба на Макрон.", "date": "2018.01.12", "title": "Сенатът на САЩ – на прицел на руските хакери"}
{"url": "https://www.dnes.bg/cars/2018/01/12/turkmenistan-stranata-s-belite-avtomobili.364944", "text": "Полицията в Туркменистан пристъпи към поголовно спиране на автомобили, чиито цвят е различен от белия.Пазителите на реда директно изпращат колите на наказателен паркинг, съобщава вестник \"Хронини Тюркменистана\".\r\nИзданието допълва, че полицаите не само принуждават шофьорите да закарат колите си на паркинга, но ги задължават да ги пребоядисат. Ако собствениците откажат, превозните средства се спират от движение. Обяснения за това не се дават.\r\nОще на 2 януари в бившата Съветска република беше въведена забрана за използване на черни автомобили. Подобни коли още от края на 2017 г. се изземат от техните собственици, които трябва да подпишат декларация, че ще ги пребоядисат. Освен това се забранява и шофиране от жени в страната.\r\nОще през 2015 г. в страната има негласна забрана за внос на автомобили с черен цвят. Твърди се, че президентът на Туркменистан - Курбангули Бердимухамедов, вярва, че единствено белият цвят носи щастие и това е причината за забраната.\r\n", "date": "2018.01.12", "title": "Туркменистан – страната с белите автомобили"}
{"url": "https://www.dnes.bg/stranata/2018/01/12/mlad-myj-zagina-pri-katastrofa-krai-sadovo.364956", "text": "33-годишен мъж е загинал при катастрофа по пътя Първомай – Пловдив, съобщиха от полицията.Сигналът за лек автомобил, блъснал се в дърво край Садово, е подаден към 17.10 часа.Водачът е пътувал сам, починал е на място.Причините за инцидента се изясняват.", "date": "2018.01.12", "title": "Млад мъж загина при катастрофа край Садово"}
{"url": "https://www.dnes.bg/business/2018/01/12/kakvo-shte-promeni-liberaliziraneto-na-pazara-na-el-energiia.364880", "text": "Условно можем да разделим пазара на електроенергия на спотов и „форуърден“ пазар. Спотовите цени се формират на базата на моментното търсене. Форуърдните сделки се сключват са с диапазон на доставка 3-6 месеца, година.Това коментира Константин Делисивков, енергиен експерт и изп. директор на Българската федерация на индустриалните енергийни консуматори (БФИЕК) в ефира на Коментарът на Делисивков идва в светлината на влязлото наскоро в сила либерализиране на пазара на електроенергия, изрязяващо се в това, че всички сделки с електроенергия извън регулирания пазар трябва да минават през борсата.„Гледайки търсенето, там също има разлики. Разлики в няколко отношения. Първото е, че различните потребители имат различен профил на потребление. Втората голяма отлика е, че различните потребители са чувствителни по различен начин към цената“. „Тъй като ние представляваме основно енерегоемките индустрии, за нас тежестта на крайната цена се отразява сериозно на индустриалната ни конкурентоспособност“. За част от членовете на БФИЕК има ръст на цените от около 20%, други оптимизират участието си чрез участие близко до спот пазара. Има и членове, които нямат индикации как промените на пазара ще се отразят на цените.Вижте повече на ", "date": "2018.01.12", "title": "Какво ще промени либерализирането на пазара на ел. енергия?"}
{"url": "https://www.dnes.bg/obrazovanie/2018/01/12/tyrsiat-se-matematici-fizici-priemyt-vyv-vuz-razshiren.364954", "text": "В осем професионални направления няма да има ограничения в приема на кандидат-студенти, каза пред журналисти министърът на образованието и науката Красимир Вълчев \r\nВълчев обясни, че с разширен прием на студенти ще са професионалните направления \"Математика\", \"Химически науки\", \"Физически науки\", \"Химически технологии\", \"Религия и теология\", \"Материали и материалознание\", \"Енергетика\" и \"Педагогика на обучението по...\". В тези професионални направления в момента има много малко студенти, като например големи са потребностите от учители по химия и физика, посочи министърът, цитиран от БТА.Попитан дали ще има намален прием по професионалните направления \"Икономика\" и \"Администрация и управление\", в които през последните години има много студенти, министър Вълчев припомни, че през 2016 г. е започнала политиката за преструктуриране на приема, но тогава МОН не е имало възможност да определя приема във висшите училища по определени професионални направления.Оттогава той се определя въз основа на академичната оценка за качество, от реализацията на студентите, от бъдещите очаквания за търсенето на пазара на труда и от няколко други компонента.Професионалните направления сега са в четири групи, като \"Икономика\" и \"Администрация и управление\" са тези, в които в най-голяма степен \"избуя\" - увеличи се, през последните 20 години нерационалното търсене на висше образование, заяви министър Вълчев. Той обясни, че точно в тези направления е най-голямото намаление на приема през последните две години и тази политика продължава и в нормативните промени, които са предложени за обществено обсъждане.В системата на висшето образование, в сравнение с преди пет години, сега се включват кандидат-студенти от випуски с много по-ниска раждаемост, каза министър Вълчев. Той съобщи, че се увеличава и приемът на студенти от българските диаспори. Този прием беше увеличен преди две години от 400 на 1000 бройки, а сега го увеличаваме от 1000 на 2000 бройки, като и два пъти бяха увеличени и стипендиите за тези студенти, каза образователният министър.Той участва в церемония за награждаването на най-добрите университети за 2017 г., според седмото издание на рейтинговата система на висшите училища в България. То беше представено през декември в МОН, като в рейтинговата система бяха сравнени 52 професионални направления в 51 висши училища у нас. \r\n ", "date": "2018.01.12", "title": "Търсят се математици, физици... Приемът във ВУЗ - разширен"}
{"url": "https://www.dnes.bg/notifikacii/2018/01/12/chechenizaciiata-na-rusiia-na-pyt-e-skoro-da-prikliuchi.364902", "text": "Чечения си остава отделно правно пространство. Някога се правеха опити да бъдат въведени там руските закони; сега обаче Москва насърчава чеченските беззакония, смята Иван Преображенски, Дойче веле.\r\nЧеченската полиция задържа известния правозащитник Оюб Титиев, оглавяващ републиканския клон на дружество \"Мемориал\". Твърди се, че при проверка открили у него наркотици. Подобни обвинения срещу критици на действащите власти в Чечения зачестяват и будят сериозни съмнения.\r\n\r\nТитиев и други служители на \"Мемориал\" в Чечения проучваха и проверяваха от месеци насам публикации в \"Новая газета\" за 27 разстреляни жители на руската република, казва Олег Орлов, шеф на програмата \"Горещи точки\" на правозащитното дружество. Значи има причина чеченските власти да са недоволни от дейността на правозащитника.\r\nПакетът \"с вещество от растителен произход със специфичен мирис на марихуана, тежащ близо 180 грама\", бил намерен при случайна проверка на колата на Титиев, твърдят служители от чеченското МВР. Естествено няма да питаме как са могли на око да определят с такава точност теглото на \"товара\". Да предположим, че умението иде от дългогодишен опит в боравенето с наркотични вещества.\r\nДруго е странно. Титиев е вече третият критик на чеченските власти, задържан по обвинение, че притежава или разпространява наркотици. Под стража са още общественият деец и правозащитник Руслан Кутаев и журналистът от \"Кавказки възел\" Жалауди Гериев. Двамата бяха задържани при подобни обстоятелства. С единствената разлика, че у Кутаев бе \"открит\" хероин, а не марихуана. В крайна сметка и двамата бяха осъдени - не ги спасиха ничии предположения, че са им подхвърлили наркотиците. На този фон арестът на Титиев се очертава като резултат от многократно отработена спецоперация.\r\n\r\nНа пръв поглед разликата между случая с убитата през 2009 г. правозащитничка Наталия Естемирова, сътрудничела с \"Мемориал\", и ареста на Оюб Титиев говори за \"смекчаване на климата\" в Чечения. Тогава стана убийство. Правозащитничката изчезна, после бе намерена мъртва. И никой не бе наказан, при все че шефът на правозащитния център \"Мемориал\" Олег Орлов заяви тогава направо: \"Убеден съм, че зад убийството стои ръководството на Чеченската република\", след което спечели в съда срещу Рамзан Кадиров, който го обвини в клевета.\r\nДори тогавашният формален президент на Русия Дмитрий Медведев каза, че Естемирова може да е била убита заради правозащитната си дейност. В крайна сметка чеченският лидер Рамзан Кадиров бе принуден фактически да се извини, имитирайки негодувание от случилото се.\r\nТитиев е видимо в по-добро положение. Никой не го убива, само е задържан по доста съмнително обвинение. И все пак от това изобщо не следва, че ситуацията с правозащитната дейност в Чечения се подобрява. Напротив, това е знак за влошаването й.\r\nСега там не убиват, изглежда, защото така е по-лесно. Колкото до извиненията, поднасят ги все по-често хора от останалата част на Русия пред самия глава на Чечения *. През 2017 г. изразът \"извинения пред Кадиров\" се нареди сред основните интернет мемове в Русия. Методите за борба с правозащитниците в Чечения просто се промениха, защото срещу правозащитниците започна да работи руският закон.\r\nСега Титиев, разследвал информация за масови убийства, ще трябва сериозно да се оправдава, а Михаил Федотов, председателят на правозащитния съвет към руския държавен глава, не може да се подиграе с нелепите обвинения срещу правозащитника. И по неволя отправя призиви вместо едно криминално дело да се образуват две. Второто - въз основа на предположение, че наркотиците може да са подхвърлени на Оюб Титиев. И това дело вече да се прехвърли в Следствения комитет на Русия. Явно с надеждата, че федералното следствие ще може да действа някак по-независимо.\r\n\r\nЧеченизацията като правен термин означава превръщане на една територия в голямо неправово пространство, в което законът се използва, за да бъде по-лесно нарушаван. И случаят с Титиев налага да констатираме: чеченизацията на Русия, започнала май още през първата Чеченска война, когато неправово пространство се появи отначало в самата република, а после взела да плъзва като ракови метастази из съседните региони, днес е на път да приключи.\r\nВ Чечения може вече да не убиваш никого, просто защото извън републиката законът също съди \"криво\" и ще брани по-скоро полицай, подхвърлил наркотици, а не опозиционер правозащитник. Москва - това вече е проверено - ще си мълчи. Рамзан, по сполучливия израз на президента Владимир Путин, \"всичко върши правилно\".Това бе казано за връщането на деца и жени от Сирия**, но някой в Чечения май е изтълкувал сигнала доста по-широко. И в Москва явно вече няма кой да стесни тази \"широта на душата\".\r\n\r\n** На последната си годишна пресконференция Путин даде висока оценка за приноса на Кадиров за връщане в страната на руски граждани от близкоизточните зони на военни конфликти. Руският президент заяви: \"Рамзан всичко върши правилно. Нека продължава. Ние ще му помагаме\".\r\nКоментарът отразява личното мнение на автора. То може да не съвпада с мнението на руската редакция и на Дойче веле като цяло./БТА/", "date": "2018.01.12", "title": "Чеченизацията на Русия – на път e скоро да приключи?"}
{"url": "https://www.dnes.bg/notifikacii/2018/01/12/uvolniha-vodacha-na-protestite-v-pirogov-doc-sopotenski.364920", "text": "Водачът на протестите в \"Пирогов\" - доц. Стоян Сопотенски, е уволнен от спешната болница за уронване на престижа й, съобщи БНР. От лечебното заведение са отказали коментар.В края на миналата година в \"Пирогов\" имаше протести с искания за оставка на директора проф. Асен Балтов, за заплащане на забавено допълнително материално стимулиране и заради липсващи медицински консумативи.Лекари и сестри от най-голямата болница у нас обвиняваха шефа си в некомпетентност и хаотично управление и настояват той да подаде оставка.\n\n\nСпоред служителите директорът Балтов прави нарочни структурни промени, с които поставя на изпитателен срок опитни специалисти.Лекарите виждат в подхода на шефа си реваншизъм и заплашват с колективни оставки в ключови за болницата звена. Недоволството си синдикатите в \"Пирогов\" са формулирали и в писмо до здравния министър Кирил Ананиев.В началото на декември доц. Сопотенски заяви пред , че главните проблеми на медицинското заведение са раздутата администрация и по-големите възнаграждения за чиновниците, отколкото за лекарите и медсестрите.\"На всеки 5 медицински работници има по един от администрацията. Лошото финансово състояние на болницата не е решено. Това, че беше предложено на хората с 20 години стаж да преподпишат трудовия си договор с нов, в който има 6 месеца изпитателен срок, означава, че искат да те отстранят по всяко време\", категоричен бе тогава той.", "date": "2018.01.12", "title": "Уволниха водача на протестите в \"Пирогов\" – доц. Сопотенски"}
{"url": "https://www.dnes.bg/index/2018/01/12/tejka-e-carskata-korona-elizabet-vtora-se-oplaka.364908", "text": "Кралица Елизабет Втора се оплака от тежестта на короната във филм на Би Би Си, който ще бъде излъчен в неделя, предаде Ройтерс. В него тя за първи път говори за коронацията си преди 65 години.\r\nПринц Чарлз е разказвал как майка му се е упражнявала да носи 2,2-килограмовата корона на Св. Едуард, докато са го къпели като дете. Кралицата носи две корони - тази и Имперската корона, която слага на официални събития. Такива са например откриването на годишната сесия на парламента, когато тя произнася речи, очертаващи законодателните планове на правителството.\n\r\n\"Не можеш да погледнеш надолу и да прочетеш речта, трябва да държиш речта високо. Защото ако се наведеш, вратът ти ще се счупи и короната ще падне - каза с усмивка Елизабет Втора. - Така че има някои недостатъци на короните, но иначе са доста важни\".Документалният филм показва как тя се взира с любопитство и след това се усмихва, докато потупва перлите, висящи от короната, тежаща един килограм. Две от тях са купени от нейната съименичка кралица Елизабет Първа от династията на Тюдорите.\"Те трябвало да послужат за обеци на кралица Елизабет. Не изглеждат много щастливи сега. Повечето перли искат да бъдат живи същества. Тези просто висят тук години наред, което е доста тъжно\", каза британската кралица.Елизабет Втора разговаря 1,5 часа с експерта по коронации Аластър Брус.\"Не задаваш на кралицата пряк въпрос, а правиш коментар, на който тя отговаря\", обясни той.\r\nСпециалистът добави, че е останал с впечатлението, че Елизабет Втора не е привърженичка на тежката корона и е \"много практична\" в отношението си към този тип кралски украшения.\r\nВръщайки се към спомените от коронацията си, британската кралица каза, че е имала затруднения и с роклята. Тя била украсена с копринена бродерия, перли, златни и сребърни нишки.\r\n\"Спомням си момент, в който заседнах във власинките на килима и не можех да помръдна\", добави тя.\r\nДокументалният филм, озаглавен \"Коронацията\", фокусира вниманието върху 2 юни 1953 г., когато кралицата е коронасяна след смъртта на баща си, крал Джордж Шести, предишната година.\r\nВ продукцията са използвани архивни кадри, които показват децата на кралицата, принц Чарлз и принцеса Ана, тогава съответно на 4 и 2 години. /БТА/", "date": "2018.01.12", "title": "Тежка е царската корона... Елизабет Втора се оплака"}
{"url": "https://www.dnes.bg/notifikacii/2018/01/12/zashto-istanbulskata-konvenciia-e-neshto-pozitivno.364924", "text": "Най-важното, което трябва да се знае за Истанбулската конвенция, е че тя създава цялостна рамка за превенция на насилието над жени. Противниците на конвенцията използват аргумента, че имаме закони срещу насилието. Но на практика нямаме множество фактори, които да ни помогнат да изградим цялостна рамка срещу проблема.Това заяви Виктор Лилов, мениджър в сферата на културата, в ефира на „На първо място това е статистиката за насилието над жени и домашното насилие. Това нещо, вероятно много не знаят, не е инкриминирано в Наказателния кодекс, следователно не се води статистика.“От друга страна, отбеляза Лилов, много от тези случаи не се съобщават в полицията.Акцент бе сложен и върху частта от конвенцията, предизвикала реално обществения дебат – терминът „социален пол“.„За съжаление, тук незрялостта на дебата е голям фактор в неразбирането на проблема. От друга страна, терминът gender остана дълго време изолиран и неизползван в публичното говорене, съответно тази дума не успя да изгради някакво значение.“„Не знам колко е било удачно тази дума да се превежда като „социален пол“. Значението е и това, но аз по-скоро държа на самостоятелното значение на думата, уточни гостът в студиото.„Тук най-вече трябва да се каже, че става въпрос за социални роли, които вървят заедно с пола. Наистина, част от тези роли е и половата идентичност, но в един много малък брой случаи (1-2%) има разминаване между биологичния пол и половата идентичност. Но в голяма част от случаите говорим за един чисто социален аспект на пола, който се изрязава в това, какви роли обществото залага на единия или другия пол“, добави той. Вижте повече на ", "date": "2018.01.12", "title": "Защо Истанбулската конвенция е нещо позитивно?"}
{"url": "https://www.dnes.bg/akoshtete-vqrvaite/2018/01/12/stivyn-spilbyrg-opra-e-moiat-prezident.364899", "text": "63-годишната Опра Уинфри – водеща и медиен магнат, очарова всички с невероятната си реч за сексуалното насилие по време на церемонията \"Златен глобус\".\r\n \r\nНа наградите стана ясно, че любимката на американския народ има намерение да навлезе в политиката и дори в Белия дом, като се кандидатира за президент през 2020г.\r\nЛегендарният режисьор Стивън Спилбърг изцяло подкрепя Опра с думите: \"Мисля, че Опра Уинфри ще бъде абсолютно брилянтен президент. Ако се кандидатира, аз ще я подкрепя\".\r\n \r\n\"Тя е в медийното пространство от 35 години, засягайки всички нива на социалната сфера. Опра изгради мостове между различни идеологии и различни гледни точки\".\r\nСтивън продължи: \"Мисля, че имаме нужда от някой, който е загрижен, състрадателен човек в Белия дом, който разбира хората и поставя народа пред своите собствени идеи за власт и личностно издигане, според мен Опра вече е доказала своето огромно себеотрицание\".\r\n", "date": "2018.01.12", "title": "Стивън Спилбърг: Опра е моят президент!"}
{"url": "https://www.dnes.bg/kino/2018/01/12/kinoto-ne-e-tova-koeto-beshe-1-politkorektnostta.364917", "text": "Филмът, който взе най-много награди на \"Златния глобус\" бе \"Три билборда извън града\", който е прекрасен филм. В него много е концентрирана идеята за агресията, за полицейското насилие, за расизма.Главният персонаж е жена, много силна такава, която се бори срещу всички тези неща. Това не е единственият филм с главен женски образ тази година. Повечето от наградените филми тази година имат главен персонаж жена. Това коментира Христиана Хинова от \"Операция Кино\" в ефира на Много от тези филми са добри, но проблемът е в това, че не се знае дали те печелят заради това, че са такива, или защото засягат наболяла в момента тема.Миналата година Оскарите преминаха под скандала, че няма номинирани цветнокожи, сега горе-долу посланието е същото, но е относно това, че в няма жени.\"Това определено измества акцента от самите филми\", добави Хинова. Изпада ли в крайност в посланията си Холивуд? Вижте повече на ", "date": "2018.01.12", "title": "Киното не е това, което беше: №1 политкоректността! "}
{"url": "https://www.dnes.bg/sofia/2018/01/12/evakuirat-ndk-zaradi-signal-za-bomba.364955", "text": "Има сигнал за бомба в сградата на НДК, той се проверява от органите на реда. предаде БНТ.\nСградата се евакуира.В НДК се провеждат най-важните събития от календара на европредседателството, каквито имаше днес.След претърсването обаче не бе установен никакъв обект, който би могъл да бъде заплаха.В два поредни дни пък бяха подавани фалшиви сигнали за взрив на летище София.\r\n  ", "date": "2018.01.12", "title": "Евакуират НДК заради сигнал за бомба"}
{"url": "https://www.dnes.bg/blizak-iztok/2018/01/12/protestite-v-iran-niama-da-syboriat-upravlenieto.364936", "text": "Протестите в Иран започнаха на чисто икономическа основа, като искрата, която „подпали чергата“ бе фалита на няколко банки и строителни фирми. Демонстрациите в последствие обаче придобиха и политически оттенък.Това посочи арабистът проф. Владимир Чуков в ефира на„Моторът на протестите бяха кръгове около бившия ирански президент Махмуд Ахмадинеджад, от тази част от консерваторите, които го приемаха като човек, правещ социални реформи. В момента той е под домашен арест, което е безпрецедентно в историята на Ислямската република“, добави събеседникът в предаването.За разлика от масовите протести през 2009, които бяха политически мотивирани, сегашните нямат потенциала да съборят управлението, коментира Чуков. Това се обуславя от факта, че зад тях стои малка социална прослойка, а основните две фракции в политически и социален план – управляващите реформатори и опозиционните консерватори, не желаят смяна на властта и установяване на режим като този на Шаха, свален преди 40 години.Основна тема в разговора бе и ситуацията в друга ключова за стабилността на Близкия Изток държава - Сирия.Вижте повече на \r\n ", "date": "2018.01.12", "title": "Протестите в Иран няма да съборят управлението"}
{"url": "https://www.dnes.bg/notifikacii/2018/01/12/krimka-ot-sredec-napadna-policai-skysa-pagona-mu.364865", "text": "41-годишен криминално проявен мъж от Средец наранил полицай, съобщиха от Областната дирекция на МВР - Бургас.Около 22:30 часа вчера в Районно управление – Средец е получено съобщение за това, че в частен дом се вдига шум и се се нарушава нощната тишина. Установено е, че 41-годишен мъж, криминално проявен от Средец, във видимо нетрезво състояние, се държал неадекватно, като отказал да се съобрази с полицейските разпореждания и умишлено пречил на полицейските служители да изпълнят служебните си задължения.Това наложило за задържането на мъжа да се използват физическа сила и белезници. При поставянето им мъжът продължил с агресивното си поведение, като ударил с ръка по главата единия полицай и скъсал левия му пагон.От удара полицаят получил повърхностно нараняване. Извършителят е задържан за 24 часа. По случая е образувано бързо полицейско производство.", "date": "2018.01.12", "title": "Кримка от Средец нападна полицай, скъса пагона му!"}
{"url": "https://www.dnes.bg/obshtestvo/2018/01/12/onlain-agresiia-i-boi-v-realnostta-kak-decata-da-gi-razlichat.364861", "text": "\r\n                        \r\n                        \r\n                        \r\n                    \"Днешните деца са онлайн деца, друг психичен продукт. Те не правят разлика между реалния си живот и онлайн живота си. Даже този онлайн е по-реалният за тях. Изправени сме пред огромно предизвикателство да създадем нормална комуникация с това поколение\", обясни психологът Христо Монов.\nДумите му идват в контекста на поредния масов училищен бой в двора на бургаско училище заради размяна на обидни реплики в интернет между две ученички. От Регионалния инспекторат в Бургас изпратиха доклад до Министерството на образованието за инцидента. Ще бъдат свалени и записите от охранителните камери, които са запечатали боя.\"Огромната част от българските родители са безотговорни! Има съвсем достъпен софтуер, който безплатно могат да изтеглят и да осъществяват контролните си функции\", посочи психологът пред .Директор на столичното 51 СУ \"Елисавета Багряна\" Асен Александров се съгласи, че днешните родители са \"супер либерални\".\"Представят си, че добрият родител е този, който не упражнява никакъв контрол върху децата. Трябва да упражняват много строг контрол, особено когато децата им са между 4 и 7 клас\", настоя той в \"България сутрин\".Александров допълни, че децата вече живеят в социалните мрежи и се удовлетворяват от харесванията в тях.Ученици от 6-7 клас масово са писали като желана професия блогър, стана ясно още от думите му. Директорът подчерта, че в днешно време повече се бият момичетата.\"Средата на 80-те години се заговори за подмяната на психичния пол. Някои функции, които бяха присъщи на мъжкия пол, момичетата започнаха да осъществяват в ежедневието си. Социалните мрежи са много мощно средство за публичност, за изява. Когато не си формирал в себе си други качества, изявяваш агресивността си\", каза още психологът Христо Монов.", "date": "2018.01.12", "title": "Онлайн агресия и бой в реалността – как децата да ги различат?"}
{"url": "https://www.dnes.bg/muzika/2018/01/12/pora-sotunda-hit-ot-misteriiata-na-bylgarskite-glasove.364895", "text": "\r\n                        \r\n                        \r\n                        \r\n                    Първият сингъл на “Мистерията на българските гласове” бе напълно разпродаден дни преди Коледа. Сингълът със заглавие \"Pora Sotunda\" е със специалното участие на Лиса Джерард и беше издаден на 7-инчов винил в ограничените 1000 бройки в цял свят с идеята да се превърне в колекционерска рядкост.Въпреки нестандартният си формат, първоначално предвидените за българския пазар 50 бройки бяха изчерпани за 2 дни, което наложи продуцентите на сингъла и предстоящият албум, Шуберт Мюзик Пъблишинг, да увеличи първоначално предвидената за България бройка с още 60 копия. Те също бяха изчерпани преди Коледа.Сингълът бе официално представен на 8 декември 2017 г. едновременно в България и цяла Европа, а промоцията му в САЩ бе на 15 декември. Винилът е вече е напълно разпродаден и извън България.Видеото към песента е дело на режисьора Иван Москов и е снимано в България, а част от кадрите са направени в едно напълно обезлюдено село в Родопите - Дядовци. Главният герой във видеото не е актьор или звезда, а уличен художник, който се справя чудесно в своя дебют пред камера.Песента \"Pora Sotunda\" е изключително нежна и лирична. Тя е първият  официално издаден студиен запис на “Мистерията на българските гласове”  след повече от 20-годишна пауза и е елегантен предшественик на очаквания  нов албум. В нея красиво се преплитат гласовете на хора и Лиса. Албумът \"BooCheeMish\" се очаква на пазара тази пролет, съобщава ", "date": "2018.01.12", "title": "\"Pora Sotunda\" – хит от \"Мистерията на българските гласове\""}
{"url": "https://www.dnes.bg/index/2018/01/12/nevolite-na-mladite-maiki-prez-zimata.364810", "text": "Много често родителите се притесняват да изведат новороденото навън. При някои култури и етноси дори майката и детето не трябва да напускат къщата в рамките на месец, а понякога и по-дълго. Разходките обаче са полезни не само за детето, но и за майката. От медицинска гледна точка няма противопоказание те да се отлагат прекалено дълго. Необходимо е обаче да се спазят някои правила. Хубаво е бебето да е навършило десетина дни преди за първи път да го изведете извън дома. Особено през зимата то трябва постепенно да бъде подготвено за първата си разходка. Препоръчва се няколко дена преди това да се случи, детето да постои на отворен прозорец с подходящо облекло – в началото за кратко, например 5 минути, след което постепенно времето може да се удължи. След това може да изведете детето на терасата или на двора, като в началото отново за кратко с постепенно удължаване на престоя. Така бебето постепенно свиква с климата навън и първата разходка няма да доведе до стресова ситуация у него  ", "date": "2018.01.12", "title": "Неволите на младите майки през зимата"}
{"url": "https://www.dnes.bg/sofia/2018/01/12/ot-ulicata-na-trotoara-ptp-s-patrulka-v-mladost.364926", "text": "Патрулка катастрофира с друга кола на светофар на столичния булевард \"Ерусалим\", съобщи \"Сега\".За да избегне челен сблъсък, полицейската кола се качила на тротоара и се ударила в стъпалата на близките магазини, на които е имало няколко души. Цяло щастие е, че не са ударени минувачите.На мястото за отрицателно време се появили две полицейски коли и линейка, а пръв медицинска помощ получил униформеният.При сблъсъка са били ранени двама полицаи и шофьорът на другия лек автомобил, съобщиха от болница \"Света Анна\".29-годишен служител на реда е с открита рана и съмнения за счупено  коляно. 31-годишният му колега пък е със съмнения за фрактура на ръката.Шофьорът на цивилния автомобил се е отървал с охлузвания.\r\n  ", "date": "2018.01.12", "title": "От улицата на тротоара – ПТП с патрулка в \"Младост\""}
{"url": "https://www.dnes.bg/stranata/2018/01/12/shizofrenik-psihar-ubiec-brodi-krai-tyrnovski-uchilishta.364923", "text": "Родители на ученици във Велико Търново се притесняват от свободно обикалящ психично болен престъпник, който така и не влезе в затвора.\"Роналд Стоянов, който е болен от шизофрения и преди години извърши тежко престъпление, е забелязан да гони деца на новото игрище в квартал \"Картала\", а в сряда и пред училище \"Бачо Киро\"! Искам да изостря вниманието на родителите, не оставяйте децата си без надзор! Няма кой да ги опази, няма такъв закон,който да го осъди \"до живот\", защото е освидетелстван и всички подобни на него!\", предупреждава в социалните мрежи притеснена майка от Велико Търново.\nСъдът във Велико Търново одобри предложението на специализираната психиатрична болница в Церова кория и така младият мъж, който уби по особено жесток начин родната си майка и страда от параноидна шизофрения, бе пуснат на свобода на 30 август 2016 г., припомня \"Труд\".Жестокото убийство бе извършено на 25 юли 2012 г. Тогава трупът на 43-годишната Нели Стоянова бил открит от съпруга й Стоян в семейното жилище на улица \"Александър Бурмов\". По тялото на жената бяха установени над 25 порезни рани. Часове по-късно полицията задържа синът на убитата – Роналд Стоянов, който бродеше полугол из Търново.Младежът бе пратен в психиатрията на затвора в Ловеч, където установиха, че е невменяем и не може да бъде съден. След 4-годишно лечение психиатрите в Церова кория са установили, че Роналд не е опасен, а грижата за него ще бъде поета от баща му Стоян Стоянов, който след убийството обвини властите, че искал синът му да бъде пратен на лечение и преди това, но никой не искал да го чуе и заради това той заклал майка си.Роналд Стоянов се разболял от шизофрения през 2010 г. след побой. След това обаче отказвал да пие изписаните медикаменти. Започнал да нарича и двамата си родители демони, да не се прибира и да скита из Велико Търново с нож на кръста.Младият мъж е роден в Австрия и е единствено дете. Баща му се занимавал с търговия на стари автомобили и периодично пътувал до Австрия и Германия, откъдето внасял колите. Майката Нели дълго време работела в Германия, но се върнала във Велико Търново малко преди да бъде убита.Сега на свобода, не е ясно дали мъжът пие лекарствата си, но пореден родител алармира, че се е дължал агресивно с деца в района на търновското училище \"Бачо Киро\". Сигналите породиха ответни реакции и вече родители от съседни училища не позволяват на децата си да ходят и да се прибират сами от школото до вкъщи.", "date": "2018.01.12", "title": "Шизофреник, психар, убиец... Броди край търновски училища"}
{"url": "https://www.dnes.bg/health/2018/01/12/paradoks-mnogo-bolnici-mnimi-pacienti-a-bolnite-v-chujbina.364907", "text": "Екип на Аджибадем Сити Клиник, ръководен от доц. Иво Петров, направи първото в света цялостно ендопротезиране на аорта на 48-годишен пациент. Уникалната манипулация бе отразена с научна публикация в едно от най-престижните научни списания за кардиология в света – Journal of the American College of Cardiology. \r\nНационалният консултант по инвазивна кардиология коментира пред \"Труд\" подробности по уникалната безкръвна операция, както и предизвикателствата пред здравеопазването, затягането на контрола на НЗОК и здравното министерство над болниците, както и за бъдещето на медицината.\r\nДоц. Иво Петров разказва за първото в света цялостно безкръвно ендопротезиране на аорта, направено от неговия екип.В конкретния случай е имало дисекация (разкъсване) от Тип А в зоната, непосредствено над сърцето. Тъй като след тази зона излизат съдовете, които кръвоснабдяват мозъка, досега на това място е нямало други опции, освен да се прави открито оперативно лечение.\"Защото ако в зоната на дисекацията се сложи покрит стент, трябва да се покрият и съдовете, които кръвоснабдяват мозъка и, разбира се, да бъдат прекъснати\", пояснява доц. Петров.При ендоваскуларното (неоперативно) лечение трябва да се направи байпас към тези съдове и след това да се сложи стент, който да покрие областта на разкъсването.\"Ние сме използвали един много иновативен стент, който има тройна оплетка. При разкъсана аорта този стент позволява връщането на разкъсания слой обратно (стентът е саморазтворим) и в същото време през гъстата оплетка се позволява да има кръвоток към артериите. Досега бяхме правили тази манипулация в други съдови зони на аортата и пренесохме опита към зоната на Тип А дисекация\", допълва още той. \r\nТип А дисекация е най-смъртоносното заболяване в сърдечно-съдовата медицина. И това било пълен приоритет на отворената хирургия – отваря се гръдният кош, спира се сърцето, сменя се аортата. След успешната манипулация, извършена от екипа на доц. Петров, вече има нова територия, извоювана за минимално инвазивни методики.\r\nМанипулацията е извършена без обща анестезия, с миниатюрен достъп през бедрената артерия. Има две иновации, приложени в метода - използването на многослоен аортен стент, модифициращ кръвотока, и прилагането му в тази зона. \r\nИнтервенцията е продължила около час и половина, след като пациентът е бил приет по спешност. \r\n\"При такава ситуация дори нямахме време да събираме хирургически екип, защото пациентът беше в критично състояние\", подчертава доц. Иво Петров и допълва, че екипът му има много голям опит с този стент.\r\n\"Може би в света сме между първите три екипа с подобен опит. Това позволи да пренесем натрупаната практика в зоната на коремната и гръдната аорта към началната част на аортата, която се нарича възходяща част на аортата\", разяснява още той.\r\nВ случаи на инсулти се използва нещо като мрежичка, приличаща на кепче за пеперуди, която е дошла като идея от стентовете. Използват се т.нар. стент ретривъри, които събират тромба.\r\n\"Технологията е следната – подминава се тромбът, отваря се \"кепчето\" и се дърпа назад. При това издърпване се увлича тромбът, като се изкарва от зоната, която е запушил\", пояснява доц. Петров.\r\nПроследяването на състоянието на пациента до момента показва само положителни резултати, информира националният консултанат по инвазивна кардиология. Преди няколко дни е бил шестмесечният преглед на пациента, като през този период той не е имал никакви проблеми. Медикът отбелязва, че има значение и как самият пациент съдейства на лечението - в случая, той е спрял да пуши и се грижи за холестерола. \r\nДали при въпросния пациент става въпрос за наследствено предразположение - все още не е известно. Генетично изследване още не е направено, тъй като то не е евтино и здравната каса не го покрива. Пакетът, който касае аортните заболявания струва около 2 500 лв. Самата интервенция също не е евтина - процедурата струва около 22 000 лв.\r\n\"Пациентът не е платил нищо, защото имахме такъв стент. Той беше доставен по линията на едно проучване\", коментира доц. Иво Петров.\r\nТой споделя още, че при млади хора, като споменатия пациент, когато има разкъсване на аортата най-вероятно става въпрос за генетична предиспозиция. При пациенти под 50 години поне 30% от аортните аневризми и дисекации се дължат на генетична предиспозиция. \r\n\"Много е важно, аз пледирам отдавна, да направим национална превантивна програма за хора, които са роднини на пациенти с аортни дисекации\", разкрива още той.\r\n\r\nПри дисекациите навременната диагноза е най-важна, предупреждава медикът. След поставянето й трябва да се реагира или по оперативен начин, който е златният стандарт, или по ендоваскуларен начин. Ако разкъсването засяга зоната на аортата под съдовете на мозъка, златен стандарт е имплантирането на стент, ако е в зоната на възходящата аорта, тогава златният стандарт е операция. \r\n\"Затова подобни пациенти се насочват към аортните центрове. Там има пълната гама диагностични и терапевтични методики\", казва доц. Иво Петров и посочва, че такива центрове има в тяхната клиника, както и в Трета градска, в \"Света Екатерина\", в Токуда, във Варна, Пловдив.\r\nТой пояснява, че лечението не е реимбурсирано от касата и затова нямаме напълно изградени аортни центрове. В момента една част от тях разполагат предимно с оперативния способ, т.е. имат по-голям опит предимно с него.\r\n\r\nЗа такъв тип стент или стент-графт касата плаща 1400 лв., а тяхната реална цена се движи между 12 000 и 14 000 лв. Има пациенти, които нямат възможност да си доплатят разликата, а на лечебното заведение редовно се налага да плаща за скъпо лечение на хора.\r\nВъпреки високата цена, като се вземат предвид всички потенциално последващи усложнения на откритото оперативно лечение, всички проучвания показват категорично, че съотношението риск-полза и фармакоикономически ефект са за ендоваскуларното лечение с такива импланти. \r\nПовечето болници обаче въобще не поддържат такива стентове, няма ги налични. Аджибадем Сити Клиник е едно малко изключение, като поддържат една малка наличност от стент-графтове и от многослойни аортни стентове. Специалистът разказва за случаи, при които събират екипа по спешност, имплантират правилните стентове, всичко преминава успешно, но след това администрацията започва да преследва екипа и пациента да си доплати, защото иначе остава дефицит в болницата.\r\nДоц. Иво Петров отрича, че в здравеопазването за кардиопътеките отиват най-много пари. По думите му най-много пари се харчат за медикаментозна терапия.\r\n\"Привърженик съм на реимбурсирането на модерните молекули в здравеопазването, включително и за т.нар. заболявания \"сираци\". Напоследък стана много модерно да се твърди, че пациентите с редки заболявания ще бъдат изоставени без медицинска помощ, ако не се реимбурсират иновативните лекарства. В случая не става въпрос за редки заболявания. Аз защитавам и хората с такива заболявания, но трябва ли да изоставим пациентите с аортна дисекация и камерна тахикардия?В областта на кардиологията през последните 3-4 г. няма нито една нововъведена реимбурсация на натежалите проблеми – това са пациенти с потенциално фатални камерни аритмии, като камерно мъждене и камерна тахикардия, това са и аортните заболявания, и модерните методики за аблация, т.е. за разрешаване проблемите при предсърдно мъждене и камерни тахикардии. Определено има дефицит\", коментира той.\r\n\r\nПо отношение на това, че от НЗОК се заканиха да затегнат контрола над лечението в болниците, доц. Петров казва, че това е изключително добра новина и така трябва да бъде. По думите му, отдавна е трябвало да има контрол на входа, т.е. контрол на индикациите при постъпването в болницата и контрол на изхода, т.е. контрол на резултатите от болничното лечение.\r\n\"При мен, като национален консултант, често идват заявления за лечение в чужбина по методики, които могат да се прилагат в България, но тъй като не са реимбурсирани - не се прилагат. Преди месец имах пациент с аневризма на коремната аорта, който си беше направил консултациите във Франция, и незабавно беше получил оферта за лечение там. Този пациент може да бъде лекуван и в България, ако касата плаща лечението\", коментира доц. Петров и допълва, че е парадоксално и скандално да имаме много болници и в същото време пациенти да ходят да се лекуват в чужбина. \r\nЗа лечението в чужбина пациентите подават заявления нашата държава да им го плати. \r\nТой коментира още, че безконтролното приемане на пациенти, както и на мними пациенти, което е осъдително, е довело до пилеене на средства, които могли да бъдат вложени за авангардни лечения.\r\nКои са мнимите болни, кои са лекарите и болниците, които ги приемат? Това трябва да се изясни, смята националният консултант по инвазивна кардиология. Според него, ако се прекратят спекулациите и се спре практиката с безсмислено лежане в болници, ще има повече пари за модерни методики за лечение.\r\n\"В момента се случва така, че един пациент постъпва в една болница, където нищо не му се прави. След това го приемат в друга, където е същото, и накрая се изстрелва някъде, където най-сетне започват да го лекуват. Идеята ми е пациентите да имат по-голям достъп до тип университетски болници, за да има реална промяна в здравния им статус. Пациентът трябва да постъпва в болница, за да бъде лекуван, а не да лежи\", настоява доц. Петров.\r\nЕдно от най-авторитетните американски списания в областта на кардиологията Journal of the American College Cardiologi съобщава за извършената от екипа на доц. Петров безкръвна операция на аортата. Националният консултант по инвазивна кардиология пояснява, че изданието е едно от най-престижните в областта на сърдечно-съдовата медицина и трудно дават възможност за публикации. Интересно е да се отбележи, че след като са изпратили техния случай, на третия ден са получили отговор от редакцията, че имат интерес да публикуват случая.\r\nСлучаят се очаква да бъде представен и на различни научни форуми, като най-близкият от тях, за който са подали заявка за участие, ще се проведе през май месец. \r\n\"В медицината има много голямо значение перспективата\", подчертава доц. Петров, а в този случай перспективите, изглежда, са добри.\r\n\r\nТой е роден през 1965 г. Завършил е медицина през 1992 г. в МУ-София, а през 2003 г. специалност \"Кардиология\". Има и тясна специализация по \"Инвазивна кардиология\". Завършил е и \"Здравен мениджмънт\" в МУ-София. Преминал е обучение по стрес ЕхоКГ във Висбаден, Германия, по \"Инвазивна кардиология и радиология\" в Института по Кардиология и Сърдечно-съдова хирургия към Фондация Фавалоро, Буенос Айрес, Аржентина. \r\nМежду 1992 и 2006 г. д-р Петров работи в УНСБАЛ \"Св. Екатерина\", през ноември 2006 г. е поканен да оглави Кардиологичното отделение на МБАЛ \"Токуда Болница София\", а от 2010 г. е началник на клиниката по Кардиология в Аджибадем Сити Клиник и национален консултанат по инвазивна кардиология.", "date": "2018.01.12", "title": "Парадокс: Много болници, мними пациенти, а болните – в чужбина!"}
{"url": "https://www.dnes.bg/stranata/2018/01/12/gripyt-vzema-vryh-pernik-obiaviava-epidemiia-ot-utre.364953", "text": "Обявена е грипна епидемия в област Перник от утре, съобщи здравното министерство. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.  \r\nОт РЗИ – Перник са разпоредили на директорите на болниците при необходимост да осигурят допълнителни легла за вътрешните отделения на съответните структури.Връчено е предписание на началника на Регионално управление на образованието в Перник 15, 16 и 17 януари да бъдат обявени за неучебни дни на територията на областта.\r\nПредгрипна епидемия е обявена в област Пловдив. Висока е и заболеваемостта в областите Стара Загора, Пазарджик, Габрово и София-област.\r\nКартината е динамична, като Регионалните здравни инспекции следят епидемичните нива и предприемат незабавни мерки.\r\n ", "date": "2018.01.12", "title": "Грипът взема връх! Перник обявява епидемия от утре"}
{"url": "https://www.dnes.bg/za-da-se-razbirame/2018/01/12/5-komunikativni-umeniia-koito-podobriavat-obshtuvaneto.364809", "text": "Ефективната комуникация може да се окачестви и като изкуство. Не е лесно да общуваш с хората по най-правилния начин.Някои са интроверти, трудни за разбиране, затворени и дълбоко чувствителни. Други говорят много, но всъщност не казват нищо съществено.Езикът на тялото, позата, жестовете, контактът с очи – всичко е от значение за воденето на пълноценна комуникация.Кои са основните комуникативни умения, които подобряват общуването с околните?Фокусирането върху разговора е важно. За да имаме добра комуникация е необходимо да изслушваме внимателно събеседника си и да анализираме неговите мисли. Така можем по-щателно да вникнем в размяната на информация.Важно е също така да подбирате изразните си средства. Те трябва да са ясни, без уклончивост и с добре подбрани думи. От първостепенна важност за добрата комуникация е първоначалната преценка с кого всъщност говорите. Това спомага в ориентирането и подбора на изразни средства. ", "date": "2018.01.12", "title": "5 комуникативни умения, които подобряват общуването"}
{"url": "https://www.dnes.bg/stranata/2018/01/12/rabotnik-zagina-pri-trudova-zlopoluka-vyv-vraca.364947", "text": "42-годишен мъж е починал при трудова злополука във Враца, съобщиха от Инспекцията по труда в града, откъдето вече разследват случая, предаде \"Фокус\".\r\nОт инспекцията посочиха, че преди обяд е получен сигнал за злополука в обект за обработка на скално облицовъчни материали в Западната промишлена зона. \r\nСлужители на Инспекцията са се отзовали на сигнала. Огледът на обекта продължава.\r\nОт Центъра за спешна медицинска помощ във Враца потвърдиха, че работникът, на 42 години, в изключително тежко състояние е докаран към 11:30 часа. Веднага е приведен в отделението по реанимация, но малко по-късно е починал.", "date": "2018.01.12", "title": "Работник загина при трудова злополука във Враца"}
{"url": "https://www.dnes.bg/health/2018/01/12/koga-si-struva-da-se-izsledvame-za-salmoneloza.364889", "text": "Салмонелозата представлява остро протичаща бактериална инфекция, която възниква спорадично или под формата на епидемии. Най-често клиничната изява се характеризира със симптомите на гастроентерит – гадене, повръщане, болки в корема, диария и други. Инфекцията се предава основно по фекално-орален механизъм – с консумацията на замърсена вода или хранителни продукти – месо, мляко, яйца, риба и други. Като най-чести причинители се посочват Salmonella typhi (S. typhi), S. enteritidis, S. typhimurium и други. Те се размножават и при разрушаването им се отделя голямо количество ендотоксин. Единствен източник на инфекцията са болните и заразоносителите. Болният отделя с фекалиите и урината си инвазиоспособни бактерии в края на инкубационния период, през цялото боледуване и 2-3 седмици през възстановителния период. Салмонелната инфекция при човека протича с няколко основни клинични форми : ", "date": "2018.01.12", "title": "Кога си струва да се изследваме за салмонелоза?"}
{"url": "https://www.dnes.bg/stranata/2018/01/12/avtobus-prevozvasht-rabotnici-plamna-pri-rishkiia-prohod.364951", "text": "Автобус, превозващ работници, се е запалил в района на Ришки проход, между Шумен и Карнобат, съобщиха от ОДМВР-Бургас.Съобщението за инцидента е получено около 14,18 часа днес.Той е превозвал 15 работници от шуменското село Янково в посока с. Люляково, общ. Руен.Шофьорът видял, че автобусът започнал да пуши, като своевременно успял да изведе хората на безопасно място.Докато дойде пожарната обаче, рейсът изгорял напълно. Той е собственост на частна фирма от село Бяла река.Извършен е оглед на местопроизшествието. По случая е образувано досъдебно производство.", "date": "2018.01.12", "title": "Автобус, превозващ работници, пламна при Ришкия проход"}
{"url": "https://www.dnes.bg/notifikacii/2018/01/12/poseshtenieto-na-aushvic-imunizaciia-sreshtu-antisemitizma.364868", "text": "Трябва ли учениците и мигрантите да бъдат задължавани да посещават някой от концентрационните лагери, превърнати в музеи? Който мисли, че това би подействало като имунизация срещу антисемитизма, греши.  публикува коментар на Марсел Фюрстенау.\r\nАнтисемитизмът има безкрайно много грозни лица: виждаме ги по нацапаните с пречупени кръстове стени и осквернените паметници в еврейските гробища, при изгарянето на израелския национален флаг по време на демонстрации, при нападенията срещу евреи. \r\nСякаш Германия е залята от нова вълна на омраза срещу всичко еврейско. А под повърхността на тези явления се крие феномен, който е отдавна познат: антисемитските обществени настроения са широко разпространени - и то не от вчера. И независимо от всички извършени от Германия престъпления по времето на националсоциализма те си остават неизкоренени и на германска земя.\r\nЗа разлика от близкото минало обаче днес омразата се проявява сякаш все по-безогледно и по-свободно. Това, разбира се, предизвиква съответните ужасени реакции. Мнозина се питат как се стигна дотук. Та нали от десетилетия насам Германия полага образцови усилия да осмисли своята вина, поради което много страни смятат, че в това отношение тя служи за пример.\r\n\r\nИ все пак: явно на някои места са били допуснати пропуски. Много често например се чува упрекът, че в училищата се изучава твърде малко за нацисткия режим. Същият упрек, впрочем, засяга и отношението към комунистическата диктатура.\r\nВ случай, че тези две твърдения са верни, решението на проблема би било съвсем очевидно: необходимо е повече и по-добро образование! Едва ли има обаче нужда от задължителни посещения на бивши концентрационни лагери, превърнати в музеи - за каквито пледират сега някои политици и партийни функционери. Те го правят с най-добри намерения, но подобни задължителни посещения биха могли да предизвикат главно отегчение, а в най-лошия случай - дори отхвърляне. От опита на бившата ГДР се знае докъде води подобен държавно разпореден антифашизъм. И уж нерушимата германско-съветска дружба се обезсмисли в кухи ритуали.\r\nИ едно свободно общество обаче понякога изпитва трудности да изрази позициите си правилно. Но то ги изразява доброволно - в открит диалог без предизвестен резултат. Нека припомним тук за дългите, често изпълнени с огорчение, дебати за строежа на възпоменателен монумент в памет на жертвите от Холокоста край Бранденбургската врата в Берлин. Или предизвиканите от писателя Мартин Валзер протести през 1988, когато той заговори за \"моралната бухалка Аушвиц\", с която се удряло по всеки, който се опитвал да изрази по-диференцирано мнение за миналото.\r\nХубавото от тези и други спорове беше, че размисълът на Германия за нейната собствена и несравнима с нищо вина постоянно се подхранва от нови импулси. А те винаги са необходими, най-късно, когато възпоменанията за жертвите започнат да се превръщат в рутина.\r\n\r\nКойто посещава Бухенвалд, Дахау, Заксенхаузен, Аушвиц или някое друго място, свързано с ужасяващите престъпления на националсоциализма, би трябвало обаче да го прави по собствена воля. И - което е още по-важно: би трябвало да е интелектуално и емоционално подготвен за подобно посещение. Нещо, което, за съжаление, не винаги се случва. Най-първата и най-важна задача следователно е свързана с преодоляването на този дефицит. Всичко останало после само ще си дойде на място.\r\nМногобройните, месингови възпоменателни плочки, вградени в паважа на германските улици, които носят имената на избитите евреи, може би предизвикват у хората дори повече размисли, отколкото посещението на един бивш концентрационен лагер. Съпричастието е качество, което не се проявява по команда. За щастие.\r\n ", "date": "2018.01.12", "title": "Посещението на Аушвиц – имунизация срещу антисемитизма?"}
{"url": "https://www.dnes.bg/politika/2018/01/12/borisovi-misli-ot-ms-mrysen-vyzduh-po-edin-sa-v-kola-v-sofiia.364910", "text": "Темата за мръсния въздух и санкциите от ЕС за него са били сред основните по време на Министерския съвет в сряда. По думите на премиера Бойко Борисов въздухът в столицата ще е мръсен, \"докато по един човек се вози в автомобил в София, при положение, че има  чисто нови трамваи, чисто нови автобуси, чисто нови тролеи, два лъча на  метрото, живот и здраве след година ще пуснем и третия лъч...\".Ние нали затова предприехме и санирането, за да може да се намали необходимостта от енергия за отопление зимата и за климатизация лятно време, допълва Борисов според стенограмата.\n\n\n\nНа заседанието на МС в сряда става ясно, че България ще подкрепи Полша в делото ѝ срещу Европейската комисия, с което се определят нивата на вредни емисии в атмосферата. Министрите одобриха българската позиция, която е за отмяна на решението на ЕК, което е от август 2017 г.\"Посоченото решение включва емисионни нива на вредни вещества в атмосферата, които са прекалено амбициозни и икономически нереалистични за постигане от съществуващите в България големи горивни инсталации, работещи с местни лигнитни въглища. Решението има най-голямо утежнение върху топлоцентралите от Маришкия басейн. Неговото прилагане налага инвестиране на значителни финансови средства за постигане на изискванията от операторите на въглищните централи в България\", обяснява министърът на околната среда и водите Нено Димов.Според него решението на ЕК не отчита в достатъчна степен спецификите на целия отрасъл на българската енергетика – производството на електроенергия чрез изгаряне на местни лигнитни въглища.Тези електроцентрали произвеждат около 40% от електричеството в страната, ако те спрат и цената на тока се повиши, много повече хора ще минат на отопление на твърдо гориво, което е един от основните източници на замърсяване на въздуха в населените места, допълва министърът и признава, че ние сме единствената държава, която надвишава серните окиси в района на Маришкия басейн и там трябва да бъдат предприети мерки, твърди екоминистърът.Позиция по темата изразява и вицепремиерът Валери Симеонов. Според него въпросът е изключително важен за бъдещето не само на енергетиката, а и на държавата - при евентуално затваряне на тези централи възниква въпросът откъде ще се осигурява необходимото количество електроенергия след 5, 10, 15 години.\"За мен това дело е буквално въпрос на живот и на смърт за близкото бъдеще на нашата енергетика\", отсича Симеонов.Министърът на енергетиката Теменужка Петрова обяснява, че с решение, което сега се взема, България се присъединява към жалбата на Полша и други държави членки, които също са подкрепили документа да не бъде приет и да не влезе в сила.\"С днешното решение на практика изпълняваме един ангажимент, който поехме като правителство пред бранша, пред българската енергетика, за да можем на практика да гарантираме енергийната сигурност на страната и възможността нашите въглищни централи и българската минна индустрия да работи сигурно и спокойно в следващите години\" казва Петрова.", "date": "2018.01.12", "title": "Борисови мисли от МС: Мръсен въздух? По един са в кола в София!"}
{"url": "https://www.dnes.bg/notifikacii/2018/01/12/facebook-pak-promenia-niuzfiida-si-zashto.364864", "text": "В публикация от този четвъртък главният изпълнителен директор Марк Зукърбърг заявява, че обратната връзка от общността показва, че публичното съдържание „изтласква на заден план личните моменти, които ни карат да се свързваме повече един с друг“.Целта на продуктовите екипи ще бъде да помогнат на над 2-та млрд. активни месечни потребители на социалната мрежа да откриват повече съдържание, което да води до повече смислени социални интеракции, посочва той.„Чрез тези промени очаквам времето, което хората прекарват във Facebook, както и част от данните за ангажираността, да поемат надолу“, написа Зукърбърг. „Също така обаче очаквам времето, което прекарвате във Facebook, да бъде по-ценно. И ако направим правилното нещо, вярвам, че това ще бъде добро за нашата общност и за нашия бизнес в дългосрочен план“, казва още той.Миналата седмица Зукърбърг обяви, че новогодишното му предизвикателство към самия него е да „поправи“ социалната мрежа, на която е съосновател. Всичко това се случва на фона на множеството критики за силното политическо поляризиране на платформата, за разпространението на фалшиви новини и опасенията, свързани с опазването на личните данни.През миналата година властите обвиниха Facebook, Google и Twitter, че не са успели да предпазят потребителите от руските манипулации в техните платформи по време на изборите за президент на САЩ през 2016 г. \"Това е признание на проблемите, с които се сблъскаха от гледна точка на проблемното съдържание“, твърди Браян Визер, анализатор в Pivotal Research Group. “Хората са ядосани заради разкритията за Русия и фалшивите новини и взеха нещата в свои ръце, като започнаха да се ангажират по-малко“, допълва той.Компанията продължава да увеличава приходите си всяко ново тримесечие, като продава все повече реклами в своите списъци с новини, сключва партньорства с медии за разпространението на техните истории и включва повече видеа, което води до по-високи рекламни нива. Последните промени на Facebook не влияят на рекламите, а само бизнес и медийно ориентираното съдържание, публикувано от групи и други хора, твърди източник, запознат с въпроса.", "date": "2018.01.12", "title": "Facebook пак променя нюзфийда си! Защо?"}
{"url": "https://www.dnes.bg/stranata/2018/01/12/dupka-pylniat-ia-i-pak-beton-se-roni-nad-trakiia.364862", "text": "Една неголяма дупка на надлез над магистрала \"Тракия\" създаде работа на АПИ. И след намесата на пътната агенция обаче над аутобана продължават да се ронят бетон и асфалт.Опасният участък се намира в района на пазарджишкото село Черногорово. Агенция \"Пътна инфраструктура\" пълни дупката спешно заради сигнал.Човекът, подал сигнала, обяснил, че от надлеза над магистралата край Черногорово се ронят асфалт и бетон, които падали на \"Тракия\", когато по надлеза минават тежкотоварни автомобили. Това създавало реална опасност за тежък инцидент на магистралата, информира bTV.\"Ако пропадне, ще попилееш гума например. Не е голяма, но е дълбока\", обясни още тогава Иван Ласев, който е жител на Черногорово.Няколко часа по-късно АПИ скоростно попълват дупката и уточняват, че са взели мерки, въпреки че съоръжението е собственост на община Пазарджик.И след обезопасяването обаче опасният участък остава опасен, показва нова проверка на мястото. Положеният асфалт се разпада и може да бъде изгребан с шепа само часове след полагането му.\"Това означава, че не е асфалт. Или е намалено количеството битум или както там се казва. Иначе как ще се рони\", категоричен е Ласев.От община Пазарджик потвърдиха, че надлезът над магистралата е тяхна грижа, но тъй като дупката вече била запълнена от АПИ, отказаха да коментират ще запълнят ли дупката наново.", "date": "2018.01.12", "title": "Дупка! Пълнят я и пак: Бетон се рони над \"Тракия\""}
{"url": "https://www.dnes.bg/politika/2018/01/12/ruski-izdaniia-bylgariia-shte-e-slab-predsedatel-na-es.364851", "text": "\"Отговорния подход на българските власти към почетните им задължения\" във връзка с председателството на страната ни на Съвета на ЕС изтъква руският в. \"Новая газета\" по повод официалното поемане на щафетата от България.\r\nЗа първи път от влизането си в ЕС през 2007 г. балканската държава ще координира през следващото полугодие дейността на основните органи и институции на европейската общност, посочва изданието.\r\nПо традиция, формирана в ЕС, всяка страна, поемаща председателски пълномощия, сама определя основните политически приоритети, на които смята да акцентира. България избра усъвършенстването на системата за европейска сигурност и активизирането на интеграцията на Западните Балкани в ЕС. Освен това София се надява по възможност да допринесе за нормализация на отношенията между Брюксел и Анкара, припомня всекидневникът.\n\n\n\nТой изброява пристигналите у нас за вчерашната тържествената церемония водещи европейски политици като председателя на Европейския съвет Доналд Туск, председателя на Европейския парламент Антонио Таяни, председателя на Европейската комисия Жан-Клод Юнкер и всички еврокомисари.\r\nЗа днес са планирани общи заседания на Европейската комисия с българските министри, на които се предвижда да бъдат обсъдени актуалните проблеми: Brexit и промени във формирането на бюджета на ЕС, миграционната политика, мерки за укрепване на интеграцията.\r\nПрограмата на българското председателство на ЕС предполага в близките шест месеца в страната да се състоят над 400 прояви от общоевропейски мащаб, включително 25 срещи на равнище министри и държавни глави.\r\nВ навечерието на българското председателство опозицията в страната и обществени организации отправиха остри критики към управляващата коалиция - основно заради пропуски в социалната политика, липса на реална борба с корупцията и нежелание да проведе ефективна реформа на правосъдието, допълва \"Новая газета\".\r\n\"Многобройните проблеми пред България сочат, че страната ще е слаб председател на Евросъюза. Но не бива да забравяме, че това е изгодно за Европейската комисия, защото тя може сама да формира дневния ред и да постига оптимални решения\", коментира за електронното издание \"Региони онлайн\" политологът Оксана Петровская.\r\nСъщевременно \"Полша се страхува, че с България като председател въпросите около газопровода \"Северен поток-2\" ще бъдат решени в полза на руския \"Газпром\", защото българският президент Румен Радев неведнъж е заявявал, че е необходимо да се вдигнат санкциите срещу Русия, тъй като те пречат за нормално развитие на икономическите отношения\", добавя анализаторката./БТА/\r\n ", "date": "2018.01.12", "title": "Руски издания: България ще е слаб председател на ЕС"}
{"url": "https://www.dnes.bg/world/2018/01/12/iunker-bylgariia-moje-da-pomogne-na-es-s-turciia.364863", "text": "България като председател на Европейския съвет през следващите шест месеца може да има значителна роля в нормализирането на отношенията между Турция и ЕС.Това каза председателят на Европейската комисия Жан-Клод Юнкер в интервю за турската редакция на Дойче веле, пише в. \"Дейли сабах\".По думите на Юнкер ЕС желае да има близко съвместно партньорство с Турция.Той добави обаче, че възобновяването на отношенията с тази страна зависи също и от Анкара.\"Като съседна държава България може да използва тесните си връзки с Турция като посредник и преводач за повишаване на диалога\" (с ЕС), каза Юнкер, като подчерта, че винаги е по-добре да разговаряме помежду си, отколкото едни за други, предаде БТА.", "date": "2018.01.12", "title": "Юнкер: България може да помогне на ЕС с Турция!"}
{"url": "https://www.dnes.bg/stranata/2018/01/12/a-sega-de-tyrsiat-kalugeri-podstrigvali-nezakonno-monasi.364857", "text": "Епархийският съвет на Софийската митрополия забрани на двама монаси от Зографския манастир да служат на територията на епархията, съобщиха от там. Забраната се отнася за Козма Зографски и Вениамин Зографски, защото са служили без разрешение от архиерей в частен параклис и дори са отслужвали света литургия. Забраната се основава на две правила на IV вселенски събор, съобщава \"Монитор\".\r\nОсвен това Козма заедно с разпопения свещеник Станой Цветков са подстригали момчета и момичета за монаси и монахини, без да имат право да извършват това.\r\n\"Монашеските пострижения са направени \"при многобройни и тежки канонични нарушения, които не позволяват прилагането на принципа на икономията (изключение по снизхождение – б.р.)\". Замонашванията са ставали в стая, обзаведена като църква, в дома на поп Станой.\r\n\"Приелите нерегламентирано монашество лица, ако са се покаяли за постъпката си и са подали покайни писма в Софийската митрополия, ще бъдат приети на послушание в канонични манастири в Софийска епархия, твърдят от митрополията. Напомняме на получилите неканонични пострижения, че не са монаси и монахини и са свободни от всякакви обети, като не дължат послушание никому, освен на Църквата, в лицето на епархийския ни митрополит Негово Светейшество българския патриарх и Софийски митрополит Неофит\", заявяват в специален документ от там.\r\nОт митрополията призовават енорийските свещеници да следят дали в храмовете влизат монаси и монахини, които не познават. Освен това те не бива да ги причастяват, нито да ги пускат в олтара, ако не могат да докажат, че са подстригани от духовници, принадлежащи към Българската патриаршия.\r\nНа софийските духовници се забранява да взимат на работа певци и клисари, които не са получили благословия за тези дейности от легитимни свещеници.\r\nРазпопени свещеници опяват на Софийските гробища контрол там от страна на Софийската митрополия няма. На гробищата в столицата заработват и свещеници от други епархии, за които не се ясно дали също нямат наложени забрани да служат завинаги или аргосът (санкцията) им е наложен за определен период.Това пък припомни експертът по църковните въпроси при КТ \"Подкрепа\" богословът Христо Латинов и уточни, че синодът не разполага с електронен регистър на своите свещенослужители. Така никой не може да си направи справка при необходимост дали този, който опява покойника, е легитимен, разжалван и дори дали не е самозванец.", "date": "2018.01.12", "title": "А сега, де! Търсят калугери, подстригвали незаконно монаси"}
{"url": "https://www.dnes.bg/health/2018/01/12/kakvi-hrani-iadem-e-vajno-no-kak-gi-kombinirame.364804", "text": "Оплакванията от преяждане, усещане за подуване и тежест в стомаха са най-обичайните състояния след поредиците от празнични дни. За много хора обаче нередовният стомах и оплакванията, които създава, са хроничен и редовен проблем. В повечето от тези случаи в основата на проблема стои неправилното комбиниране на храните в ежедневния хранителен режим. Дискомфортът, подуването и тежестта в стомаха не са нормално явление. В идеалния случай след хранене следва да се чувстваме свежи и енергизирани. Затова появата на негативни усещания независимо дали след обяд или вечеря, следва да се разглежда като сигнал, че е необходима промяна в начина на хранене. Най-често тя започва с промяна в начина, по който комбинираме хранителните продукти на трапезата си. Отделните хранителни продукти може взаимно да повлияват разграждането и усвояването си. Определени комбинации между тях е желателно или дори задължително да избягваме. Затова комбинирането на храните във всяко дневно меню е изключително важно решение и изисква необходимото внимание.   ", "date": "2018.01.12", "title": "Какви храни ядем е важно, но как ги комбинираме"}
{"url": "https://www.dnes.bg/politika/2018/01/12/pliuem-se-ne-mojem-da-bydem-nai-korumpiranite.364866", "text": "\r\n                        \r\n                        \r\n                        \r\n                    България снощи бе в Народния театър \"Иван Вазов\"! Впечатляващо бе това, което се случи, получихме изключително признание! Около това мнение се обединиха гостите на \"България сутрин\" - журналистите Валерия Велева и Юлий Москов.\n\n\"Похвалата е за България, за българския народ, за лидерството на Бойко Борисов. Първите трима мъже на Европа трябваше да дойдат у нас, за да ни върнат чувството за Отечество\", бяха думите на Велева пред .Двамата изразиха очарованието си и от речта на председателя на Европейския съвет Доналд Туск, която бе на български. Според тях той е показал силата на словото, на блестящото ораторство, на честните думи!\"От известно време сме паднали в клопката на оплюването, на ругатнята, на бруталната лъжа. Обидно е да чуя, че България е най-корумпираната страна в Европа при наличието на Италия, Испания, Португалия и Гърция. И да се скъсаме, не можем да бъдем най-корумпираните, плюете по себе си!\" Възмутен е Юлий Москов.Европредседателството бе посрещнато с редица протести в столицата, но според Валерия Велева това не трябва да ни впечатлява, то е част от живота.\r\n ", "date": "2018.01.12", "title": "Плюем се! Не можем да бъдем най-корумпираните!"}
{"url": "https://www.dnes.bg/politika/2018/01/12/bez-parlamentaren-kontrol-evroshefove-sme.364892", "text": "Петъчно парламентът приключи работа по-рано поради изчерпване на седмичната програма. Парламентарен контрол пък няма заради ангажиментите и срещите на министрите, свързани с откриването на европредседателството.\r\nТака депутатите за два часа работа отхвърлиха ветото на президента върху антикорупционния закон и решиха окончателно да има нов орган за борба с корупцията, който да контролира лицата, заемащи висши държавни длъжности.\r\nСъщо така приеха на първо четене и промени в Закона за собствеността.\r\nДнес следобед еврогостите ще дойдат и в парламента по повод официалното откриване на Българското председателство на Съвета на ЕС.\r\nПредседателят на Народното събрание Цвета Караянчева ще се срещне с председателя на Европейската комисия Жан-Клод Юнкер. А след това той и Колегиумът на европейските комисари ще разговарят с членовете на Председателския съвет на Народното събрание и председателите на парламентарни комисии.", "date": "2018.01.12", "title": "Без парламентарен контрол – еврошефове сме!"}
{"url": "https://www.dnes.bg/politika/2018/01/12/viceto-simeonov-sreshtu-parite-za-mvr-reket-e.364869", "text": "Вицепремиерът Валери Симеонов обяви, че е изненадан от решението на премиера Борисов да одобри увеличаване на полицейските заплати.Вчера министър-председателят съобщи пред полицейските синдикати, че кабинетът ще отпусне допълнителни 100 млн. лева за служителите в МВР.Днес заместникът му Симеонов обясни, че това повишение не е съгласувано с коалиционните партньори, а самият той не подкрепя отпускането на още средства. Патриотът съобщи, че във вторник се очаква съвместно заседание на партиите в управлението, на която ще бъде обсъден въпросът.\n\n\n\"Изненада ме тази позиция на премиера. Скептичен съм, защото ми прилича на наливане на вода в каца без дъно. Има достойни служители на МВР, но трябва да се направят промени, за да бъдат ефективно използвани парите. Това е рекет да се протестира в първия ден на европредседателството\", каза Валери Симеонов пред bTV.Той допълни и че не само полицията има нужда от по-високи заплати, а цялата администрация в страната. \"Не се чувствам извъртян, трябва да се опитаме да разберем какво му е положението на премиера, полицаите заплашват да блокират улици\", допълни все пак той.Вицето коментира и многото протести в София, които съвпаднаха снощи със старта на европредседателството ни.\"Гледаме да си покажем магариите при всяка възможност\", каза той и уточни, че протестите всъщност не са били девет, а \"два и половина\". А и те не били насочени към еврокомисарите, а към нашите вътрешни проблеми. \"Не мисля, че беше сега моментът - натоварихме повече полицията, всичко това са пари\", каза Симеонов.Симеонов се ангажира да отговаря за спазването на закона, да няма нередности и да не се презастроява Пирин при изграждането на втория лифт.\"Няма да се изсичат вековни дървета, България става сериозна европейска държава и законът има върховенство\", каза той. По думите му за Банско няма мераклия да застрои 8% площ, камо ли 48%.За Симеонов влизането на НФСБ в сградата на СДС не е подарък.\"Вчера влязохме в тези помещения, които ни се предоставиха. В плачевно състояние са, не е правен ремонт\", коментира той. По думите му сградата е знакова и за него, защото е сред първите основатели на СДС в Бургас.Вицепремиерът коментира и новите снимки на Елена Йончева от границата с Турция, които показват поредна рухнала част от оградата ни срещу мигрантите.Симеонов отново припомни, че районът е такъв, в който има големи стихии, които влияят и на оградата.  \"В периода на големи дъждове има паднали участъци - виждате ли какво се е съборила, каква стихия е. Наклоните са стръмни, маса от дървета и камъни\", описа той ситуацията.", "date": "2018.01.12", "title": "Вицето Симеонов срещу парите за МВР: Рекет е..."}
{"url": "https://www.dnes.bg/notifikacii/2018/01/12/vilata-v-koiato-otkriha-samoubiliia-se-kilyr-rosen-a-kyde-e-kryvta.364860", "text": "\nИ капка кръв не се вижда в стаята, където според полицията се е гръмнал шесторният убиец Росен Ангелов.\r\nТрупът на \"Горския човек\", както разследващите го нарекоха, бе открит в неделя по обяд с куршум в главата и пистолет \"Берета\" със заглушител в лявата ръка, в изоставена къща във вилната зона над село Луково.Според полицията Ангелов посегнал на живота си на 5 януари, малко след като бе заподозрян за разстрела на любовницата си Кети Кюхова, мъжа й Неделчо Юнаков, сина му Георги, тъщата Еленка, дъщерята Нанси и гаджето Боби Иванов. Шестимата бяха ликвидирани навръх Нова година в Нови Искър.\n\n\n\n\n\n\n\nПомещението в изоставената вила, в която се е гръмнал Росен, е запечатано с полицейска лепенка и е недостъпно за външни лица.През прозореца обаче се открива гледка към цялата стая. В центъра на помещението се намира старо дървено легло с разхвърляни чаршафи и одеяла по него.Зловещото помещение е в пълен безпорядък, вероятно след полицейския оглед. По пода има разхвърляни кабели, а до самото легло стоят бутилки с вода и алкохол, видя \"България днес\".Вътре има още буркани със зимнина, с които вероятно Ангелов е преживявал дните, в които полицията го издирваше под дърво и камък във вилната зона на село Луково.Но няма и следа от кръв? Нали се е самоубил!Изоставената къща, в която Росен сложил край на живота си, се намира едва на 500 метра от вилата, в която се е самонастанил.Двуетажната постройка е заобиколена от бодлива тел със залепени на нея съобщения, че мястото се охранява от камери. В двора Росен Ангелов е направил свой фитнес на открито. Измайсторил си е щанга, лежанка и боксова круша.Встрани от тренировъчния кът се намира и импровизирано стрелбище, където Горския тренирал своя мерник. Празни пластмасови бутилки, окачени на въже, и стара ламарина са осеяни с дупки от сачми.В стаята, където живял, пък е разполагал с телевизор, таблет касетофон.Към момента разследващите поддържат версията за \"финансов и любовен мотив\", който подтикнал килъра към шесторното зверство.Според полицията Росен Ангелов е искал да обере богаташките къщи, които почистващата фирма на Кети Кюхова е посещавала, и това е довело до разрива на отношенията им.Смъртта му е настъпила на 5 януари. \"Той просто е легнал и се е самоубил\", категоричен бе преди дни следовател №1 Борислав Сарафов.Според събраните до момента доказателства Кети Кюхова е убита на 31 декември малко след 19:30 часа, докато разхожда кучето си, на метри от къщата в Нови Искър. Семейството й е убито между 23:00 ч. и 0:05 часа.", "date": "2018.01.12", "title": "Вилата в която откриха самоубилия се килър Росен. А къде е кръвта?"}
{"url": "https://www.dnes.bg/tenis/2018/01/12/grisho-predi-australian-open-uveren-sym-che-moga-da-spechelia-titlata.364872", "text": "Световният №3 Григор Димитров демонстрира самочувствие дни преди началото на Australian Open.Българинът изрази надежда, че може да спечели първата си титла от турнир от Големия шлем именно в Мелбърн.През миналата година Гришо игра паметен 1/2-финал тук срещу Рафаел Надал, който испанецът спечели 6:3, 5:7, 7:6 (7:5), 6:7 (4:6), 6:4 след 4:56 часа. \"Когато се отвори подобна възможност, трябва да си в състояние да я сграбчиш. Зареден съм с голяма увереност и усещам, че съм направил решителната крачка. Краката ми се чувстват добре и остава всичко това да се пренесе на корта\", заяви българинът.Първото препятствие на Димитров в Мелбърн ще е квалификант, а в четвъртия кръг може да срещне Ник Кирьос, от когото загуби 1/2-финалния мач помежду им в Бризбън преди седмица.\"Двубоят ни беше много интересен. Мислех, че държа нещата под контрол, но след първия сет всичко ми се изплъзна от ръцете. Той направи няколко удара и си върна самочувствието, а и започна да сервира невероятно\", каза тенисистът ни.\"Правех всичко по силите си, за да влизаме в разигравания, но нямаше много такива. Разбира се, той заслужаваше победата. Това е страхотен старт на годината за него и той един от претендентите за трофея и в Мелбърн\", добави Григор.   ", "date": "2018.01.12", "title": "Гришо преди Australian Open: Уверен съм, че мога да спечеля титлата!"}
{"url": "https://www.dnes.bg/hiphop/2018/01/12/tita-paluva-s-amerikanska-r-b-zvezda.364873", "text": "\nАмериканската R&B звезда Cody Wise сложи началото на парти сезона в столичния Bedroom Club. Той е за първи път в България и именно той бе избран да сложи началото за 2018-та на черните партита.Дуетът му \"It’s My Birthday\" с легендарния рапър will.i.am от Black Eyed Peas го превърна в звезда за една нощ, а песента вече е гледана близо 88 милиона пъти в Youtube.Cody Wise се запозна и с набиращата сила родна изпълнителка Тита, която се намести на челните позиции в родните класации с парчето \"Антилопа\". Тя се забавляваше шумно и атрактивно с цяла дузина свои приятели във вип зоната на клуба. Тита и Cody Wise обсъдиха своите бъдещи проекти, а тяхна обща колаборация изглежда логично продължение на това запознанство.Самата Тита коментира, че е приятно изненадана от своя колега, заради атрактивното му шоу и импровизаторски умения на сцена.Едва на 22 години Cody Wise вече е световна знаменитост и чест гост-изпълнител в множество музикални риалити формати по света. Кариерата му започва на Бродуей, където е избран за главната роля в хитовия мюзикъл \"Цар Лъв\".", "date": "2018.01.12", "title": "Тита палува с американска R&B звезда"}
{"url": "https://www.dnes.bg/notifikacii/2018/01/12/sled-policeiska-gonka-strelba-izdirvat-sina-na-streleca.364876", "text": "Полицията издирва мъж, който не спрял на подадена полицейска палка, съобщи МВР Разград.В сряда, около 21 часа водачът на BMW не спрял на подадения от полицайте сигнал.Инцидентът станал в село Брестовене, а на кръстовище в селото шофьорът ускорил и се опитал да избяга от служителите на реда.Автомобилът бил последван от полицейските служители, които видели как намалява и спира пред къща на ул. \"Ивайло\".От мястото на водача слязъл неправоспособният 19-годишен шофьор, който влязъл в къщата. При извършената проверка около 22:00 часа той не бил открит.Срещу патрулния екип излязъл 37-годишния му баща, който отправил заплахи и закани за саморазправа.Малко по-късно се чули изстрели и върху полицаите и служебния автомобил се изсипали оловни сачми.При извършения оглед на пътното платно и по дрехите на служителите са намерени 18 бр. оловни сачми с размери 1,2 мм. от гладкоцевно оръжие.Мъжът е задържан, синът му се издирва. По случая се водят разследвания.\r\n ", "date": "2018.01.12", "title": "След полицейска гонка – стрелба, издирват сина на стрелеца"}
{"url": "https://www.dnes.bg/politika/2018/01/12/iunker-zapadnite-balkani-sa-prioritet-i-na-ek.364885", "text": "\nПартньорството между българското правителство и Европейската комисия по време на ротационното председателство на страната ни беше обсъдено на среща между премиера Бойко Борисов и председателя на Комисията Жан-Клод Юнкер. \r\nДвамата подчертаха, че отношенията на доверие и сътрудничеството между членовете на кабинета, които ще ръководят заседанията на Съвета, и комисарите са предпоставка за постигане на напредък по откритите за решаване въпроси, съобщи правителствената пресслужба.\r\nБорисов посочи, че за 10-годишното си членство в ЕС страната ни е натрупала опит при разрешаването на различните кризи, през които е преминавал Съюзът, и ще продължи да е активна в дискусиите за неговото бъдеще.\r\n„Отговорността ни през следващите 6 месеца е голяма, но оставаме сигурен партньор при търсенето на съгласие по най-важните за Общността теми. За нас е изключително важно да се укрепи единството на Европейския съюз“, подчерта българският премиер.\r\nПремиерът и председателят на ЕК изразиха очакване за подобряване на диалога със съседните на ЕС държави по време на Българското председателство. „Вашият приоритет, Бойко – Западните Балкани, е и наш приоритет“, посочи Жан-Клод Юнкер.\r\n ", "date": "2018.01.12", "title": "Юнкер: Западните Балкани са приоритет и на ЕК"}
{"url": "https://www.dnes.bg/eu/2018/01/12/kalfin-nai-vajnite-temi-za-evropredsedatelstvoto-sa-neplaniranite.364888", "text": "Смисълът на едно европредседателство е конкретната държава да покаже или не капацитет. Не можем да сложим на първо място единствено българските теми, но можем, а и ще имаме достатъчно инструменти ефективно да защитим определени интереси, да заложим по-дългосрочно някакви теми, в които България по-нататък да бъде компетентна.Това коментира съветникът на еврокомисаря по бюджет и човешки ресурси Гюнтер Йотингер  в ефира на Калфин също така е добре познат в ролята си на вицепремиер и социален министър във втория кабинет „Борисов“ и вицепремиер и министър на външните работи в правителството на Сергей Станишев, както и евродепутат.Подобна важна тема е например въпросът за европейско сътрудничество в областта на отбраната.„Усилията в Европа ще започнат с проучвания, координация в областта на военното производство, обучения. Тук става въпрос за сътрудничество, което не включва създаването на общи военни части и участие в мисии, а нещо, в което България трябва да влезе – военна индустрия, научни разработки. Трябва да намерим място на българската военна индустрия в европейската такава\", заяви гостът в студиото.„Това има икономическо значение и тук трябва да положим сериозни усилия това да се случи“„Другата тема е свързана с т.нар. цифров пазар, цифрова свързаност и киберсигурността. Все повече в Европа започва да се говори, че киберсигурността е важна и за икономическите, и за политическите процеси. Това не значи, че мрежите могат да бъдат изцяло защитени от хакери, но да могат да реагират, да сигнализират\", отчете още той.„Какъв тук е нашият интерес? Ние претендираме, че имаме много перспектива, а IT секторът като дял от БВП го показва. Тук става въпрос не само за различни разработки, а за законодателство, което говори за стандартизация. Това на свой ред говори за сертифициране на продукти. Ние имаме капацитет да направим това, но този капацитет няма да дойде само от частния бизнес. Тук държавата трябва да помогне“Винаги обаче, посочи Калфин, най-важните теми са непланираните. „Нещо ще се случи, сигурен съм в това. Много ще съм изненадан, ако през следващите шест месеца няма някакъв нов приоритет в Европа\".Кои ще бъдат другите акценти по време на европредседателството ни?Вижте повече на ", "date": "2018.01.12", "title": "Калфин: Най-важните теми за европредседателството са непланираните"}
{"url": "https://www.dnes.bg/stranata/2018/01/12/v-pernik-treskavo-se-gotviat-za-surva-2018.364893", "text": "\r\n                        \r\n                        \r\n                        \r\n                    В Перник кипи трескава подготовка за 27-ия Международен фестивал на маскарадните игри - \"Сурва 2018\". Очакванията тази година са да има рекорден брой участници и официални лица от 7 държави.Една от най-старите сурвакарски групи е от град Батановци. Тя се състои от над 180 души. Най-малкият ѝ член е на година и 8 месеца, а най-възрастният е на 80 години.\"Костюмите са изработени изцяло от животински материали. Всеки сам изработва костюма си вкъщи, всеки костюм е уникален\", каза водачът на групата Радослав Петров пред Утре е местната Сурва в Батановци, а от 18 часа на площада ще бъдат извършени различни ритуали. На 14 януари сутринта кукерите започват да обикалят всяка къща в града. Домакините по традиция ги посрещат са пача, баница, вино и ракия за здраве и берекет.\r\n ", "date": "2018.01.12", "title": "В Перник трескаво се готвят за \"Сурва 2018\""}
{"url": "https://www.dnes.bg/science/2018/01/12/golemi-zaleji-ot-led-se-poiaviha-na-povyrhnostta-na-mars.364906", "text": "Учени, които използваха изображения от орбитален космически кораб на НАСА, откриха осем места с големи залежи от лед близо до повърхността на Марс, които могат да подпомогнат бъдещи мисии на планетата, предаде Ройтерс.\r\nЛедените участъци са пробили на повърхността и са изложени върху стръмни склонове. Те са потенциални източници на вода.\r\nНа специалистите вече беше известно, че около една трета от повърхността на Марс съдържа лед в пръстта и на полюсите има големи ледени находища. Но изследването, публикувано в сп. \"Сайънс\", описва дебели подземни ледени пластове, пробили на повърхността на склонове с височина до 100 метра в средните географски ширини на планетата.\r\n\"Изненадващо беше да открием лед на повърхността на тези места. В средните ширини обикновено покривката е от прах или реголит - рехав слой от скален материал, покриващ скалите\", каза главният изследовател геологът Колин Дъндас от американския Изследователски център по астрогеология към Геоложкия институт служба във Флагстаф, щата Аризона.\r\nЕкспертите използваха изображенията, направени от космическия кораб \"Марс рикънисънс орбитър\", който започна да изследва атмосферата и почвата на Марс през 2006 г.\r\nОткритията показаха, че количеството на леда може да е по-голямо, отколкото предполагаха учените. То може да улесни бъдещи мисии с роботи или хора на Марс, а дори и създаването на постоянна база там. Водата може да бъде използвана за пиене или за получаването на кислород за дишане.\r\n\"Хората се нуждаят от вода, където и да отидат, а тя е много тежка за пренасяне. Предходни идеи за добиване на питейна вода на Марс бяха да я извличаме от много сухата атмосфера или да разбиваме скали, съдържащи вода\", каза един от авторите на изследването Шейн Бърн от Лунната и планетарна лаборатория на университета на Аризона.\r\n\"Сега може да отидеш с кофа и лопата и да си вземеш колкото вода пожелаеш. Мисля, че това е повратен момент. Местата също са много по-близо до локациите, където вероятно хората биха кацнали, за разлика от полюсите, които са много негостоприемни\", добави той.\r\nЗалежите бяха открити на седем стръмни склона в южното полукълбо и един в северното полукълбо на Марс. /БТА/ ", "date": "2018.01.12", "title": "Големи залежи от лед се появиха на повърхността на Марс"}
{"url": "https://www.dnes.bg/sofia/2018/01/12/tri-varianta-za-trase-na-metroto-do-studentski-grad.364840", "text": "Три варианта за трасе на бъдещото разклонение на втората линия след метростанция \"Витоша\" ще обсъжда днес общинския експертен съвет по устройство на територията към главния архитект на София.\r\nПървият вариант е с 4 нови станции и дължина 4,05 км. След станция \"Витоша\" се планират станции на бул. \"Черни връх\" до ул. .\"Д. Манчев\", в кв. \"Витоша\" - до комплекс \"Сити Гардън\", при бул. \"Симеоновско шосе\" и ул. \"А. Разцветников\" и в Студентски град - до бл. 24.\r\nВторият вариант е с трасе 4,9 км и 5 станции. Те са по бул. \"Черни връх\" до ул. \"Д. Манчев\", на ул. \"Ст. Савов\", на бул. \"Симеоновско шосе\" и ул. \"Проф. д-р Иван Странски\", до НСА и при Студентска поликлиника.\r\nТретият вариант предвижда 4 станции и 3,6 км. При него станциите ще са на бул. \"Черни връх\" до ул. \"Д. Манчев\", до комплекс \"Сити Гардън\", при бул. \"Симеоновско шосе\" и ул. \"А. Разцветников\" и до детска градина №79 \"Слънчице\" в Студентски град.\r\nСпоред проучването най-много превозени пътници метрото ще осигури по второто трасе - 32 877 души на ден. Първото трасе ще привлече 22 341 души, а третото - най-малко - 19 096.\r\nВ доклада се посочва, че причина за по-добрите показатели за превозени пътници и спестено време за пътуване на втория вариант на трасето са повечето метростанции. Това обаче го прави и най-скъп.\r\n\"Целта е да се избере трасе на разклонението, което ще се отрази при промените в общия устройствен план на София и при намерения за строителство ще е ясно, че там се предвижда метро. Комплексната оценка по всички показатели показва, че вторият вариант с 5 метростанции е най-добър. Разликата в цената е около 10-15%. Кога ще се строи разширението, не е ясно, защото към момента няма осигурено финансиране, но трябва да предвидим трасето\", обясни шефът на \"Метрополитен\" ЕАД Стоян Братоев пред \"\".\r\n ", "date": "2018.01.12", "title": "Три варианта за трасе на метрото до \"Студентски град\""}
{"url": "https://www.dnes.bg/televizia/2018/01/12/kogato-policiiata-ti-e-po-petite-v-tanc-na-ryba.364501", "text": "Луис не може повече да се крие в офиса на \"Мюзик Експрес\" и Станли го отвежда до апартамент в покрайнините за да избяга от тези, които са по петите му. Той трябва да изчака да падне нощта, докато Станли му осигури паспорт и планира бягството му от страната.Станли се връща в Императорския хотел, но разбира, че репутацията му е силно засегната след убийството. Всички напускат хотела и той трябва да бъде затворен. Матерсън поема новото списание \"Мюзик Експрес\" и изненадва Станли като обявява голяма награда за задържането на Луис Лестър. Снимката на музиканта е на първа страница на всеки вестник.Полицията пристига пред скривалището на Луис и той е преместен в мазето на джаз клуб с помощта на Памела. Бандата се събира там за да изчака нощта и да може да избяга. Сара звъни на Луис, но той вече й няма доверие...През това време Матерсън и Джулиън планират да напуснат Лондон и да заминат за Америка, но държанието на Джулиън става все по-странно. Нещата излизат извън контрол, когато Луис прави опит да напусне Англия и историите на всички останали герои стигат драматичен край...Гледайте \"Танц на ръба\" всеки делник от 20.40 часа по телевизия .", "date": "2018.01.12", "title": "Когато полицията ти е по петите в \"Танц на ръба\" "}
{"url": "https://www.dnes.bg/notifikacii/2018/01/12/bylgarinyt-biznesmen-registrira-po-210-firmi-na-den.364841", "text": "По 210 нови фирми се регистрират у нас всеки работен ден, а закриваме по около 3 на час. Това сочат данни на Агенцията по вписванията за първите 11 месеца на миналата година. За периода в страната са били вписани документите за учредяването на над 52 хиляди дружества. Пререгистрация е била направена на 111 фирми, а други 5432 са били заличени, пише \"Монитор\"\r\nИнформацията на агенцията сочи още, че за последните 5 години най-често започваме нов бизнес през март. Така е било през 2012 г., когато през третия месец на година са били вписани 5664 нови търговци, март следващата година е с 4962 вписвания, а през 2016 - с 5414 регистрации на нов бизнес.Изключенията са 2015 г., когато най-активно са се отваряли нови фирми през ноември - с 5063 регистрации. Между януари и края на ноември 2017 г. с най-голям брой нови дружества - 5630 е октомври.За периода новорегистрираните фирми са общо 52 070. За 2016 г. те са почти 54 000, за 2015 г. - 50 370, за 2012 г. -53 285. Най-малко за периода - 47 181 са били те през 2013 г., сочат още данните на агенцията.\r\nДекември пък е месецът, най-малко предпочитан за начало на нов бизнес. От последната петилетка по това време на годината са регистрирани най-малко вписвания през 2012 г. са 3453, за 2013 г. - 3486, за 2015 г. - 3732 и 2016 г. - 3560. Изключение от това правило за периода е 2014-та, когато месец август е с минималния брой от 3442 вписвания за нова фирма.\r\nОт 2012 г. до ноември миналата година най-предпочитано време за заличаване на фирма е бил декември.", "date": "2018.01.12", "title": "Българинът – бизнесмен! Регистрира по 210 фирми на ден"}
{"url": "https://www.dnes.bg/index/2018/01/12/receptata-dnes-pileshki-bulion-sys-zelenchuci.364728", "text": "500 г пилешки гърди с кост1 бр корен от ряпа7-8 моркова4 яйца3 стръка целина1 супена лъжица лимонов сок1 щипка сол1 щипка черен пипер1 щипка пресен магданоз  Сварете пилешките гърди в 2 литра вода в дълбока тенджера. Нарежете зеленчуците и корените и ги прибавете към месото. Варете около 15 минути като внимавате да не преварите морковите. Когато са полусварени ги извадете от тенджерата. Продължете да варите, докато месото омекне напълно. Извадете го от тенджерата. Прецедете бульона. Оставете само него на котлона, докато заври. След това много бавно чукнете яйцата едно по едно като разбърквате внимателно. Варете, докато яйцата се стегнат. Подправете с лимонов сок, ситно нарязана целина, сол, пипер и магданоз. По желание можете да върнете и морковите обратно за 2-3 минути.  ", "date": "2018.01.12", "title": "Рецептата Dnes: Пилешки бульон със зеленчуци "}
{"url": "https://www.dnes.bg/world/2018/01/12/osem-dushi-vse-oshte-sa-v-neizvestnost-v-kaliforniia.364844", "text": "Осем души все още са в неизвестност след реките от кал, които отнеха живота на най-малко 17 души в южната част на Калифорния, разрушиха много къщи и прекъснаха ключови пътни артерии, съобщи Франс прес.\r\nПоройните дъждове в понеделник и вторник - първите от десет месеца - предизвикаха реки от кал и боклуци, които заляха Монтесито и други градове в окръг Санта Барбара, на северозапад от Лос Анджелис.\n\nСпоред властите броят на хората в неизвестност е намалял от 13 на 8, а броят на загиналите е останал непроменен.\r\nБлизо 700 души участват в спасителната акция, съобщи ДПА.\r\nРанените хора са 28, разрушени са поне 65 къщи и са нанесени щети на още 446.\r\nПожари наложиха евакуацията на десетки хиляди души и унищожиха стотици домове в Калифорния. Огънят унищожи околната растителност, създавайки оптимални условия за трагедията, която сполетя същия район в началото на седмицата, две седмици след като хората се завърнаха по домовете си след евакуацията заради пожарите.\r\nОперациите по почистването започнаха, но екипите изпитваха вчера затруднения да премахнат лепкавата кал от улиците на Монтесито. В други райони се работи по възстановяване на електроснабдяването. Повече от 50 км от автомагистрала 101, която свързва северната и южната част на Калифорния, остават блокирани. /БТА/", "date": "2018.01.12", "title": "Осем души все още са в неизвестност в Калифорния"}
{"url": "https://www.dnes.bg/notifikacii/2018/01/12/vsichki-zadignati-bijuta-ot-hotel-ric-namereni.364842", "text": "Полицията в Париж успя да намери всички бижута, откраднати от магазин в хотел \"Риц\" във френската столица при драматичен обир, но все още издирват двама от крадците, съобщи полицейски източник, цитиран от Асошиейтед прес.\nМакар и в крайна сметка неуспешен, обирът в сряда вечерта повдигна въпроси за сигурността в един от най-престижните квартали в света, този около площад \"Вандом\", където се намират френското министерство на правосъдието, скъпи бутици и построеният през 19 век хотел, посочва БТА.\r\nВчера работници разчистиха натрошените стъкла и започнаха да поправят щетите от грабежа.\r\nТрима от извършителите влезли през заден вход на хотела и използвали брадви, за да счупят стъклените витрини с бижута в главното фоайе. След това те хвърлили плячката през прозорец на чакащите ги отвън двама съучастници, единият от които избягал с кола, другият - с мотор. Другите трима обирджии не бяха арестувани.\r\nЧаст от откраднатите бижута и часовници бяха намерени в сак, който избягалият с мотоциклета изпуснал, когато блъснал пешеходец. Останалите скъпоценности били разпръснати сред счупените стъкла на витрините при разчистването на обекта.\r\nОбщата стойност на изложените в магазина бижута се оценява на около 4,5 милиона eвро.", "date": "2018.01.12", "title": "Всички задигнати бижута от хотел \"Риц\" – намерени"}
{"url": "https://www.dnes.bg/world/2018/01/12/trymp-izgradil-dobri-otnosheniia-s-kim-chen-un.364848", "text": "Американският президент Доналд Тръмп намекна, че е изградил добри отношения със севернокорейския лидер, но не пожела да каже дали двамата са разговаряли, съобщи Асошиейтед прес.\r\nЗа нито един действащ президент на Съединените щати не е известно да е разговарял с лидер на Северна Корея. Двете страни още са в състояние на война и нямат дипломатически отношения, тъй като Корейската война приключва през 1953 г. без мирен договор.\n\n\n\"Вероятно имам много добри отношения с Ким Чен Ун\", заяви Тръмп в интервю за в. \"Уолстрийт джърнъл\". Запитан дали е разговарял с Ким, Тръмп отговори уклончиво: \"Няма да кажа дали съм, или не съм. Просто не искам да коментирам\".\r\nПрезидентът даде това интервю, след като двете Кореи проведоха първите си преговори от две години насам и Пхенян се съгласи да участва следващия месец на Зимните олимпийски игри в Южна Корея.\r\nТръмп си приписа заслугите за подновения междукорейски диалог и каза, че Северна Корея е усетила натиска от предвожданата от САЩ кампания по налагане на санкции заради ядрената и ракетната й програма.\r\nТръмп и Ким поддържаха войнствена реторика и си размениха обиди през изминалата година, през която Северна Корея ускори изпитанията на оръжия и изглежда на прага на това да се сдобие с ракета с ядрена бойна глава, която може да удари континенталната част на САЩ.\r\nАмериканският президент нарече Ким \"Човекът ракета\", тръгнал на \"самоубийствена мисия\", а севернокорейският вожд нарече 71-годишния Тръмп \"умопобъркано американско изкуфяло старче\". В новогодишното си обръщение миналата седмица Ким каза, че има \"ядрен бутон\", който може да изстреля ракети навсякъде в САЩ, а Тръмп отговори, че има много по-голям и по-мощен \"ядрен бутон\". /БТА/\r\n ", "date": "2018.01.12", "title": "Тръмп изградил добри отношения с Ким Чен Ун?"}
{"url": "https://www.dnes.bg/obshtestvo/2018/01/12/chujdencite-za-bylgarite-mili-hora-hubavi-sgradi-mnogo-religii.364843", "text": "\r\n                        \r\n                        \r\n                        \r\n                    Заради европредседателството ни в София ще пристигнат над 25 хиляди делегати и официални гости. Ежегодно обаче страната ни посреща милиони туристи от цял свят. Но какви са наблюденията им?Запознаваме ви с историята на Раян Драскъл. Решил да посети страна ни случайно. Линдзи Фасен също тепърва придобива първите си впечатления. Пристига в София снощи, но вече е категорична - хората тук са особено мили.Често туристите идват у нас без предварителна информация и очаквания. Но в повечето случаи се оказват приятно изненадани. Раян дори обмисля да удължи престоя си тук.А колкото до Европредседателството - Линдзи смята, че сме приели задачата доста сериозно. Дори прекалено за нейните разбирания.С какви впечатления ще останат делегатите от Европа обаче зависи не само от топлата атмосфера, а и от официалните домакини - в лицето на българските политици. Резултатът - ще видим след 6 месеца.\r\nВижте още във видеото на ", "date": "2018.01.12", "title": "Чужденците за българите: Мили хора, хубави сгради, много религии"}
{"url": "https://www.dnes.bg/obshtestvo/2018/01/12/romskata-mahala-krai-letishteto-nai-blizo-i-nai-dalech-ot-evropa.364847", "text": "\r\n                        \r\n                        \r\n                        \r\n                    Часове преди кортежа на членовете на Европейската комисия да пристигне на Летище София, ромската махала до аеропорта е малко по-чиста, по-пуста и все толкова кална.\nПървият квартал до аерогарата хем е най-близо до Европа, хем остава най-далеч от нея.Усилената подготовката за председателството на Съвета на ЕС мина транзитно през кв. \"Христо Ботев\". Промяната се усеща, но не съвсем. И докато за едни хора кварталът е повод за срам, за живеещите в него той си остава най-хубавото място. Още по темата вижте в репортажа на .", "date": "2018.01.12", "title": "Ромската махала край летището: Най-близо и най-далеч от Европа"}
{"url": "https://www.dnes.bg/stranata/2018/01/12/haskovskata-bolnica-broi-20-bona-na-dete-izgorili-go.364846", "text": "Майката на  дете, изгорено по време на операция в Хасковска болница осъди МБАЛ Хасково за обезщетение от 20 000 лв.Сумата е присъдена след като се доказало, че малкият пациент е получил изгаряне на кожата по време на операция за фимоза на пениса през 2015-а.Според майката по време на интервенцията то е получило изгаряне от 2.5% в областта на лявото бедро и пениса.Пет дни след изписването му от болницата се е наложило детето да бъде прието по спешност в УМБАЛСМ \"Пирогов\" в София, съобщава \"Монитор\".Там е установено, че момчето има дълбоко изгаряне и се наложило отново да бъде извършена операция, направа на нова пластика и присаждане на кожа от друго място на тялото. Детето е изписано. Но две седмици по-късно отново постъпило в \"Пирогов\". Този път за отстраняване на кисти, които се появили по присадената кожа.\r\nЗа претърпените болки и страдания семейството е поискало от болницата 30 000 лева обезщетение. Хасковският съд им е присъдил 20 000, след като експертизи доказали, че изгарянето е получено по време на операцията.Това е довело до необходимостта от ново лечение и хоспитализации. От МБАЛ-Хасково заявиха, че ще обжалват решението пред Пловдивския апелативен съд. \r\n ", "date": "2018.01.12", "title": "Хасковската болница брои 20 бона на дете, изгорили го!"}
{"url": "https://www.dnes.bg/obrazovanie/2018/01/12/stipendii-za-studenti-no-ne-za-vsichki-napravleniia.364845", "text": "Допълнителни стипендии ще получават студентите от приоритетните професионални направления, за да се насърчават да се обучават там. \r\nВ тях влизат математика, физически и химически науки, педагогика на обучението,  религия и теология, енергетика, химически технологии и материалознание. \r\nТова предвиждат промени в подзаконовата нормативна уредба, съобщиха от Министерството на образованието и науката. Предлага се също да се увеличи както приемът, така и финансирането в приоритетните професионални направления, пише \"Дарик\".\r\nОт началото на 2016 г. до момента студентите, обучаващи се в специалности от приоритетните професионални направления получаваха допълнителни стипендии, но финансирани от Оперативна програма \"Наука и образование за интелигентен растеж\". \r\nОт втория семестър на настоящата учебна година финансирането ще става с държавни средства.\r\nНяма да се закриват филиалите във Видин, Враца, Ловеч, Кърджали и Смолян на Великотърновския, Пловдивския, Минно-геоложкия и Медицинския университет - София. \r\n\"Там се обучават сравнително малко студенти, но те трябва да бъдат запазени\", смята просветният министър Красимир Вълчев.\r\nВисшите учебни заведения, които предлагат обучение в приоритетните професионални направления, да получават повече средства, предвиждат още промените. Независимо каква е оценката на тези учебни заведения, в приоритетните специалности ще може да се увеличи приемът. \r\nВ специалностите Икономика и Администрация и управление приемът ще се намали дори в учебните заведения с висока оценка.\r\nПромените в четирите постановления на Министерския съвет, които се отнасят да приема, финансирането и стипендиите на студентите във висшите училища са качени на сайта на образователното ведомство. Предложения, бележки и становища по тях могат да се правят до 12 февруари.", "date": "2018.01.12", "title": "Стипендии за студенти... Но не за всички направления"}
{"url": "https://www.dnes.bg/sofia/2018/01/12/kraini-stolichni-kvartali-propishtiaha-iskame-kvartalni.364849", "text": "\r\n                        \r\n                        \r\n                        \r\n                    Жители на крайни квартали на София организират петиция, с която настояват за повече полицейско присъствие. Живеещите в \"Княжево\", \"Мърчаево\" и \"Владая\" настояват да бъдат заети всички щатни бройки за квартални полицаи.\r\n\"Има само един човек, който да отговаря за сигурността на почти 20 хиляди човека от трите квартала. На този човек са му вменени задължения да разнася призовки и много административна работа\", обясни организаторът на петицията Васил Николов в ефира на .\r\nТой подчерта, че от 7 щата за квартални полицаи в трите района, е заета само една бройка.\r\n\"Това не е проблем само при нас. Оказва се, че е проблем и в \"Горна Баня\", \"Драгалевци\" и навсякъде в района има проблем с незапълнените щатове на полицейски квартални инспектори\", сподели още Иванов в \"България сутрин\".\r\nТой настоя всички щатни бройки да бъдат запълнени. Според хората трябва да се извършва превантивна дейност, за която трябва да има достатъчно назначени служители.\r\nОсвен това жителите са на мнение, че когато се знае, че има полицейско присъствие, престъпниците ще стоят по-далеч от този район.\r\n ", "date": "2018.01.12", "title": "Крайни столични квартали пропищяха: Искаме квартални!"}
{"url": "https://www.dnes.bg/football/2018/01/12/zimniiat-transferen-prozorec-chupi-finansovi-rekordi.364852", "text": "Настоящият зимен трансферен прозорец чупи финансови рекорди. Това заяви редакторът от  Веселин Коларов в ефира на  по  с водещ Димитър Вучев. Най-голямо внимание гостът обърна на преминаването на Филипе Коутиньо от Ливърпул в Барселона. \"Миналата седмица сагата официални приключи, след като двата клуба си стиснаха ръцете срещу 160 милиона евро. Първоначално в касата на английския клуб ще влязат 120 млн. евро, а останалата сума ще е под формата на бонуси\", обясни Коларов. През този месец имаше още две знакови сделки. \"Мърсисайдци\" купиха Върджил ван Дайк от Саутхемптън срещу 84,5 млн. евро, а Диего Коста се завърна в Атлетико Мадрид от Челси за 64 млн. евро. \"Трансферите на Коутиньо и Ван Дайк са най-скъпите по време на януарски прозорец, а на Коста намира място в Топ 5. Прави впечатление, че английските клубове, в частност Челси и Ливърпул, неизменно присъстват в най-големите зимни сделки\", каза още Коларов.", "date": "2018.01.12", "title": "Зимният трансферен прозорец чупи финансови рекорди"}
{"url": "https://www.dnes.bg/notifikacii/2018/01/12/romi-prebiha-konia-si-biagali-ot-krajba-v-ovcha-kupel.364855", "text": "\r\n                        \r\n                        \r\n                        \r\n                    Роми пребиха коня си, докато бягат от опит за кражба в столичния квартал \"Овча купел\". За случая сигнали са били подадени веднага на спешния телефон 112, както и към ОП \"Екоравновесие\". Съответни мерки са предприети и отговорните за престъплението са задържани.\r\n\"Притеснителното в тази ситуация е, че по закон конят трябва да бъде конфискуван и настанен за лечение някъде. Но дори и за здравите коне няма предвидени такива места\", посочи в \"България сутрин\" Явор Гечев от Фондация \"Четири лапи\".\r\nПред гостът съобщи, че по тази тема вече е проведен разговор с кмета на столицата Йорданка Фандъкова и от него е произлязла готовността на Столичната община да започне действия за този вид настаняване на животни.\r\n\"Очаквам в следващите няколко месеца да имаме терен, на който да приютяваме конфискувани коне\", надява се Гечев.\r\nТой бе категоричен, че жестокост като тази трябва да бъде наказана и отбеляза като положителен напредък факта, че за разлика отпреди 10 години, днес имаме законови разпоредби, които да санкционират такива престъпления, дори може да се стигне до затвор.\r\n ", "date": "2018.01.12", "title": "Роми пребиха коня си, бягали от кражба в \"Овча купел\""}
{"url": "https://www.dnes.bg/football/2018/01/12/syprugata-na-karanga-stiga-s-lyjite-iska-v-cska.364867", "text": "Голмайсторът на ЦСКA Фернандо Каранга иска да остане на \"Българска армия\". Това коментира съпругата на нападателя Карла в социалните мрежи. \"Фернандо обича ЦСКА и иска да се върне. Лъжа е, че иска да напуска\", написа Карла Каранга. Спекулациите за бъдещето на бразилеца в ЦСКА-София се засилиха, след като той не се яви за началото на зимната подготовка на отбора на 8 януари и не замина с отбора на лагера в Сандански преди два дни. Старши треньорът на \"червените\" Стамен Белчев обясни, че Каранга не е пристигнал още поради лични причини, свързани с имотни неуредици в Бразилия, но го очакват директно в Сандански в близките дни, след като разреши проблемите в родината си.  ", "date": "2018.01.12", "title": "Съпругата на Каранга: Стига с лъжите! Иска в ЦСКА"}
{"url": "https://www.dnes.bg/football/2018/01/12/levski-chaka-sina-na-rivaldo-rivaldinio.364854", "text": "След като вчера Левски подписа със Станислав Костов, в близките часове \"сините\" могат да се сдобият с още един нов футболист в нападение. Това е Ривалдо Витор Ферейра Моска или накратко Ривалдиньо - син на бразилската легенда Ривалдо. 22-годишният футболист е изпаднал в немилост в румънския Динамо (Букурещ). Той е поставен в трансферната листа и не започна зимна подготовка с отбора, пише \"Тема спорт\". Ривалдиньо е роден на 29 април 1995 година. До момента кариерата му не е никак впечатляваща, като така и не е играл в елита на Бразилия. Високият 186 сантиметра нападател започва в Можи Мирим, като през 2015/16 се пробва в португалския Боависта. За този клуб обаче изиграва един единствен шампионатен мач и престоява на терена едва 33 минути. След това се пробва в Пирачичаба, от който преминава в Интернасионал. За елитния тим обаче така и не записва двубой в бразилската Серия \"А\", затова логично е пратен във втородивизионния Пайсаду. След 8 мача, в които вкарва 1 гол, той отново решава да пробва късмета си в Европа и в началото на 2017 година подписва с румънския Динамо. През пролетта е на терена в 11 срещи, като бележи 2 гола. Есенния полусезон на настоящата кампания не е много по-добър - в него в 19 мача реализира едва 3 попадения - показател, който не впечатлява. Ще бъде запомнен основно с това, че вкара на Атлетик Билбао в Лига Европа за равенството 1:1 в Букурещ.Преди да отиде в Румъния, той бе рекламиран като най-големия талант, който ще се подвизава в страната, но в крайна сметка не оправда очакванията по никакъв начин. Затова и Динамо го пусна на сергията. Явно обаче скаутите на Левски са успели да видят в него нещо, което е останало скрито за румънците. В същото време в тима от Букурещ може да отиде халфът на Левски Нелуц Рошу. Той не попада в плановете на треньора Делио Роси и вероятно ще бъде преотстъпен през пролетта. ", "date": "2018.01.12", "title": "Левски чака сина на Ривалдо – Ривалдиньо"}
{"url": "https://www.dnes.bg/obshtestvo/2018/01/12/ikonomist-ako-adyt-sa-drugite-hora-bylgariia-e-rai.364834", "text": "Ако адът са другите хора, Екатерина Светулкова, 82-годишна жителка на село Баница в Северозападна България, трябва да е в рая, пише британското списание \"Икономист\" в материал за страната ни, озаглавен \"Ако адът са другите хора, България е рай\".\r\n\"Тук няма жива душа\", въздъхва баба Катя. Децата й живеят другаде, останали са й малцина приятели и тя не знае към кого да се обърне, ако има нужда от помощ. \"Това е страшна самота\", добавя тя. \n\n\r\nДемографската катастрофа се проявява особено силно в селата и е най-жестока в занемарения северозапад - най-бедния район в най-бедната страна в Европейския съюз     пише изданието.\r\nБългария може би е най-екстремният случай на обезлюдяване в Източна Европа, отбелязва \"Икономист\". Посткомунистическият преход бе особено травматичен и отлаган в тази страна. Стотици хиляди младежи се стекоха в по-богатите и по-стабилни стани в Западна Европа, а в България останаха по-възрастните и по-неквалифицираните. Правителствата произвеждаха безкрайни стратегии, за да спрат демографския спад, но напразно.\r\nВицепремиерът Валери Симеонов, лидер на крайнодесния Национален фронт за спасение на България, казва, че се готвят политики за привличане на работна ръка от чужбина, но това не се отнася за бежанци - той ги нарича \"авантюристи\", които искат да източат благата на Европа. \r\nРумен Радев, президентът социалист, обещава, че няма да допусне България да стане \"мигрантското гето на Европа\", пише \"Икономист\". Списанието коментира по този повод, че малцина обаче са бежанците, които искат да останат във враждебна страна с ниски доходи.\r\nОптимистите гледат към добре управляваната Естония, която загуби 17 на сто от населението си, след като се освободи от съветското господство, но напоследък се радва на нетно връщане на хора. България се справя добре в икономиката - заетостта е по-висока от всякога и държавните финанси са в добро състояние, но корупцията, бюрокрацията, лошото образование и гангстерската престъпност я петнят пред чуждите инвеститори, се чете в материалът, цитиран от БТА.\r\nПерспективите на България сега са малко по-добри и мрачните хора в нея са го забелязали - миналия месец анкета показа, че мнозинството от българите гледат с оптимизъм за първи път от 20 години. Но в бъдеще далеч по-малко българи ще споделят това добро настроение, пише в заключение \"Икономист\".", "date": "2018.01.12", "title": "\"Икономист\": Ако адът са другите хора, България е рай!"}
{"url": "https://www.dnes.bg/obshtestvo/2018/01/12/skubane-na-kosi-shamari-masov-boi-v-burgasko-shkolo.364835", "text": "Масов бой в двора на бургаско училище. Причината е размяна на обидни реплики в интернет между ученички от две учебни заведения, съобщава Bulgaria ON AIR. От Регионалния инспекторат в Бургас изпратиха доклад до Министерството на образованието за инцидента. Ще бъде свален и записът от охранителните камери. Те са запечатали как към 18 часа в сряда голяма група ученици се струпват в двора на училище \"Васил Априлов”. Следва скубане на коси и размяна на шамари. Учениците от 6 клас твърдят, че са били нападнати от 7-класници от друго бургаско училище. ", "date": "2018.01.12", "title": "Скубане на коси, шамари – масов бой в бургаско школо"}
{"url": "https://www.dnes.bg/notifikacii/2018/01/12/trymp-pita-za-kakvo-sa-ni-imigranti-ot-mizerni-dupki.364836", "text": "Американският президент Доналд Тръмп е попитал вчера за какво са им на Съединените щати имигранти от \"мизерни дупки\" като Хаити и страните в Африка, съобщиха Асошиейтед прес и Ройтерс, позовавайки се на пожелали анонимност източници.\r\nТръмп направил този коментар пред сенатора демократ Дик Дърбин и сенатора републиканец Линдзи Греъм, които отишли в Овалния кабинет да известят президента за подробностите на нов имиграционен законопроект, подкрепен от група сенатори от двете партии.\r\nТе се надявали Тръмп да подкрепи споразумението им, с което да бъде сложен край на продължаващия с месеци оспорван дебат за около 800 000 имигранти, дошли нелегално в САЩ, когато са били деца. Белият дом по-късно отхвърли предложението им.\r\nПо време на разговора Дърбин обяснил, че споразумението предвижда и други мерки, включително спиране на лотариите за виза за страните от Африка, чиито граждани занапред ще могат да кандидатстват за това по други начини. В текста се предвижда и даване на разрешение на хора, избягали от природни бедствия в родните си страни като Салвадор, Гватемала и Хаити, да останат в САЩ.\r\n\"За какво са ни тук всички тези хора от Африка? Тези страни са мизерни дупки\", реагирал Тръмп според един от източниците и предложил вместо това в САЩ да отиват хора от Норвегия. Според друг източник президентът поставил и Хаити под този знаменател.\r\nЗапитан за думите на Тръмп, говорителят на Белия дом Радж Шах отговори: \"Някои политици във Вашингтон избират да се борят за чужди страни, но президентът Тръмп винаги се бори за американския народ\".\r\nТой иска \"да направи нашата страна по-силна, като приеме тези, които могат да допринесат за нашето общество, за растежа на нашата икономика и да бъдат асимилирани от нашата велика нация\", допълни Шах.\r\nСпоред друг източник, запознат с развоя на срещата, Тръмп е попитал защо САЩ трябва да приемат неквалифицирани работници от въпросните страни, вместо да приемат имигранти от страни, които могат да предложат квалифицирани работници. По думите му Тръмп не е искал да обиди никого, пише БТА.", "date": "2018.01.12", "title": "Тръмп пита: За какво са ни имигранти от \"мизерни дупки\"?"}
{"url": "https://www.dnes.bg/zvezdi/2018/01/12/vania-cvetkova-na-60-krasiviiat-simvol-na-rodnoto-kino.364815", "text": "\nНа днешния 12 януари рожден ден празнува голямата българска актриса Ваня Цветкова. Тя е родена през 1958 г. в София, като завършва актьорско майсторство във ВИТИЗ през 1980 г. в класа на Гриша Островски.\r\nСвоят дебют в киното прави през 1978 година във филма \"Служебно положение — ординарец\", но голяма популярност получава с филма на Христо Христов \"Бариерата\" по романа на Павел Вежинов. Със своята роля там, тя печели награди от кинофестивалите във Варна и Москва.\r\nДруги известни филми с нейно участие са \"Лавина\" и \"Комбина\", в които тя играе с Иван Иванов. Със своите роли двамата стават сесксимволи на българското кино през 80-те.\r\nУчаства още във филмите \"Хан Аспарух\", \"Адио, Рио\", \"Другият наш възможен живот\" и новите сериали \"7 часа разлика\" и \"Фамилията\".\r\n\r\nКогато е на 10 се записва да тренира художествена гимнастика и е доста обещаваща надежда, като дори е повикана на тренировъчен лагер на Белмекен.\r\nПопулярната актриса живее от 1991 година в САЩ, но често си идва в България.\r\nСтава част от журито на риалити формата \"България търси талант\".\r\nПо време на снимките на филма \"Комбина\", актрисата се запознава с каскадьора Павел Дойчев, за когото по-късно се омъжва. Двамата са заедно 18 години, но в крайна сметка се развеждат.\r\nАктрисата има едно дете – син Павел.\r\nПризнава, че в САЩ най-много й липсва това да е актриса.\r\nОбича животните и има домашен любимец – пудел.", "date": "2018.01.12", "title": "Ваня Цветкова на 60: Красивият символ на родното кино"}
{"url": "https://www.dnes.bg/notifikacii/2018/01/12/evroniuz-bylgariia-se-nadiava-da-ubedi-briuksel-za-shengen.364837", "text": "България се надява през шестте си месеца председателство на Съвета на ЕС да успее да убеди Брюксел, че е готова да стане член на Шенгенското пространство, се казва в репортаж на телевизия \"Евронюз\" от българо-турската граница.\r\nСофия мобилизира ресурси за засилване на контрола по границата си с Турция и по данни на българските власти броят на мигрантите, които са я пресекли, е намалял с над 80 процента от 2015 г.\r\nВъпреки това Европейският съюз не допуска България и съседна Румъния в Шенген заради неизпълнение на някои критерии в областта на върховенството на закона, посочва \"Евронюз\".\r\n\"Отношенията между българските гранични власти и турските гранични власти са отлични\", заявява в интервю за телевизията Деян Моллов, регионален началник на граничната полиция.\r\n\"Въпросът с миграцията не ни тревожи в момента\", казва кметът социалист на намиращото се до границата село Лесово, Димитър Бившев.\r\nХората в селото още си спомнят вълните от мигранти отпреди три години. Сред тях има и британски емигранти, които изглеждат доволни от сегашното положение. \r\n\"Тук се чувствам в безопасност, защото не отваряме границите за всеки, чувствам се в безопасност\", заявява Джанет пред камерата на \"Евронюз\".\r\nМиграцията остава голям проблем за ЕС и България възнамерява да покаже на Брюксел, че прави всичко възможно да помогне с облекчаването на напрежението, посочва в заключение телевизията.", "date": "2018.01.12", "title": "\"Евронюз\": България се надява да убеди Брюксел за Шенген"}
{"url": "https://www.dnes.bg/politika/2018/01/12/protestite-zaradi-lipsata-na-doverie-v-politicite-ni.364838", "text": "\r\n                        \r\n                        \r\n                        \r\n                    \r\n\"Тези шествия бяха създадени от правителството чрез вземане на необмислени решения в края на годината. Да очакваме от българските граждани да се откажат да протестират, само защото някой се притеснява, че ще се изложим, е наивно. Истинската драма е, че българите нямат доверие към политиците ни – затова сме свидетели на толкова много протести\", подчерта политологът Христо Панчугов.\r\nВ студиото на \"Денят ON AIR\" европеистът д-р Вихър Георгиев потвърди, че очакването гражданите да не протестират, защото имало шанс да се изложим пред ЕС, е лекомислено.\r\n\"Няма как да кажем на хората да спрат да се вълнуват. Протести има, имало е и ще има, независимо от председателството. Но трябва да използваме това време да обясним на българските граждани какво всъщност прави ЕС в дълбочина. Повечето имат потребителско отношение към Съюза. Също така, трябва да стимулираме българите повече да участват в политическия живот\", категоричен бе анализаторът.\r\nМнозина от властимащите, а и от избирателите, се притесняват от вота на недоверие или по-точно що за отзвук би имал той сред еврочиновниците.\r\n\"Няма такова нещо като опозиция в коалиция. Нормално е опозицията да внася вот на недоверие именно, когато опонентите им са най-уязвими. Въпросът е какъв ефект ще има от това? Важно е също дали ДПС ще подкрепи този вот\", поясни лидерът на \"Земеделски народен съюз\" Румен Йончев пред .\r\nПанчугов добави, че е наивно да се очаква българската опозиция да не се възползва от председателството, особено след като имат мотиви, но е важно дали има смислени основания за вота на недоверие.", "date": "2018.01.12", "title": "Протестите – заради липсата на доверие в политиците ни"}
{"url": "https://www.dnes.bg/stranata/2018/01/12/zemetresenie-ot-2-1-po-rihter-registrirano-krai-petrich.364839", "text": "Земетресение с магнитуд 2,1 по скалата на Рихтер е регистрирано тази сутрин западно от Петрич. Това сочи справка на интернет страницата на Националния институт по геофизика, геодезия и география към БАН. \r\nЗеметресението е регистрирано в 04.16 часа тази сутрин, в района на село Скрът. \r\nНяма данни трусът да е усетен, пише \"Фокус\".", "date": "2018.01.12", "title": "Земетресение от 2,1 по Рихтер регистрирано край Петрич"}
{"url": "https://www.dnes.bg/health/2018/01/12/chervenoto-cveklo-e-hitovo-za-tazi-zima.364813", "text": "Червеното цвекло е кореноплоден зеленчук, който много хора подценяват през зимата. Дали заради наситения му цвят или специфичен вкус, не всеки обича да го консумира, но би променил решението си, ако знаеше колко е полезен.  Цвеклото осигурява 1% от дневните нужди на организма от витамин А, 2% калций, 11% витамин С, както и 6% желязо. Една чаша прясно изцеден сок от цвекло съдържа 58 калории, 13 грама въглехидрати, от които 9 захар и 4 фибри, а също така и 2 грама протеин. Витамин С е антиоксидантът, който играе ключова роля в създаването на колаген и някои невротрансмитери, участва и в метаболизма на протеините. Желязото в цвеклото се свързва с хемоглобина, протеинът спомага за прехвърлянето на кислорода от белите дробове към тъканите на тялото. Помага при растежа, развитието и клетъчната функция на организма. В цвеклото има много фитонутриенти като фолат и манган. Също така съдържа тиамин, рибофлавин, витамин В-6, пантотенова киселина, холин, бетаин, магнезий, фосфор, калий, цинк, мед и селен.  ", "date": "2018.01.12", "title": "Червеното цвекло е хитово за тази зима"}
{"url": "https://www.dnes.bg/balkani/2018/01/12/gyrcite-stachkuvat-sreshtu-merkite-za-ikonomii-otnovo.364850", "text": "Транспорт, лекари и кораби в Гърция днес са блокирани заради стачни действия на работещите в секторите. Те се противопоставят на внесения от правителството законопроект за нови мерки за икономии, който трябва да бъде гласуван в понеделник, съобщават гръцките медии.\r\nПо призив на своя синдикат днес 24-часова стачка започват работещите в метрото и трамваите, които протестират и срещу приватизационните планове на правителството и недостатъчното финансиране в транспорта.\r\nПлавателните съдове ще останат по пристанищата. Болничните лекари от Атина и Пирея също стачкуват, а работещите в държавния сектор ще спират работа за по три часа. За днес техният синдикат е организирал протестен митинг по обяд и шествие пред парламента.\r\nРаботещите в държавния сектор планират да излязат на улиците в понеделник, когато трябва да бъде гласуван законопроектът с новите мерки за икономии. Същия ден са възможни и проблеми по летищата заради участие в стачни действия и на авиодиспечерите.\r\nВ Гърция не спират и протестите срещу плановете на правителството да увеличи онлайн търговете за недвижимите имоти на длъжниците и да ограничи правото на стачки.\r\nТърговете са сред непопулярните мерки, поискани от международните кредитори, които настояват за ускорено уреждане на проблема с необслужваните заеми.\r\nГласуването на законопроекта е насрочено за понеделник, преди срещата на финансовите министри на еврозоната на 22 януари, когато ще бъде оценен напредъкът на страната в прилагането на условията на спасителната програма, необходим, за да й бъде преведен следващият транш в размер на близо 5 млрд. евро от договорените заеми.\r\nПо обемистия проект в момента текат дебати в парламента. В него освен планове за електронни търгове за продажба на ипотекирани имоти се съдържат и разпоредби за по-нататъшни орязвания на социалните помощи и по-строги правила за стачките./БТА/\r\n ", "date": "2018.01.12", "title": "Гърците стачкуват срещу мерките за икономии – отново!"}
{"url": "https://www.dnes.bg/crime/2018/01/12/34-godishen-shofior-zagina-zabil-kolata-si-v-kamion.364871", "text": "34-годишен шофьор е загинал при катастрофа между лек и товарен автомобил на изхода на Видин, съобщиха от полицията в града.В 06:49 часа тази сутрин на тел.112 е получен сигнал за катастрофата. Пристигналите на мястото полицейски служители установили, че лек автомобил \"Ауди\", управляван от 34-годишен шофьор от Дунавци, навлязъл в насрещната лента и се блъснал в товарен автомобил.По първоначалните данни е починал на място. Дежурна оперативна група извършва оглед на местопроизшествието. Работата по случая продължава, образувано е досъдебно производство.", "date": "2018.01.12", "title": "34-годишен шофьор загина, забил колата си в камион"}
{"url": "https://www.dnes.bg/za-da-se-razbirame/2018/01/12/koi-sa-5-te-nai-loshi-cherti-na-vsiaka-zodiia.364803", "text": "Всяка зодия си има свои тъмни страни. Импулсивност, необмислени думи, прекъсване и желание за надмощие над другите са само част от лошите черти на различните зодии. За да работим по усъвършенстването си е добре първо да опознаем всяка наша лоша черта и да я променим. Така ще общуваме по-лесно и здравословно с останалите.Ругаене: Овните могат да ругаят и псуват винаги, дори когато не се налага. Това е част от личността им. Те са много експресивни и комуникацията с премереност и такт често им убягва. За тях това не е никакъв проблем. Би могло да е за околните.Действат без да мислят: Овните са импулсивни натури. Затова често реагират преди да са обмислили ситуацията. След това често съжаляват както за действията, така и за думите си.Прекъсват: Овенът има особен талант да се изказва, когато друг говори. Някак винаги им идва нещо наум, когато друг говори в момента. Чувстват се длъжни да изкажат каквото имат да казват и това дразни околните.Мятат косата си: Повечето Овни имат природно красиви коси. Те го знаят и обичат да го подчертават. Често мятането и пипането на косата се превръща в нещо като нервен тик за тях.Пият прекалено много кафе: Няма нищо лошо в кафето, стига да е в малки количества. Овните като огнени натури обожават кафето, а то ги разпалва още повече. Овни, щадете повече здравето си.Казват \"не\" моментално: Лоша черта в характера на Телците е, че често отричат всичко и всички преди да са помислили.Хвърлят много пари за пазар: Разточителството на Телците е една от най-честите причини за проблеми във връзките им.", "date": "2018.01.12", "title": "Кои са 5-те най-лоши черти на всяка зодия?"}
{"url": "https://www.dnes.bg/politika/2018/01/12/borisov-u-nas-shtiahme-da-imame-kosovo-ako-ne-beshe-varshavskiiat-dogovor.364856", "text": "\"Проблемът за Кипър няма да бъде решен по време на българското председателство на ЕС\". Това заявява пред кипърската новинарска агенция КНА българският премиер Бойко Борисов.По думите на министър-председателя \"ЕС трябва да помисли много сериозно за рисковете и последствията от влошаване на отношенията му с Турция\".Той казва още, че \"ако сменим подхода спрямо Турция, това трябва да намери отражение в отбранителната политика на ЕС\", пише КНА.В отговор на въпрос дали и доколко Българското председателство ще даде тласък на разширяването на митническия съюз между ЕС и Турция и на либерализацията на визовия режим за турските граждани, българският министър-председател посочва, че \"като съпредседател на Съвета България преценява, че суверенното право за взимане на решения по тези въпроси е на самия Съвет на държавите членки. В този смисъл аз мога само да \"мисля на глас\", отговаряйки на вашия въпрос\", посочва той.\"За мнозина Турция е далечна страна, за приятелите ни в Кипър, за Гърция и тук в България обаче Турция е близо, тя има 80 милиона население и армия, която действа много ефикасно\", отбелязва Бойко Борисов.\"Ние следим хода на събитията... ЕС има търговски връзки с Турция, има сътрудничество по въпроса за Сирия и тероризма, искаме ли ние да влошим тези отношения, искаме ли да продължим да разменяме лоши изрази на високо ниво?\", пита Борисов.\"В България ние имаме мюсюлманско малцинство... ние сме много внимателни по отношение на етническата толерантност\", казва още премиерът.Бойко Борисов обяснява, че \"през 80-те години и по време на \"Възродителния процес\" един милион граждани с мюсюлманско вероизповедание са напуснали България. И ние щяхме да имаме Косово тогава, ако не беше мощният Варшавски договор\".\"В България имаме 1300 джамии. Когато бяхме член на Варшавския договор със 100 хиляди души армия, планирахме да задържим турците за четири дни на границата в случай на нападение, докато дойде помощ от Съветския съюз. Ние винаги ще стоим на европейска позиция по въпроса за Турция, но ако искаме това да се промени, трябва да го обсъдим - ако нещо се промени, тогава трябва то да намери отражение в отбранителната политика\", пояснява Борисов, цитиран от БТА.", "date": "2018.01.12", "title": "Борисов: У нас щяхме да имаме Косово, ако не беше Варшавският договор!"}
{"url": "https://www.dnes.bg/tenis/2018/01/12/viki-tomova-na-krachka-ot-vlizane-na-australian-open.364875", "text": "Ракета №1 на България Виктория Томова продължава успешното си представяне в квалификациите на Australian Open с категорична победа – 6:2, 6:2 над поставената под № 2 в пресявките рускиня Евгения Родина за час игра. \r\nБългарката стартира участието си в Мелбърн със 7:5, 6:7(2), 6:2 над белгийката Марина Заневска. \r\nЗа влизане в основната схема на турнира Томова ще спори с победителката от двубоя между Анна Блинкова (Русия) и Антония Лотнер (Германия).\r\nДвубоят на Елица Костова с чехкината Деница Алертова (№86) се забавя заради дъжда в Мелбърн.\r\n ", "date": "2018.01.12", "title": "Вики Томова на крачка от влизане на Australian Open"}
{"url": "https://www.dnes.bg/notifikacii/2018/01/12/epidemiiata-ot-grip-e-neizbejna-no-higienata-e-neizmenna.364853", "text": "\r\n                        \r\n                        \r\n                        \r\n                    Намираме се в сезона на гриповете, а пикът на заболели у нас се очаква в края на януари. След гриповете \"Мичиган\" и \"Хонконг\", в Русе регистрираха и заболял от грип с щам \"Ямагата\". \r\n\"Всяка година има епидемия от грип - въпрoсът е кога и кои щамове ще доминират\", посочи д-р Тодор Кантарджиев от Националния център по заразни и паразитни болести пред .\n\n\n\r\nТой цитира данни от Националната референтна лаборатория, от които става ясно, че в последните 4 дни се наблюдава увеличаване на случаите. В някои области на страната нещата се доближават до епидемия, предупреди д-р Кантарджиев.\r\nЗа него е притеснително положението в Пазарджик, където има над 200 болни от 10 хил. души население. Има доста случаи на заболели в Сливен и Благоевград, отбеляза той.Д-р Кантарджиев добави, че от голям областен град са изпратили 46 материала, но само 3 се оказват грип, а едно изследване струва около 100 лева, които излизат от бюджета.На 1 000-1500 души един прави остро начало с дихателна недостатъчност, при един на 10 000 души се засяга централната нервна система, стана ясно още от думите му.\"Мерки да се взимат - маски, хигиенни кърпички и когато някой е болен, да си стои вкъщи, а другите да го избягваме\", подчерта специалистът.Той коментира и случаят с шестима пазарджиклии, които са зарезени с марсилска треска през декември миналата година: \"Марилската треска е заболяване, което ликвидирано у нас през 1968 г., но впоследствие се е върнала най-вече заради популацията на бездомните кучета. Лекува се успешно с антибиотици. Важното е да няма кучета, които не са третирани срещу кърлежи\".", "date": "2018.01.12", "title": "Епидемията от грип е неизбежна, но хигиената е неизменна! "}
{"url": "https://www.dnes.bg/world/2018/01/12/v-germaniia-zapochvat-oficialni-pregovori-za-pravitelstvo.364874", "text": "Германските консерватори и социалдемократи постигнаха тази сутрин споразумение по план за започване на официални преговори за съставяне на коалиционно правителство, предадоха световните агенции, като се позоваха на източници от партиите.\r\nРойтерс отбелязва, че това увеличава шансовете за слагане на край на месеците на политическа несигурност в Германия след парламентарните избори през септември, която отслаби ролята на страната на международната сцена и повдигна въпроси колко дълго ще остане на поста канцлерът Ангела Меркел. \r\nСпоразумението открива пътя за подробни преговори през следващите седмици.\r\nЗа да бъде прието то окончателно, е необходимо да бъде одобрено от партийните ръководства на консерваторите и социалдемократите по-късно днес, посочва Франс прес.\r\nДПА отбелязва, че проучвателните преговори бе предвидено да завършат още снощи. Последната среща обаче се проточи повече от 24 часа.\r\nПървите преговарящи пристигнаха на мястото на преговорите в централата на Германската социалдемократическа партия (ГСДП) в столицата Берлин в 8 ч. вчера. Лидерите на потенциалните съюзници - Ангела Меркел на Християндемократическия съюз, Хорст Зеехофер на баварския Християнсоциален съюз и Мартин Шулц на ГСДП започнаха своите разговори половин час по-късно. /БТА/\r\n ", "date": "2018.01.12", "title": "В Германия започват официални преговори за правителство "}
{"url": "https://www.dnes.bg/politika/2018/01/12/ne-predsedatelstvo-vlizaneto-v-erm-2-shte-useti-bylgarina.364858", "text": "\r\n                        \r\n                        \r\n                        \r\n                    Депутатът от ГЕРБ Делян Добрев е на мнение, че не трябва да се тръгва с \"голяма кошница\" в началото на българското председателство на Европейския съюз.\n\n\n\"За мен най-важното е заявката за чакалнята на Еврозоната, което ще отрази изключително положително на икономиката на страната\", заяви народният представител в студиото на \"България сутрин\".\r\nДелян Добрев обясни, че именно това ще бъде усетено от всеки българин. Той каза също, че протестите през вчерашния ден са хубаво нещо, защото те показват, че в България цари демокрация.\r\nДобрев коментира и вота на недоверие, като заяви, че е разбираемо опозицията да руши управлението.\r\n\"Въпреки председателството, те нямат скрупули и се опитват да се докопат до властта с всички средства\", каза Делян Добрев пред .\r\nДепутатът от ГЕРБ коментира и предстоящите протести на бизнеса в края на месеца заради цената на тока, като сподели, че всяка фирма може да се върне на регулирания пазар на електроенергия и да плаща съответната цена.", "date": "2018.01.12", "title": "Не председателство, влизането в ERM-2 ще усети българина!"}
{"url": "https://www.dnes.bg/kino/2018/01/12/den-na-bylgarskoto-kino-s-bylgarsko-kino.364882", "text": "В чест на Деня на българското кино - 13 януари няколко киносалона отварят врати за прожекции на родни филми. Повечето от тях са с вход свободен. Изключение правят само най-новите продукции \"Вездесъщият\", \"Възвишение\" и \"Дъвка за балончета\", които са със специална цена от 5 лв само за този ден и само за кино \"Одеон\",.\"Люмиер ЛИДЛ\",  \"G8\", \"Евросинема\", Червената къща\", Дом на киното.Датата се отбелязва от 2005 г. по инициатива на Националния филмов център, а поводът е първата публична прожекция на филма на Васил Гендов \"Българан е галант\".Ето и програмата:11,30 часа - Класическа детска анимация13,00 часа - \"Азбука на надеждата”, режисьор Стефан Командарев14,00 часа - \"Дъвка за балончета”, режисьор Станислав Тодоров - Роги15,30 часа - Еротична анимация17,00 часа - \"Възвишение”, режисьор Виктор Божинов20,30 часа - \"Вездесъщият”, режисьор Илиян Джевелеков17,00 часа - \"Цветът на хамелеона”, режисьор Емил Христов19,00 часа - \"Дъвка за балончета”, режисьор Станислав Тодоров - Роги14,30 часа - \"Каръци”, режисьор Ивайло Христов16,15 часа - \"Съдилището”, режисьор Стефан Командарев14,30 часа - \"София - 100 години столица на българското кино”, режисьор Явор Веселинов17,30 часа - \"Страсти по Леа”, режисьор Николай Йотов20,00 часа - \"Отец Иван и неговите деца”, режисьор Георги Стоев - Джеки17.00 часа - \"Момчето, което беше цар\", режисьор Андрей Паунов\r\n21,00 часа - \"Източни пиеси\", режисьор Камен Калев23.00 часа \"Дзифт\", режисьор Явор Гърдев\r\n ", "date": "2018.01.12", "title": "Ден на българското кино с българско кино"}
{"url": "https://www.dnes.bg/notifikacii/2018/01/12/kak-se-pravi-restart-na-organizma-s-bouen.364816", "text": "Не всичко е свързано с приемането на лекарства, за да изцелим и върнем организма си към нормално функциониране. Масажна техника въздейства не само чрез нервната система, но и чрез лимфната и кръвоносната. \r\nСпоред кинезитерапевтът Георги Илчев, който практикува и препоръчва техниката \"Боуен\", нежният натиск върху точно определени места от тялото, провокира вътрешния лекар, който започва своята работа. Процедурата е кратка и безболезнена, някои пациенти усещат вибрация, разливане на топлина или хлад.\r\nТехниката се прави на два пъти с кратка пауза от 2-3 до 10 минути. Тези паузи се правят, за да може тялото да изпълни командата, която сме му задали чрез активирането на определените точки. А то е създадено съвършено със способността да се самолекува, но заради стреса, вредната храна, която ядем и начина на живот, паметта на клетките се променя. \r\nС \"Боуен\" се връща синхронът, с който е функционирал организмът ни, когато е бил здрав или така му се прави своеобразен рестарт. Методиката влияе добре върху вегетативната нервна система, а много от болестите и оплакванията се дължат именно на проблеми с нея, защото контролира 80% от функциите на тялото ни.Тя има два дяла – симпатиков и парасимпатиков, които трябва да са в баланс.\"В съвременното общество обаче живеем в непрекъсната симпатикова доминанта\" - обяснява Георги Илчев. - Стресът ни кара почти непрекъснато да сме по-възбудени, по-напрегнати. Конкретната масажна техника успява да активира парасимпатикуса, който връща на тялото усещането за спокойствие и баланс. Затова при процедура, много хора се отпускат и дори заспиват\".Методът влияе добре не само на физическо ниво, но подобрява и психоемоционалното състояние на човек, затова е полезен при емоционален дисбаланс, при депресия и хронична преумора, климакс. Освен това помага при мускулни, ставни и неврологични проблеми, травми, болки в гърба, ишиас, гръбначни изкривявания. Вътрешните органи - бели дробове, бъбреци, черен дроб, жлъчен мехур, стомах, черва също се повлияват положително, както и автоимунните заболявания, мигрена... А сега, в сезона на настинките и грипа, бронхиалните възпаления могат бързо да бъдат отстранени с масажната техника.", "date": "2018.01.12", "title": "Как се прави рестарт на организма? С \"Боуен\"!"}
{"url": "https://www.dnes.bg/politika/2018/01/12/butnaha-vetoto-na-radev-nov-antikorupcionen-organ-shte-ima.364884", "text": "Мнозинството в парламента преодоля ветото на президента Румен Радев върху антикорупционния закон. С 146 глуса депутатите от ГЕРБ, \"Обединени патриоти\", ДПС и \"Воля\" гласуваха отново приемането на закона за борбата с корупцията.\r\nЕдинствено от БСП подкрепиха единодушно ветото на Радев и настояха, че този закон няма да проработи, защото е със \"сбъркана логика\" и е сякаш направен, само за да бъде показан на външните наблюдатели.\r\nВ мотивите на държавния глава бе записано, че противодействието на корупцията не може да се ограничи само до мерките, предвидени в приетия закон. Според него и конституирането на новия орган и статута на неговите членове не дава убедителни гаранции за независимост, безпристрастност и отговорност.\r\nПо време на дебатите лидерката на БСП Корнелия Нинова атакува, че няма как тези, които ще бъдат разследвани за корупция, да избират председателя на новата антикорупционна комисия.\n\n\n\n\n\"Няма как властта, която управлява, да си избира тези, които ще я контролират. Затова казваме, че няма да сработи. Ако този, който краде, назначи този, който го контролира, дали този вторият ще вкара първия в затвора?\", запита риторично тя.\r\nНинова настоя и че корупцията е основен проблем за държавата и тя бави влизането ни в Шенген.\r\n\"Ще пропуснете последния си шанс да коригирате поведението си по борбата с корупцията. И не се сърдете, ако началото и краят на еврпредседателството се окажат едни и същи. Не ни приемат в Шенген, не защото не сме изпълнили условията, а защото корупцията продължава да е проблем №1, а управляващите не се борят с нея, а я прикриват\", настоя червената лидерка.\r\nШефът на ПГ на ГЕРБ Цветан Цветанов отвърна, че се радва, че народните представители са стигнали до извода, че има нужда от антикорупционно законодателство. Той бе категоричен и че след това управление ГЕРБ ще има още един мандат, а БСП ще е дълго време в опозиция.\r\n\"Когато отчитаме резултатите от председателството и резултатите от 4-годишното ни управление, отново ще имаме управленски мандат на ГЕРБ. Затова ще бъдете дълго време в опозиция, трупайте опит като опозиционер\", отговори Цветанов.\r\nНинова го контрира, че избирателите са тези, които ще решат кой да управлява, а не той.\r\n\"На следващите избори само българският народ ще каже кой ще управлява. Въздържайте се да говорите от името на България и се ограничавайте до парламентарната група на ГЕРБ\", настоя тя.\r\nЦветанов напомни и че в миналия парламент от левицата са подкрепяли предложението съставът на антикорупционната комисия да се избира от Народното събрание и запита защо сега червените са променили мнението си.\r\n\"След изборите през 2016 г. БСП рязко промени позицията си. Президентът и БСП играят в един отбор, но от ГЕРБ сме в отбора на България – ще работим за борбата срещу корупцията\", настоя Цветанов.\r\nШефът на парламентарната група на \"Обединените патриоти\" Волен Сидеров пък отново призова да спрем да се \"самоубиваме\" и да се позоваваме на публикации в чужди медии за корупцията в България.\r\n\"Само разсъждаваме какво е корупция. Следобед имам намерение да подаря на Жан-Клод Юнкер една хубава ракия. Това ще бъде ли корупция?\", запита националистът.\r\nОт ДПС също подкрепиха новия антикорупционен закон и призоваха да му бъде даден шанс да сработи. А лидерът на \"Воля\" Веселин Марешки заяви, че от партията му ще гласуват за новите текстове с надеждата да има най-накрая справедливост.", "date": "2018.01.12", "title": "Бутнаха ветото на Радев, нов антикорупционен орган ще има!"}
{"url": "https://www.dnes.bg/politika/2018/01/12/zapadni-medii-bylgariia-se-mychi-da-dogoni-evrostandartite.364859", "text": "От 1 януари България пое за шест месеца председателството на Европейския съюз и столицата София ще посрещне за този период многобройни делегации от еврокомисари, министри и наблюдатели - общо над 20 000 души, пише френският в. \"Монд\".\r\nБългария ще направлява работата по горещи теми като приемането на мигранти и новия етап от преговорите за излизането на Великобритания от съюза, което е предизвикателство за малката страна със 7,1 милиона жители, най-бедната от 28-те държави в ЕС. Въпреки солидния си растеж икономиката на България продължава да е спъвана от многобройни структурни проблеми, отбелязва \"Монд\".\r\nДруг френски вестник - \"Фигаро\", обръща внимание на протестите в София в деня на официалното начало на българското Европредседателство. Българите протестираха с искане за подобряване на жизненото равнище и против корупцията. \r\nВестникът цитира издигнат от демонстрантите транспарант: \"Корупцията прави силата\" - иронична препратка към мотото на българското председателство \"Единството прави силата\". В десетината протеста участваха еколози, проруски и антиевропейски организации, защитници на правата на жените, както и полицаи и пенсионери, които настояваха за увеличение на заплатите и пенсиите, допълва \"Фигаро\".\r\nБългария иска да се възползва от председателството на ЕС, за да ускори присъединяването си към Шенгенското пространство, отбеляза на сайта си телевизия \"Евронюз\". От началото на мигрантската криза България следва неотклонно правилата на европейската солидарност. За времето на председателството си София ще води дискусии за намиране на отговор на това предизвикателство. Същевременно обаче тя ще трябва да поддържа единството на страните членки, силно застрашено по този проблем, подчертава \"Евронюз\".\r\nБазираният в Брюксел седмичник \"Политико Юръп\" акцентира върху изказване на българския премиер Бойко Борисов, според когото председателят на Европейския съвет - полякът Доналд Туск - не бива да се меси в полската политика. Борисов каза, че с Туск, с когото са част от едно и също политическо семейство, десноцентристката Европейска народна партия, са приятели, но изтъкна, че те трябва да остане неутрални и безпристрастни.\r\nВ интервю за полски седмичник в началото на седмицата Туск, бивш премиер на Полша, каза, че управляващата партия \"Право и справедливост\" е дълбоко авторитарна и вероятно ще се опита да направи така, че Полша да напусне ЕС, ако престане да бъде чист бенефициент на еврофондове, припомня \"Политико\".\r\nПредизвикателството, пред което се изправя ЕС, предприемайки наказателна процедура срещу Полша заради авторитарния й уклон, беше подчертано и при поемането от България на европейското председателство, отбелязва в. \"Файненшъл таймс\". Британският ежедневник цитира думите на българския премиер, според когото би било \"опасен прецедент\" страните членки да гласуват дали Полша е рискувала да извърши сериозно нарушение на нормите на върховенството на закона. Ако трябва да гласуваме, ще имаме безсънни нощи как да гласуваме. Надявам се да не се налага да правим това, каза Борисов. /БТА/\r\n ", "date": "2018.01.12", "title": "Западни медии: България се мъчи да догони евростандартите!"}
{"url": "https://www.dnes.bg/obshtestvo/2018/01/12/nova-usluga-imate-bonova-knijka-vijte-dali-pechelite.364890", "text": "Имате бонова книжка, а вече има и начин да проверите дали ви носи печалба.Централният депозитар и Националната агенция за приходите пуснаха дългоочакваната услуга - проверка за притежаване на акции с ЕГН и ПИК - персоналният идентификационен код, който се издава от данъчните.Така всички желаещи ще могат да проверят дали притежават, или не акции от предприятия, придобити по време на масовата приватизация, съобщи БНТ.\n\n\nСправката дава информация за собствеността върху финансови инструменти като акции, облигации и дялове, в кое дружество са активите и допълнителни данни.Информацията може да бъде получена на електронен адрес: https://ewallet.csd-bg.bg/След масовата приватизация през 1996 г. на всеки български гражданин се полагаха по 25 000 бона, раздадени под формата на бонови книжки.12 години след края на масовата приватизация - над два милиона души притежават акции от предприятия, но не го знаят.По официални данни общата сума на непотърсени акции от масовата приватизация достига между 2-3 млрд. лева.Напоследък финансови експерти съветват притежателите на приватизационни бонове да бъдат по-активни в търсенето на акциите си от масовата приватизация.Те констатират наличието на огромен брой спящ акции, причината за което виждат в ниската  финансова култура на притежателите на акции от масовата приватизация.", "date": "2018.01.12", "title": "Нова услуга: Имате бонова книжка? Вижте дали печелите!"}
{"url": "https://www.dnes.bg/politika/2018/01/12/ek-dylg-deficit-bylgariia-e-na-dobyr-pyt-a-korupciiata-kato-drugade.364909", "text": "\nПредседателят на Европейската комисия Жан-Клод Юнкер засипа с комплименти България и премиера й Бойко Борисов след съвместното заседание на еврокомисарите и министрите от българското правителство.То бе една от съвместните прояви след вчерашното официално откриване на Българското председателство на Съвета на ЕС.\"България е на добър път, държавният дълг е сред най-ниските в еврозоната, бюджетният дефицит е нещо непознато тук, безработицата пада, всичко това показва, че е постигнат сериозен напредък\", каза Юнкер на съвместната пресконференция с Борисов.Той отново се застъпи за членството на страната ни в Шенген и обясни, че България, като всички страни-членки, има право и задължение да влезе в еврозоната. Шефът на ЕК обаче уточни, че не очаква утре сутринта страната да приеме еврото.\n\n\n\nПровокиран от журналистите да коментира твърденията в някои световни медии, че България е най-корумпираната страна в ЕС, Юнкер пак похвали кабинета. \"Българското правителство се бори с корупцията и постига напредък през последните години. Убеден съм, че този проблем ще намери своето решение\", каза шефът на ЕК. Той все пак обясни, че у нас има проблеми с корупцията, но те били такива като на \"други места\".Шефът на ЕК обясни, че би било твърде опростенческо да се говори, че цяла България е изцяло корумпирана.Преди пресконференцията на Борисов и шефа на ЕК бе подписан проекта \"Юнкер\" за 100 млн. евро, с който ще се създадат 210 нови работни места у нас и ще се подпомогне развитието на земеделието ни.С този проект България става №3 в плана \"Юнкер\" като инвестиция на глава на населението.\"С подписаните между ЕК и България договори у нас влизат над 350 млн. евро по програма на Европейската инвестиционна банка за намаляването на лихвите\", обясни българският премиер.Юнкер и Борисов начертаха основните теми, които ще решава Съветът на ЕС под председателството на България. Сред тях водеща ще бъде свързаността със западните Балкани и подобряването на отношенията с Турция.\"Няма съмнение, че Западните Балкани са свързани като държави повече помежду си, но искаме да ги свържем и с другите страни в Европа\", каза Юнкер. Той обясни, че ще очаква да се информира от първа ръка от какво имат нужда страните в региона по време на Срещата на върха на Западните Балкани в София през май.Шефът на ЕК обясни, че в следващия мандат на Комисията и на Европарламента може реално да се започне подготовка по разширяването на ЕС в района. Според него е важно страните тук да имат европерспектива, за да не се повтарят събитията от началото на 90-те.Газовите доставки в региона също са сред темите, които ЕК и България обсъждат.\"Знам, че това е висш политически интерес за България и ние подкрепяме амбициите на българското правителство. Газовите доставки трябва да са свързващи, а не разделящи\", каза още Юнкер.Темата за Турция и отношенията й с ЕС също е сред важните за Брюксел и Българското председателство.\"И Турция, и Русия са големи съседи на ЕС, тези теми много внимателно трябва да се разглеждат, моето мнение е, че трябва да нормализираме отношенията\", каза премиерът Бойко Борисов.Юнкер повтори, че диалогът с Турция е важен за ЕС, но докато има журналисти в турските затвори, отношенията няма как да се изгладят.\"Турция е голям наш съсед\", каза Борисов и изрази надежда, че с корекции от страна на Турция и с \"нашата политическа воля\" ще се постигне най-доброто за региона и ЕС.Юнкер и Борисов коментираха и надеждите си за бързо съставяне на кабинет в Германия.\"Йотингер каза, че има положителни информации от Германия, дай боже да излезе бял дим от там\", каза българският премиер.Извън темите на председателството българският премиер се извини на софиянци за блокираните улици и им обеща, че подобни мерки за сигурност ще има само още веднъж – на 17 май.Юнкер пък се възхити на България и нарече Борисов свой голям приятел. Шефът на ЕК обясни, че харесва много шопската салата и суджука и се надява да ги опита на обяд.", "date": "2018.01.12", "title": "ЕК: Дълг, дефицит – България е на добър път! А корупцията като другаде!"}
{"url": "https://www.dnes.bg/sofia/2018/01/12/tri-edna-v-druga-i-tejyk-trafik-na-carigradsko.364901", "text": "\nВерижна катастрофа между три автомобила \"Фолксваген\", \"Алфа Ромео\" и \"Рено Меган\" затрудни движението в района на 5-ти километър на столичното \"Цариградско шосе\". При катастрофата няма пострадали хора, а само материални щети, които за някои от автомобилите са доста леки, пише \"Булфото\".Причините за инцидента се изясняват. Полицията е на мястото на ПТП-то.", "date": "2018.01.12", "title": "Три една в друга и тежък трафик на \"Цариградско\""}
{"url": "https://www.dnes.bg/sofia/2018/01/12/prostrelianiiat-v-stolicata-danychen-izdyhna-vyv-vma.364914", "text": "Простреляният началник на отдел \"Фискален контрол\" в НАП Ивайло Стаменов Цветков е починал днес във ВМА, съобщи \"Труд\". Тепърва ще се назначава аутопсия, експертизи, уточни говорителят на Софийската градска прокуратура Зорница Таскова.\n\n\n\n\n\n\r\nТой беше прострелян на 18 декември около 08:40 ч. на ул. \"Дунав\" до оградата на Фармацевтичния факултет в центъра на София.\r\nСтаменов се е спускал бавно със своя автомобил БМВ Х5 по нанадолнището от площад \"Св. Александър Невски\" към бул. \"Дондуков\", където е централата на Националната агенция по приходите (НАП). Внезапно, откъм една от паркираните коли, към която наближило БМВ-то, проехтели три изстрела. Единият от куршумите пробил предното стъкло на джипа, а другите два - страничното. Нападателите избягали с автомобила си.\r\nТой веднага бе приет във Военномедицинска академия в критично състояние и бе опериран два пъти, като му бяха прелети десетки сакове с кръв и плазма. Той имаше поражения в десния бял дроб и големите кръвоносни съдове в областта.\r\nСтрелбата срещу данъчния шеф предизвика острата реакция на премиера Бойко Борисов, който заяви, че когато стрелят по данъчен, стрелят по самата държава и \"ако ги оставим безнаказани, утре ще посегнат и на друг\". Той обеща бързи ответни мерки, но до момента нападателите не са открити и задържани.\r\nВпоследствие бе съобщено, че е открит джипът, от който вероятно е стреляно по 43-годишния данъчен служител. Превозното средство било намерено в столичния квартал \"Хаджи Димитър\".\r\nСтаменов е бивш служител на МВР, а от няколко години работел в НАП като шеф на отдел \"Фискален контрол\". Следял движението на акцизни стоки - цигари и алкохол.", "date": "2018.01.12", "title": "Простреляният в столицата данъчен – издъхна във ВМА"}
{"url": "https://www.dnes.bg/sofia/2018/01/12/izguben-telefon-i-selfi-2-trimata-geroi-ot-pyrvo-lice.364881", "text": "Загубен телефон в метрото, върнат със селфи от тези, които са го намерили, събра трима млади хора, за които да правиш добро е нормално, но да го получаваш е изненада.Dnes.bg разказа историята от метростанцията на Г.М. Димтров вчера. Ели забравила телефона си на седалките. Когато се усетила, че го няма, се върнала да попита охраната, без очаквания, че ще го открие.За нейна изненада обаче той бил върнат, а момчетата, които го направили, си щракнали селфи с телефона, за поздрав.\"Бързах за изпит, слизайки от метрото седнах да си оправя нещата на седелките. Телефонът ми или е паднал, или съм го забравила\", разказа днес началото на историята Ели.10-15 минути по-късно се усетила и се върнала. През това време покрай седалките в станцията минали Николай и Йордан, и двамата на по 19 години.\n\"Отивахме към офиса, минахме и видяхме телефона. Искахме да звъннем на някой, но беше заключен с парола\", разказа продължението едното момче.Двамата отишли при жената, която продава билетите, за да й оставят телефона. Тя обаче обяснила, че трябва да се предаде на полицая от охраната. Въпреки че бързали, Николай и Йордан го изчакали.Докато го чакали, си направили и селфи. \"Искахме момичето да разбере кой е открил телефона й\", обясниха двамата пред Нова тв.А тя през целия ден не открила поздрава. \"Чак вечерта си прегледах телефона и бях супер изненада\", разказа Ели.Публикувала снимките им в една от популярните групи на София във Facebook, защото искала да благодари на момчетата. Не очаквала, че постът й ще добие такава публичност.\"Реших да го споделя и защото е една добра новина на фона на всички лоши, които се случват напоследък\", обясни още Ели.Николай и Йордан пък видели благодарностите няколко часа след публикуването им, когато вече са били набрали популярност.Те приемат изненадващата известност със смесени чувства.\"От една страна се радвам, че хората се изпълват с някаква позитивна енергия, но от друга страна вниманието, което се обръща на случая е доста голямо, имайки предвид, че сме направили нещо, което се предполага, че всеки би направил и трябва да направи\", обясни Николай пред \"Дарик\".", "date": "2018.01.12", "title": "Изгубен телефон и селфи 2: Тримата герои от първо лице!"}
{"url": "https://www.dnes.bg/notifikacii/2018/01/12/sled-pregovoren-maraton-sporazumenieto-za-germaniia.364898", "text": "До самата сутрин на петъчния ден главните преговарящи от страна на Консерваторите на канцлера Ангела Меркел, лидерът на Християндемократите Хорст Зеехофер и социалдемократите на Мартин Шулц са изготвили защитим пред съпартийци и гласоподаватели общ проект за коалиционно споразумение. Едва след 24-часови преговори се стигна до пробив, а вече имаме и конкретика за договорките им.\n\n\n\nСега вече е ясно – ръководителите на трите партии възнамеряват да управляват заедно и да създадат нова широка коалиция. Преговорите от шест рунда между тях постигнаха крайно споразумение, което е разписано на документ от 28 страници, пише германският икономически всекидневник Handelsblatt. Извънредният конгрес на социалдемократите на 21 януари трябва да потвърди принципа на коалицията.До последния момент не е било ясно дали ще се стигне до успешен завършек на преговорите, като не е бил изключван и провал. Централните проблеми са се оказали бежанската и финансовата политика. Но и при темите, които касаят пенсиите и здравната система, е имало ожесточени спорове.Както се посочва в преамбюла, страните се стремят към \"нов европейски възход\". Трите партии също искат да \"засилят социалното сближаване в нашата страна и да преодолеят произтичащите от това разделения\".\r\nЕто и по-важните договорки:\r\n Лидерите на партиите не планират увеличения на данъците. За разлика от първоначалните искания на социалдемократите, данъчната ставка за най-богатите няма да се повишава.\r\n Здравното осигуряване отново ще бъде финансирано по равно от служители и работодатели.\r\n Надбавката за солидарност (специалният данък за изравняване на стандарта в бившата Източна Германия към този в Западна) трябва постепенно да бъде намалена с десет милиарда евро до 2021 г.\r\nИмиграцията не трябва да надвишава 180 000 до 220 000 души годишно. Процедурите за предоставяне на убежище в бъдеще ще се извършват в централните приемни центрове, центровете за вземане на решения и центровете за връщане. Договорен е и таван за събирането на семейства на живеещи в Германия бежанци, който ще е 1000 души на година. Според споразумението, което подлежи на промени, за сметка на това Германия ще намали със същия брой приема на бежанци от Гърция и Италия по силата на договореностите с ЕС за доброволен прием.  Забраната на сътрудничеството в областта на финансирането на образованието трябва да бъде напълно премахната. В допълнение училищата в Германия трябва да бъдат подсилени с инвестиционна офанзива. Партиите планират да бъдат инвестирани 5,95 милиарда евро в дигитализация, образование и изследвания. \r\n Предвиждат се увеличения на детските надбавки. За социални жилища се предвижда 4 милиарда евро.\r\n Използването на противоречивия хербицид глифозат трябва драстично да бъде намалено. До края на годината трябва да има график за прекратяване на ползването на въглища. Освен това германските консерватори и социалдемократите ще се стремят до 2030 г. 65 процента от енергията в страната да се произвежда от възобновяеми източници. Според програмния документ партиите планират забрана за отглеждане на генномодифицирани растения.\r\n Рекордните инвестиции в транспортния сектор трябва поне да се запазят през следващите няколко години. За да се използват средствата бързо и целесъобразно, ще бъде приет закон за планиране и ускоряване.Двете страни се обявяват за цялостни реформи в ЕС и еврозоната. Коалицията е готова за обстоятелството Германия да плаща повече средства в бюджета на ЕС.\r\nПартиите се ангажират да заделят специални бюджетни средства за  и да подкрепят \"социалното изравняване\" и структурните реформи. Те посочват, че това ще бъде основата за бъдещ \"инвестиционен бюджет\" за еврозоната.\r\nВ тясно  искаме трайно да укрепим и реформираме еврозоната, така че еврото да може по-добре да устоява на световни кризи, посочват партиите.\r\n", "date": "2018.01.12", "title": "След преговорен маратон: Споразумението за Германия"}
{"url": "https://www.dnes.bg/obshtestvo/2018/01/12/promiana-v-situaciiata-i-bez-policeiski-protest.364905", "text": "Синдикатите на МВР се отказаха да протестират и прекратяват действията си, съобщиха от СФСМВР.От синдикатите обясниха, че във връзка с настъпилата на 11 януари 2018 г. промяна в ситуацията около исканията, за които Синдикална федерация на служителите в МВР (СФСМВР) протестира от лятото на 2017 г., Управителният съвет на СФСМВР реши временно да преустанови протестните действия, считано от 12 януари 2018 г.\n\n\n\nВчера на среща с правителството премиерът Бойко Борисов заяви, че полицаите трябва да са мотивирани и очаква резултати от тях срещу обещаните още 100 млн. лв. за заплати.\"Вие изобщо не ми пречите, че ще има протест\", се обърна премиерът към синдикалните лидери в МС.Днес заместникът му Валери Симеонов обаче обясни, че това повишение не е съгласувано с коалиционните партньори, а самият той не подкрепя отпускането на още средства.Патриотът съобщи, че във вторник се очаква съвместно заседание на партиите в управлението, на която ще бъде обсъден въпросът.\r\n ", "date": "2018.01.12", "title": "\"Промяна в ситуацията\" и без... полицейски протест"}
{"url": "https://www.dnes.bg/akoshtete-vqrvaite/2018/01/12/godishen-i-liuboven-horoskop-2018-kozirog.364900", "text": "През 2018 Козирозите ще получат вдъхновение да покажат скритите си таланти. Звездите дават възможности за развитие и изкачване в кариерата.Периодът ще бъде много силен за амбициозните Козирози и ще ги зарадва с повече власт и авторитет. Вероятно много от тях ще получат помощ от по-висши хора и чудесни предложения, особено през есента.Онези, които не са конкретно ориентирани ще опитат нови начинания, сред които ще се открои нещо специално.Добре е Козирозите да опитват да бъдат по-скромни и да не се главозамайват, защото това може да отблъсне техен близък човек.Любовният живот на Козирозите ще бъде страхотен през 2018, много от тях може да намерят истинска любов.Отново звездите съветват земния знак да бъде по-скромен и да не парадира със своите качества и постижения, да не говорим да ги преувеличава, защото това ще попречи на новата му връзка като нарани егото на партньора.", "date": "2018.01.12", "title": "Годишен и любовен хороскоп 2018: Козирог"}
{"url": "https://www.dnes.bg/politika/2018/01/12/kum-svat-brat-ioncheva-pak-podhvana-dobrev.364911", "text": "Депутатката от БСП Елена Йончева отново подхвана Делян Добрев за роднинските връзки в община Хасково. От левицата настояват прокуратурата да провери спечелени обществени поръчки за 50 млн. от фирми, които според тях са свързани с Добрев. Депутатът от ГЕРБ обаче настоя, че не е свързан с цитираните фирми и че не е възложител на поръчките.\n\n\n\n\nЗаради скандала от преди няколко месеца Добрев подаде оставката си като депутат, но парламентът по безпрецедентен начин не я прие и така той остана народен представител.Сега от левицата обявиха, че е налице усвояване на обществен ресурс от един роднински кръг в Хасково и че внасят сигнал в прокуратурата да бъдат проверени спечелените обществени поръчки за над 50 млн. лева.\"Става въпрос за група компании, търговски дружества, свързани помежду си чрез акционери, съдружници, управители. В тях участва зетят на Делян Добрев - г-н Гаргов. Същият заема мястото на Делян Добрев в дружество, след като Добрев влиза в политиката\", каза Йончева.От БСП искат поркуратурата да провери и обществени поръчки за саниране на блокове и обръщат внимание, че става дума за 11 блока, като 10 от тях са спечелени от фирми, свързани със зетя на Делян Добрев, въпреки че са се явили 130 кандидати.Социалстите твърдят, че и фирмите, които печелят поръчките, получават парични средства от офшорни компании на Сейшелските и Маршаловите острови. Йончева настоя да бъде проверен и произхода на средствата за завод за пелети, собственост на родителите на Добрев.Червената депутатка се зачуди и защо Делян Добрев е оттеглил оставката си от деловодството на парламента и настоя, че това е пример за \"човешко и политическо нехайство\".В отговор депутатът от ГЕРБ каза, че е оттеглил оставката си, тъй като парламентарната група го е помолила да го направи и е взела това решение. Той отрече и твърденията на социалистите и ги нарече \"набеждаване\".\"Фирмите може да са свързани помежду си, но аз не съм свързано лице с тези фирми. Нито пък съм възложител. Аз не съм кмет на Хасково. Радвам се, че внасят този сигнал в прокуратурата, за да установи тя, че аз не съм свързано лице с фирмите, които се цитират\", категоричен бе той.Той допълни и че въпросната фирма е печелила най-много обществени поръчки в Смолян, когато Дора Янкова е била кмет /бел. ред. - в момента депутат от БСП/.\"Това се премълчава, защото не е удобна истина за Елена Йончева\", допълни Добрев.", "date": "2018.01.12", "title": "Кум, сват, брат... Йончева пак подхвана Добрев"}
{"url": "https://www.dnes.bg/sofia/2018/01/12/sos-v-priroden-park-vitosha-triabva-da-vleze-drug-investitor.364934", "text": "Най-важната стъпка за модернизацията на съоръженията на Витоша е да бъде актуализиран Планът за управление на природен парк \"Витоша\". Това каза председателят на Столичния общински съвет (СОС) Елин Герджиков на пресконференция.Според него борбата срещу актуализацията на плана е защита на сегашния статут. Ако не се приеме новият план, този собственик реално е бетониран там и не може да влезе друг инвеститор, каза Герджиков. Той отбеляза, че дори да има инвестиционен интерес, той не може да стане със сегашния план за управление.Новият план не предвижда ново застрояване в планината - нито хотели, нито хижи, каза Герджиков. По думите му ще се инвестира само в спортни съоръжения, ски писти и поддръжка. Приемането на новия устройствен план е възможността ние да гарантираме интереса на софиянци и модернизацията, изграждането и подмяната на съоръженията, каза Герджиков.Той представи и подробности за приватизацията на общинското дружество \"Въжени линии\". Решението е гласувано на 26 юли 2007 г., а към този момент в СОС няма нито един представител на ГЕРБ - това е два месеца преди изборите за местна власт през 2007 г., каза той. Договорът е подписан през декември 2007 г. от тогавашния директор на Агенцията по приватизация, каза Герджиков и допълни, че през декември все още не е бил конституиран Новият надзорен съвет от новия мандат, а е действал старият надзорен съвет.Председателят на СОС посочи, че изпълнението на договора е проверявано от Агенцията за приватизацията от 2008 г. до сега 11 пъти и не е констатиран нито един повод за прекратяването му. В договора не са предвидени никакви сериозни изисквания към купувача, посочи още Герджиков, цитиран от БТА.Той допълни, че само веднъж е установено неизпълнение на изискването да се запази персонала. Още първата година е изпълнена инвестиционната програма - да се вложат 500 000 лв. През 2009 г. е констатирано нарушение от 60 работни места, налични са били само 47, и поради това е съставен акт и е наложена глоба от около 120 000 лв. Последната проверка е от 2017 г. и всички задължения са спазват, посочи председателят на СОС. Според него е трябвало да се запише в договора приватизаторът не да запази предмета на дейността, а да извършва услугата. Това към онзи момент е било грешка, констатира той.", "date": "2018.01.12", "title": "СОС: В Природен парк \"Витоша\" трябва да влезе друг инвеститор"}
{"url": "https://www.dnes.bg/stranata/2018/01/12/sledvashtata-sedmica-zimata-nastypva-s-viatyr-sniag-i-stud.364913", "text": "Зимата постепенно ще настъпва от следващата седмица с понижение на температурите, валежи от сняг и северен вятър.Още тази вечер и утре над страната ще започне да превалява сняг, основно в Северна България и високите полета на Западна, в низините на Южна България валежите ще са от дъжд.Температурите ще паднат, ще започне да духа североизточен вятър. Това сочи краткосрочната прогноза за времето, цитирана от \"Дарик\".Утре не се очакват сериозни валежи, но ще остане облачно. Неделя пък ще е преходен ден.В понеделник и вторник следващата седмица облаците ще се задържат, ще има превалявания отново, предимно на запад и югозапад, но отново не се очакват сериозни валежи.В сряда обаче нещата ще се променят. Нов средиземноморски циклон  ще окаже по-сериозно влияние на времето у нас и ще донес нови и по-силни валежи - и от дъжд, и от сняг, и на повече места.Тогава се очаква да се образува и снежна покривка, най-вече в Северна и Западна България.Такова време ще се задържи и в четвъртък.В края на следващата седмица - петък, събота и неделя, и началото на по-следващата седмица (22 януари) нов циклон ще окаже влияние на времето у нас и се очаква нова порция лошо време - облаци, превалявания от дъжд и сняг, силен вятър.", "date": "2018.01.12", "title": "Следващата седмица: Зимата настъпва с вятър, сняг и студ"}
{"url": "https://www.dnes.bg/notifikacii/2018/01/12/veliko-tyrnovo-se-proshtava-s-ubitiia-petyr-hristov.364915", "text": "\nДесетки жители на Велико Търново дойдоха на поклонението на бизнесмена Петър Христов в Двореца на културата и спорта. \r\nСред тях бяха футболистът от Златното ни поколение Ивайло Йорданов и шоуменът Димитър Маринов - Митьо Пищова.\n\n\nОпелото премина по-рано днес в Преображенския манастир и на него присъстваха само семейството и хора от най-близкия кръг на бизнесмена. В село Самоводене, където Христов е отраснал, днес е обявен ден на траур. \r\nПетър Христов беше застрелян в понеделник в София, а убиецът му все още се издирва.", "date": "2018.01.12", "title": "Велико Търново се прощава с убития Петър Христов"}
