{"url": "https://www.dnes.bg/mestni-izbori-19/2019/11/03/cik-ne-biaga-ot-otgovornost-gotova-za-sreshta-pri-radev.428401", "text": "Говорителят на ЦИК Александър Андреев обясни, че ЦИК е готова да отида на среща при президента Румен Радев, ако бъде извиканата. \n Коментарът му дойде, след като държавният глава посочи днес, че ще покани ръководството на ЦИК, органите на реда, парламентарно представените политически партии, за да обсъдят \"всички пропуски в изборите и отстъплението от честността на изборния процес\".\r\n\r\nСпоред Радев огромният брой недействителни бюлетини на първия тур и множеството сигнали за купени гласове компрометират организацията и самото доверие в изборния процес. \r\n\r\nАлександър Анреев отсече, че ЦИК ще изготви становище за вота. \r\n\r\n\"Ако бъде насрочена такава среща след местните избори и Централната избирателна комисия бъде поканена на нея, тя ще участва и ще бъде направен анализ на тези избори. На срещата ЦИК ще изложи своето становище и направения от комисията анализ на проведените избори\", каза той, цитиран от БТА.", "date": "2019.11.03", "title": "ЦИК не бяга от отговорност, готова за среща при Радев"}
{"url": "https://www.dnes.bg/index/2019/11/03/310-godishna-cigulka-be-vyrnata-na-sobstvenika-i.428341", "text": "На 22 октомври Стивън Морис прави голяма грешка - той забравя цигулката си във влак пътуващ от Лондон към Арлингтън. Но тя не е просто обикновена цигулка, а антика на 310 години, струваща близо 250 хил. паунда. С нея музикантът е записвал музиката за саундтрака на \"Властелинът на пръстените\" и \"Джеймс Бонд\" и е работил за Дейвид Бауи и Стиви Уондър.\r\nВлакът отпътувал с цигулката, а друг мъж решил да я прибере. По-късно британската транспортна полиция публикува видео от охранителните камери, които са го заснели и помолиха той да се свърже с Морис.\r\n\"Не съм спал добре откакто я изгубих\", признава музикантът пред BBC.\r\nЕдва преди няколко дни получава съобщение в Twitter, което гласи: \"Мисля че разпознавам човека на снимките. Май е някой, когото познавам. Искам да помогна. Знам какво е да оставиш нещо ценно във влака.\"\r\n                \n                \n                Малко след 22 часа вечерта Морис се среща с мъжа, който нарича себе си Джийн, на паркинга на супермаркет. Около него има полицаи под прикритие, но за щастие техните услуги не са нужни.\r\n\"Той се извини и каза, че е искал да ми я предаде лично\", разказва музикантът. Той все още не може да повярва, че любимият му инструмент е отново в ръцете му. Инструментът бил недокоснат и все още добре настроен, а срещу анонимния мъж няма да бъде подавана жалба.\r\nМорис бе категоричен, че ще отпразнува хубавия повод с чаша бира.\r\n ", "date": "2019.11.03", "title": "310-годишна цигулка бе върната на собственика й"}
{"url": "https://www.dnes.bg/mestni-izbori-19/2019/11/03/pet-jalbi-podadeni-za-vota-v-pleven.428405", "text": "В ОИК - Плевен са разгледани пет жалби за нарушения в изборния ден, съобщи председателят на комисията Ярослав Димитров пред БТА.\n\r\nЖалбоподателите твърдят, че имат сигнали за нарушения в селата Дисевица, Беглеж и Буковлък, както и в Плевен - предимно за незаконна агитация в изборния ден.\n\r\nИзвършени са проверки от ОИК. В решенията на комисията жалбите са определени като неоснователни и са посочени съответни аргументи.\n\r\nСамо в един от сигналите е поВ ОИК - Плевен са разгледани пет жалби за нарушения в изборния ден, съобщи председателят на комисията Ярослав Димитров пред БТА.\n\r\nЖалбоподателите твърдят, че имат сигнали за нарушения в селата Дисевица, Беглеж и Буковлък, както и в Плевен - предимно за незаконна агитация в изборния ден.\n                    \n                    \n                \n                \n                \n                \r\nИзвършени са проверки от ОИК. В решенията на комисията жалбите са определени като неоснователни и са посочени съответни аргументи.\n\r\nСамо в един от сигналите е потвърдено, че лице в една от СИК е изгубило своя бадж за легитимация, след което нарушението е отстранено, поясни Димитров.твърдено, че лице в една от СИК е изгубило своя бадж за легитимация, след което нарушението е отстранено, поясни Димитров.", "date": "2019.11.03", "title": "Пет жалби подадени за вота в Плевен"}
{"url": "https://www.dnes.bg/mish-mash/2019/11/03/astrolog-losho-e-che-izborite-sa-pri-retrograden-merkurii.428404", "text": "Ретроградният Меркурий в Скорпион ще влияе зле на земните зодии -  Телец, Дева и Козирог. Периодът ще им създаде усещането, че нещата в живота им не са добре уредени, каза астрологът Ива Иванова в интервю за \"Фокус\".\n\r\nЗа тях се отнася предупреждението да не правят никакви придобивки и да не подписват дългосрочни договори. За водните зодии Рак, Риби и Скорпион, ако създават художествено творчество, периодът е много добър. Същевременно интуицията им ще работи малко по-забавено.\r\nНай-малко отражение периодът има върху въздушните Близнаци, Везни и Водолей и огнените Овен, Лъв и Стрелец.\r\nСпоред астролога е лошо, че изборите са в такъв цикъл.\"Не знам дали ще е това, което искаме. Този период подтиква хората да правят глупости\", коментира тя.\r\n                    \n                    \n                \n                \n                \n                Трябва да се внимава какви договори подписваме. В периода на ретроградност може да кажем неща, които не мислим и след това да съжаляваме.\r\n\"Меркурий ни дава възможност да си купим телефон, който се оказва, че не е този, който сме искали\", даде пример астрологът.\r\nДействието на ретрограден Меркурий се развива във воден знак и вероятността да бъдем излъгани е много голяма.\r\n\"В този период интуицията ни не работи както обикновено. По-склонни сме да бъдем излъгани. Създаваме си впечатления и мечти, които не са точно тези, които са ни необходими\", допълни още Ива Иванова.\r\nПо думите й периодът на ретрограден Меркурий, който е до 20 ноември, е добър за създаване на изкуство.\r\n ", "date": "2019.11.03", "title": "Астролог: Лошо е, че изборите са при ретрограден Меркурий"}
{"url": "https://www.dnes.bg/blizak-iztok/2019/11/03/erdogan-vryshta-bejancite-v-siriia-dobrovolno-ili-prinuditelno.428406", "text": "Малко след започването на съвместни руско-турски военни патрули в Северна Сирия ситуацията в региона остава нестабилна, независимо от постигнатото споразумение между Русия и Турция в Сочи, пише .\n\r\nТурският президент Реджеп Тайип Ердоган е готов да изпрати обратно в страната част от 3,6-те милиона сирийски бежанци, които се намират в момента в Турция. Ердоган възнамерява да върне поне 1 милион от тях в така наречената “зона за сигурност” - областта, над която Турция получи контрол чрез военната операция “Извор на мира”. Турските власти обаче настояват, че изпращането им обратно на сирийска територия ще става само доброволно.\n                    \n                    \n                \n                \n                \n                \r\nДоклад на неправителствената организация Амнести Интернешънъл наскоро отправи критики към Турция за това, че е принудила сирийски бежанци да напуснат страната. Турското правителство категорично отхвърли тези твърдения.\n\r\n\n\r\nГерманският депутат от Християндемократическия съюз (ХДС) Андреас Ник, който е и член на Комисията по външните работи в германския парламент, заяви пред ДВ, че предлагането на перспектива за сирийците да се върнат в страната си, \"е една възможност, но ние сме решително против всяко принудително презаселване на бежанци.\" Депутатът изтъкна, че връщането на бежанците на сирийска територия трябва да се извърши съгласно международното право. И допълни, че \"Европа и Германия няма да подкрепят икономически каквото и да е било принудително репатриране“.\n\r\nЗоната, контролирана от турската армия, е с дължина 120 км и ширина 32 км - тоест тя е много по-малка, отколкото предвиждаше първоначалния план на Ердоган, според който безопасната територия трябваше да се разпростира на 444 километра. Може да се очаква при това положение, че и броят на завърналите се ще е по-малък.\n\r\nДесетки хиляди прогонени, масови екзекуции на кюрдски бойци, стотици избягали от плен привърженици на ИД - това постигна досега турската инвазия в Сирия. ИД не беше напълно победена. И сега може да се завърне. \n\r\nСпоред турското вътрешно министерство близо 330 000 сирийски бежанци са се завърнали в Африн след операцията “Ефратски щит”. Експертът Ойтън Орхан от базирания в Анкара Център за близкоизточни стратегически проучвания (ORSAM) смята обаче, че \"има голяма вероятност много от тези хора междувременно да са се върнали в Турция нелегално, защото не са успели да намерят това, на което са се надявали, и сега живеят там като нерегистрирани бежанци.\"\n\r\nОрхан твърди също така, че ако връщането в Сирия се осъществява на доброволен принцип, броят на завърналите се няма да е много голям. Той посочва, че „от 3,6 милиона сирийци само 10-15% идват от източната част на Ефрат. Ако очакваме хората да се върнат по домовете си, то не повече от 500 000 души ще решат да се върнат в Сирия“.\n\r\nТурският опозиционен политик Умит Оздаг от националистическата “Партия на доброто” е на различно мнение. Пред ДВ той посочва, че \"има неяснота относно доброволното връщане в Сирия\" и обяснява, че приетият през 2014 г. регламент за временна защита недвусмислено уточнява условията на подобни репатрирания: \"Когато войната приключи, сирийците ще трябва да се върнат по домовете си. С други думи, който твърди, че това ще се случва доброволно, греши.\"\n\r\n\n\r\nТурция позволи на сирийските бежанци да влизат в страната през 2012 г., след началото на гражданската война. Но през последните години заради икономическите проблеми, пред които е изправена Турция, отрицателните настроения към сирийските бежанци се засилват.\n\r\nПрезидентът Ердоган иска да спечели обратно на своя страна избирателите, като намери решение на бежанския проблем. Затова той често заплашва Европейския съюз, че няма да се съобразява със споразумението за бежанците, сключено между Анкара и Съюза през 2016 година. Турският президент неведнъж е заявявал, че страната му щяла да „отвори вратите\" за по-нататъшно нахлуване на бежанци в Европа. Това поражда страхове в много държави от ЕС, които се притесняват от евентуална нова бежанска вълна, която може да надхвърли измеренията на мигрантския прилив през 2015 г.\n\r\n\n\r\nЗа германското правителство политическото решение в Сирия остава приоритет. Въпреки че предложението на германския министър на отбраната Анегрет Крамп-Каренбауер за международна \"зона за сигурност\" не срещна подкрепа на национално и на международно ниво, ХДС очевидно все още обмисля възможността за международен ангажимент в Северна Сирия. Андреас Ник е убеден, че темата ще бъде част от дневния ред на редовните консултации преди срещата на върха на НАТО в Лондон в края на тази година.\n\r\nПосочвайки неотдавнашните военни конфронтации между турските войски и силите на сирийския президент Башар Асад и визирайки сделката, постигната в Сочи, Ник казва: „Трябва внимателно да се следи дали това турско-руско споразумение наистина ще доведе до стабилизиране на ситуацията в региона. Аз съм доста скептичен по въпроса\".\r\n \r\n   ", "date": "2019.11.03", "title": "Ердоган връща бежанците в Сирия? Доброволно или принудително"}
{"url": "https://www.dnes.bg/mish-mash/2019/11/03/kakvo-da-ne-podariavate-za-praznicite.428249", "text": "Рожденият ден на ваш близък наближава. Ако не сте помислили отрано за това какво да подарите, както майка ви прави, сигурно обикаляте из магазините в последния момент и губите ценно време, което ви е нужно за грима и тоалета. Как все на вас ви се случва да нямате представа какво харесва човека, който ви е поканил? Спокойно, близо 90% от хората пазаруват в последния момент и изпитват ззатруднения при избора. \r\nНо кой е най-подходящия подарък? Ако трябва да зарадвате приятел, с когото се познавате от години, не отива да му купите плюшена играчка, взета набързо от бензиностанцията. \r\n \r\nЕто няколко подаръка, които не бива да носите на домакина, ако не искате да направите лошо впечатление:\r\n \r\n\r\n \r\nШансовете да олучите стила на домакина, са много малки. Трябва да познавате много добре неговите вкусове, за да купите хубав свещник или стъклена ваза. И каквото и да си говорим, в повечето случаи такива подаръци само събират прах. Всичко, което се използва за декорация, особено разни керамични фигурки, не е добра идея. В случай, че сте се спрели на картина, задължително трябва да знаете, че получателят разбира от изкуство. \r\n \r\n\r\n \r\n\"Няма страшно! Имам един парфюм, който ще го дам на леля ти Данче\". Сигурно сте чували подобно нещо от майка си или баба си. Е, колкото и да сте в безисходица - нямате време за пазаруване или достатъчно средства, никога не подарявайте нещо, което вие сте получили, но не сте използвали. Това е неуважение към домакина. Не дай си боже да не сте махнали опаковката и изпаднете в сконфузния момент човекът да отвори картичка, която е била за вас. Неприятно, нали?\r\n \r\nЗа да носи положителен заряд и се хареса, подаръкът не бива да е стар, а взет специално за случая. Може да сложите панделка на един огромен шоколад, но ще оценят старанието ви, вместо да получат нещо, от което нямат нужда.\r\n \r\nКакво друго да не подарявате вижте в ", "date": "2019.11.03", "title": "Какво да не подарявате за празниците? "}
{"url": "https://www.dnes.bg/notifikacii/2019/11/03/piian-s-2-67-promila-katastrofira-krai-izborna-sekciia.428407", "text": "Пиян шофьор, седнал зад волана с 2,67 промила алкохол, е предизвикал катастрофа в близост до избирателна секция в Каспичан, съобщават от Областната дирекция на МВР в Шумен.\n\r\nПолицейски служител, ангажиран с охрана на изборната секция, е станал свидетел на пътния инцидент.\n\r\nМалко преди 12.30 часа днес, пред една от секциите в Каспичан, водач на лек автомобил \"Фолксваген Поло\" ударил лек автомобил \"Тойота\". Между водачите възникнал спор.\n\r\nНа място е повикан екип на \"Пътна полиция\". Водачът с отчетени 2,67 промила алкохол е задържан за срок до 24 часа в полицейското управление в Нови пазар. Образувано е бързо производство.\n\r\nОще един водач е установен да шофира след употреба на алкохол днес. Малко преди 13.00 часа екип на \"Пътна полиция\" спрял за проверка водач на лек автомобил \"Ауди 80\", който се движил в село Радко Димитриево. \n                \n                \n                \r\nШофьорът - 46-годишен жител на село Салманово, бил във видимо нетрезво състояние. Тестван е с дрегер, който отчел 2,04 промила алкохол в издишания въздух. \n\r\nОтказал да даде кръвна проба за анализ. Задържан е за срок до 24 часа в полицейското управление в Шумен. Образувано е бързо производство.", "date": "2019.11.03", "title": "Пиян с 2,67 промила катастрофира край изборна секция"}
{"url": "https://www.dnes.bg/science/2019/11/03/otkriha-nov-vid-nasekomo-sveti-v-sinio.428377", "text": "Бразилски изследователи са открили нов вид насекоми от семейство Keroplatidae, чиито ларви излъчват синя светлина, съобщава сайтът Физ.орг, позовавайки се на публикация в сп. \"Сайънтифик рипортс\".\n\n\n\r\nМиниатюрното двукрило - сродник на гъбичните комари, обитава резервата \"Атлантик Рейнфорест\" в щата Сао Пауло. Учените за първи път се натъкват на синя биолуминесценция в Неотропичната екозона, обхващаща Южна Америка, Централна Америка и Антилските острови. В региона досега са наблюдавани много биолуминесцентни насекоми и гъби, които излъчват зелена, жълта или червена светлина, пише БТА. \n\r\nНовият вид е наречен Neoceroplatus betaryiensis. Ларвите са открити случайно, докато учените са събирали биолуминесцентни гъби и са установили, че те излъчват необичайна синя светлина.\n                    \n                    \n                \n                \n                \n                \r\n\"Гъбите и светулките не светят в синьо, така че не оставаше друго, освен да сме попаднали на нов вид\", казва един от авторите на изследването, Касиус Стевани от Института по химия към Университета на Сао Пауло.\n\r\nПоглеждайки по-отблизо, специалистите са открили неизвестния досега вид насекоми.\r\nЛарвите на Neoceroplatus betaryiensis живеят в стволовете на дърветата. Те имат три светещи зони - една на опашката и две близо до очите.\n\r\nДосега синя биолуминесценция е наблюдавана само в Северна Америка, Нова Зеландия и Азия.", "date": "2019.11.03", "title": "Откриха нов вид насекомо – свети в синьо! "}
{"url": "https://www.dnes.bg/mestni-izbori-19/2019/11/03/manolova-pak-se-jali-ot-masovo-kupuvane-na-romski-glasove.428409", "text": "Жалби срещу масово купуване на гласове, предимно в ромски секции, са изпратени от щаба на независимия кандидат за кмет на София Мая Манолова. \n\r\nКъм 16.00 часа от 20 сигнала за нарушения до ОИК, ЦИК, главния прокурор и МВР, повече от половината са за платен вот, съобщиха от щата на гражданския кандидат за кмет на София. \n\n\r\nОстаналите са за белязани бюлетини, организиран вот и публикувани екзит полове в сайтове, което е в нарушение на Изборния кодекс.\n\r\nОсновно сигналите за масово купуване на ромски гласове са в 34-та, от 58-ма до 67-ма, и 75-та секции в кварталите \"Красна поляна\", \"Факултета\". А също и в кварталите \"Слатина\", \"Нови Искър\", в район \"Илинден\" и с. Филиповци.\n                    \n                    \n                \n                \n                \n                \r\nДо момента единствената реакция по подадените сигнали е от 3-то РУ към СДВР, откъдето заявиха, че не могат да осигурят полицейско присъствие във всички секции на територията на Столична община.\n\r\nПо-рано през деня независимият кандидат за кмет на София Мая Манолова призова на страницата си в социалната мрежа Facebook столичани да излязат и да гласуват, \"за да не се даде възможност на купения и контролиран вот да решават съдбата на София\".", "date": "2019.11.03", "title": "Манолова пак се жали от масово купуване на ромски гласове "}
{"url": "https://www.dnes.bg/stranata/2019/11/03/razsledvat-kontrabanda-na-18-kg-zlato-i-srebro.428408", "text": "Прокуратурата разследва случай на  контрабанда на 18 килограма сребро и златни накити през  ГКПП \"Капитан  Андреево\" с участието на митничар и близък на кандидат за кмет в   Свиленград, предаде БНР.\r\nВ петък вечерта пред граничния пункт е  преминал джип, пътуващ от Турция, шофиран от мъж от  Свиленград. Автомобилът е  пропуснат от проверяващия митничар. По-късно е  проверен след изхода от пункта  от икономически полицай и върнат за  щателна митническа проверка.\r\nОказало се, че в колата се  пренасят контрабандно 18  килограма сребро и златни накити, както и 140  литра пестициди, които са строго  забранени за внос.\r\nЗадържани са шофьорът на автомобила, който е съпруг на  кандидатка за кмет на Свиленград. \r\n                    \n                    \n                \n                \n                \n                Прокуратурата е поела случая, а данни от разследването ще  бъдат огласени в началото на идващата седмица.\r\n ", "date": "2019.11.03", "title": "Разследват контрабанда на 18 кг злато и сребро "}
{"url": "https://www.dnes.bg/cars/2019/11/03/ranno-i-byrzo-prevkliuchvane-na-skorosti-kakvo-ni-nosi.428385", "text": "На пръв поглед може да ви се стори, че \"ранно\" и \"бързо\" сменяне на предавката се отнасят за едно и също нещо. Всъщност това са два съвсем отделни термина, всеки от които носи различни ефекти със себе си.\r\nРанното превключване е термин, който се използва за навременно задействане на по-горна предавка - преди двигателят да е влязъл във високи обороти. Ранното превключване намалява наличната към момента мощност на автомобила. Така ускорението не може да бъде много бързо. В същото време разходът на гориво пада. Когато превключите рано, може да карате много икономично. Този тип шофиране се нарича и шофиране на ниски обороти, защото се използва само долната част на оборотния диапазон на автомобила.\n                    \n                    \n                \n                \n                \n                \r\nКогато говорим за бързо превключване, се има предвид друг тип техника. Тя може да бъде научена от всеки. При ускорение кракът остава на газта. В същото време се натиска съединителят. Така се получава ефект на „междинна газ“. В същото време оборотите остават високи, защото десният крак продължава да натиска газта.\n\r\nБързото превключване трябва да се упражнява, защото може да претовари предавателната кутия. Намерете баланса между подаване на газ и натискане на съединителя. Едва тогава бързото превключване може да ви донесе ползи.\n\r\nКогато искате да постигнете бързо висока скорост на магистралата, трябва да превключвате бързо. За разлика от икономичното ранно превключване педалът се натиска докрай. Ускорението се подпомага от бързото превключване. Ако превключвате бавно, ускорението се прекъсва за по-дълго време и желаната скорост не се достига достатъчно бързо.\n\r\nБързото превключване при модерните автомобили е по-лесно, отколкото при старите. Ходът на лоста на модерните кутии е по-къс и съединителят отговаря по-добре. Ако ускорението не ви е достатъчно, трябва да върнете една предавка. Така оборотите се увеличават и автомобилът ускорява по-интензивно.\r\nСтепента на ускорението зависи от мощността на двигателя. Двигателите с по-ниска мощност не развъртат така добре на високи обороти.\n\r\nПри високи обороти разходът на гориво се увеличава. Бързото движение по магистрала с над 130 км/ч може да доведе до разход от 50 % над средния. Имайте това предвид, когато предвиждате бързо шофиране между две точки.\n\r\nВажно е да не забравяте и безопасността. Бързото превключване и бързото шофиране водят до по-висок риск за вас и другите участници в движението. В нормалния трафик този тип превключване не трябва да се използва. Употребата му е препоръчителна на празна магистрала при сухо време и дневна светлина.\r\n", "date": "2019.11.03", "title": "Ранно и бързо превключване на скорости – какво ни носи?"}
{"url": "https://www.dnes.bg/index/2019/11/03/ruskata-armiia-ot-trolove-e-jiva-i-zdrava-operirat-ot-afrika.428235", "text": "2020 година наближава, а с нея и изборите за президент на Америка. Междувременно руската фабрика за тролове е жива и здрава и този път оперира напълно открито от нова територия  - Африка. Те имат и помощ зад гърба си - Александър Малкевич, руски пропагандист, изгонен от САЩ.\r\nВчера Facebook обяви, че са били свалени няколко руски акаунта, които публикували в дузина страници. Те били свързани с бизнесмена Евгений Пригожин, наречен от руските медии като \"готвачът на Путин“. Именно той бе обвинен от прокурорите в намеса в изборите през 2016 година. Тази акция на социалната мрежа само доказва, че специалистите по дезинформация на Пригожин продължават да вербуват още хора, но този път създават сателитни офиси в Африка, вместо да ръководят цялата операция от \"анонимен\" бизнес център в Санкт Петербург, както правеха през 2016 г.\r\n                \n                \n                Напоследък Путин оказва голяма подкрепа на Африка. Само преди дни Русия бе домакин на среща на върха за 54 африкански държави в Сочи.\r\nСпоред Facebook троловете се целят към Мадагаскар, Мозамбик, Централната африканска република, Конго, Либия, Судан и Камерун. \r\nПоне една от премахнатите страници има физическо присъствие както в Африка, така и в Русия. Нейното име е AFRIC, а според описанието й, тя е \"общност за независими учени, експерти и активисти\". Нейните представители бяха част от събитието в Сочи и дори обявиха своето партньорство с фондация, ръководена от Александър Малкевич, който има наложени санкции от САЩ заради партньорство с Пригожин за намеса в изборите. По време на форума той увери, че AFRIC ще разпростре усилията си по целия континет.\r\nСамият Пригожин разширява дейността си в Африка и по-друг начин - като изпраща  наемници в Либия и Судан да търгуват за минерали и нефт. Той, разбира  се, отрича това.\r\nМалкевич напусна САЩ миналата година, малко след като бе санкциониран за това, че ръководи сайта Russia Really, който публикувал крайна, но не винаги вярна информация, финансирана от Пригожин. Той отрича някога дори и да се е срещал с бизнесмена, но пред CNN заявява, че да бъде в списъка с наказаните от САЩ е \"медал за чест\".\r\nДнес сайтовете на Малкевич разпространяват информация, която гласи, че африканските държави ще са много по-добре, ако работят с Русия. Само тя не се опитвала да \"прокара чуждестранни норми\" за разлика от останалите западни държави. Неговата фондация вече има хора в Африка, като според данните, те се намират в най-малко три африкански държави.\r\nТепърва ще се разбере дали усилията на Малкевич ще дадат резултат. Но неговата история е само малка част от опитите на Русия да установи контрол над Африка.\r\nНа срещата си с лидерите Путин подписа няколко сделки, с които ще осигурява оръжия на континента, някои дори на по-ниски цени. А докато той правеше това, членовете на правителството му разпространяваха друг продукт - тренировъчни курсове с руски експерти по пропаганда.\r\nРуските власти и собствениците на медии заявиха, че африканските журналисти винаги могат да дойдат на обучение в Москва и мастърклас с държавните медии RT и Sputnik. В своето изявление те отбелязаха, че пътуването може да е прекалено скъпо за африканските им колеги, така че те са готови да изпратят свои хора в Африка.", "date": "2019.11.03", "title": "Руската армия от тролове е жива и здрава. Оперират от Африка"}
{"url": "https://www.dnes.bg/index/2019/11/03/jalbite-i-signalite-v-cik-veche-sa-nad-100.428410", "text": "Над 100 са жалбите и сигналите, които до момента са постъпили в Централната избирателна комисия. 7 са сигналите за купуване на гласове на днешния изборен ден. На първия тур на местните избори преди седмица общият брой на сигналите беше 297. На същата фаза през 2015 г. информациите за нередности са били над 400.\n\r\nГоворителят на Централната избирателна комисия Таня Цанева каза, че немалка част от сигналите не са от съществено значение и не влияят на организацията на изборния процес. \n\r\n\"По отношение на предизборна агитация в деня на изборите имаме към момента 36 сигнала, като ЦИК ги е разгледала. Тези, които е било необходимо, са пратени по компетентност на съответната Общинска избирателна комисия или на органите на реда за проверка. Имаме към момента седем решения за седем нарушения на агенции, които продължават да оповестяват и да публикуват резултати от социологически агенции, независимо от категоричната забрана на закона\", каза Цанева, цитирана от БНР.\n                \n                \n                \r\nОт общо седемте сигнала за купуване на гласове, 5 са в София, основно от \"Красна поляна\" и \"Илинден\", а останалите са Плевен и Дряново.\n\r\nИзбирателната активност към 12,30 ч. в цялата страна е била 18,26%.  \n\r\nРазлични балотажи се провеждат в общо 196 общини в страната. На втори тур ще бъдат избрани кметовете в 18 областни града, сред които и трите най-големи - София, Пловдив и Варна.\n\r\n", "date": "2019.11.03", "title": "Жалбите и сигналите в ЦИК вече са над 100"}
{"url": "https://www.dnes.bg/sofia/2019/11/03/verijna-katastrofa-na-novoto-krystovishte-na-krasno-selo.428412", "text": "Някoлкo aвтoмoбилa ce удaрихa в лoкaлнoтo плaтнo нa кръcтoвищeтo нa булeвaрдитe \"Цaр Бoриc III\" и \"Житницa\", дни cлeд кaтo движeниeтo бeшe пуcнaтo, cъoбщи Нoвa тeлeвизия.\r\n\r\nИнцидeнтът e cтaнaл в нeдeля cутринтa. \n Пo рaзкaз нa oчeвидeц ca ce cблъcкaли тaкcи и тoвaрeн aвтoмoбил. Oт cилния удaр ceриoзнo пoврeдeни ca и кoлитe, кoитo били пaркирaни в лoкaлнoтo плaтнo. Рaзрушeни ca чacт oт нoвaтa мaнтинeлaтa и oгрaничитeлнитe кoлчeтa.\r\n\r\nПocтрaдaли при инцидeнтa хoрa нямa.\r\n ", "date": "2019.11.03", "title": "Верижна катастрофа на новото кръстовище на \"Красно село\" "}
{"url": "https://www.dnes.bg/stranata/2019/11/03/skara-s-kebapcheta-pred-sik-bezplatno-za-glas-ili-po-60-st-na-broi.428414", "text": "Кебапче за глас или само срещу 0,60 лв.?\r\n\r\nМодата на скарата в изборния ден не е отминала. Ароматът от местните деликатеси се разнесе в близост до училище, където има няколко секции, във видинския ромски квартал \"Нов път\" в деня на балотажа.\r\n\r\nОт топлата храна си взимат всички - участниците в секционните комисии, застъпниците, наблюдателите и гласоподавателите. \r\n\r\nКебапчето официално се търгуваше за 60 стотинки, а неофициално се раздавало без пари. \r\n\r\nПреди да забележи камерата на Нова тв, жената пред скарата записваше в тетрадка кой колко кебапчетата и кюфтета взима.\r\n\r\nВпоследствие отрече в тефтера й да има такава информация.\r\n\r\nВ Общинската избирателна комисия няма получен сигнал и не е направена проверка дали някой е ял безплатно кебапче за глас.\r\n\r\nА иначе търговците на кебапчета признаха, че работят само днес и отрекоха думите на жена от махалата, че застъпниците получат безплатно храната.", "date": "2019.11.03", "title": "Скара с кебапчета пред СИК - безплатно за глас или по 60 ст. на брой?"}
{"url": "https://www.dnes.bg/mish-mash/2019/11/03/koi-sa-nai-golemite-revnivci-v-zodiaka.428259", "text": "Ако някога сте били във връзка, то със сигурност сте изпитали поне веднъж ревност към партньора си. Един поглед, хвърлен от някое момиче в дискотеката или пък твърде голямата близост между мъжа и колежката. Това са само едни от причините за големите скандали между влюбените и често са породени от ревност.\r\n \r\nТази черта от характера има пряка връзка със зодията. Някои хора са по-мнителни към заобикалящата ги среда и често се съмняват дори и в най-малкото нещо. Ако това ви звучи познато, най-вероятно сте една от четирите зодии, които са най-ревниви.\r\n \r\n\r\n \r\nХората от тази зодия искат да притежават всичко. Често се целят в материалните блага и желаят да създат хубав и луксозен живот за човека до себе си. Това обаче понякога се оказва проблем, тъй като мислят и партньора си за нещо свое. \r\n \r\nТелците искат цялото внимание да е върху тях и очакват от половинката си да отделят цялото си време за тях. Понякога обаче това е се превръща в пречка за връзката и може да се окаже като причина за нейното прекратяване.\r\n \r\n\r\n \r\nТова е една от най-горделивите зодии и очаква винаги да е в центъра на вниманието. Затова и нейният партньор трябва да им отделя огормна доза внимание и любов. Ако Лъвът засече дори и малка доза пренебрежение, те веднага се замислят дали няма някой друг в картинката.\r\n \r\nТова ги кара да се чувстват несигурни и дори може да породи омраза към половинката. Всичко се свежда до егото на Лъва, а когато то е наранено, става опасно. Като резултат, представителите стават студени и дори отчуждени от любимите си хора.\r\n \r\nКои са останалите ревнивци в зодиака вижте в ", "date": "2019.11.03", "title": "Кои са най-големите ревнивци в зодиака?"}
{"url": "https://www.dnes.bg/world/2019/11/03/dyjd-mokyr-asfalt-avtobus-se-obyrna-vyv-franciia.428413", "text": "Пътничекски автобус на компанията \"Фликсбус\" (Flixbus) се преобърна днес в Северна Франция, при което бяха ранени 33-ма души, съобщиха местните власти.\r\nАвтобусът пътувал по маршрута Париж-Лондон и катастрофирал близо до град Амиен на магистрала А1. Според в. \"Курие Пикар\" автобусът поднесъл на завой при мокра от дъжда настилка, блъснал се в мантинела и след това се преобърнал.\r\nОбщо 29 пътници били леко ранени, а четирима са с по-тежки травми. В автобуса имало 33-ма души заедно с шофьора.\r\nСпоред регионалната префектура сред пътниците имало граждани на САЩ, Испания, Австралия, Нидерландия, Румъния, Русия и Великобритания, предаде ДПА.\r\nПо-късно руското посолство във Франция съобщи, че по информация от жандармерията на департамент Сома сред ранените при инцидента няма руски граждани. (БТА)\r\n ", "date": "2019.11.03", "title": "Дъжд, мокър асфалт... Автобус се обърна във Франция"}
{"url": "https://www.dnes.bg/temida/2019/11/03/deteto-v-kardam-otroveno-po-nepredpazlivost.428416", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Отравяне по непредпазливост е основната версия, по която работят разследващите след смъртта на 9-годишното момче в Кардам. \nТова потвърди главният прокурор Сотир Цацаров.\r\nСпоред него в случая не става дума за умисъл. Обвинител номер едно не съобщи има ли задържан за смъртта на детето, предаде .\r\n\r\nМомченцето почина в дома си преди седмица след повръщане. В болница във Варна в тежко състояние бяха приети две от сестрите му. \r\n\r\nСъстоянието на момичетата, които са на 7 и 11 години, вече се подобрява.", "date": "2019.11.03", "title": "Детето в Кардам отровено по непредпазливост?"}
{"url": "https://www.dnes.bg/mestni-izbori-19/2019/11/03/prazni-sekcii-no-pylna-krychma-syedinenie-v-izborniia-den.428417", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНиска е избирателната активност в област Пловдив през целия ден.\r\nНа този етап няма сериозни сигнали за нарушения, но дори в Столипиново, където по традиция секциите се пълнят малко преди края на вота, е празно.\r\n\r\nКръчмата в Съединение също се оказа по-пълна от секциите. А гласа си хората предпочитат да изразят не в урните.\r\n\r\nСпоред Пламен Камбуров няма смисъл от гласуване, тъй като нищо нямало да се промени. \"Елате след 5 години тук пак ще има ями, пак ще има дупки\", категоричен е Пламен пред екип на телевизия .\r\n\r\nМакар и малцина от хората в Съединение да отидоха до урните, те все пак го направиха с надежда. \r\n\r\nИсканията им остават простички - да имат препитание и условия, отговарящи на века, в който живеем, независимо кой ще застане начело на града.", "date": "2019.11.03", "title": "Празни секции, но пълна кръчма... Съединение в изборния ден"}
{"url": "https://www.dnes.bg/mestni-izbori-19/2019/11/03/bivshiiat-kmet-na-gyrmen-ahmed-bashev-na-svoboda.428420", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившият кмет на Гърмен Ахмед Башев напусна ареста и вече е на свобода. Той бе задържан при спецакция снощи като заподозрян за купуване на гласове, съобщава .\n\nНа страницата на Ахмед Башев във Facebook се появи и съобщение, че ДПС в лицето на държавата задържаха Ахмед Башев с една единствена цел -  спечелване на изборите за кмет на община Гърмен.\r\n\r\nИзборният ден в Рибново и Гърмен не беше прекъсван.\r\n ", "date": "2019.11.03", "title": "Бившият кмет на Гърмен Ахмед Башев – на свобода"}
{"url": "https://www.dnes.bg/mestni-izbori-19/2019/11/03/vialo-vyrvi-balotajyt-izbiratelna-aktivnost-ostava-niska.428418", "text": "Избирателната активност на балотажа в страната остава ниска и следобед.\r\n\r\nКъм 17.30 ч. тя е 35,8%, като до урните са отишли общо 1 430 691 души, съобщиха от ЦИК.\r\n\r\nВ следобните часове най-активни са били избирателите в Белене - 77,89%. \r\n\r\nНай-малко са гласували пък във Варна, където избирателната активност е 23,37%.\r\n\r\nЗа сравнение на първия тур на местните избори, миналата седмица, избирателната активност към 17.30 ч. бе по-висока - 42,85 %.\r\n\r\nВ София избирателната активност към този момент е 33,34%.", "date": "2019.11.03", "title": "Вяло върви балотажът, избирателна активност остава ниска "}
{"url": "https://www.dnes.bg/mestni-izbori-19/2019/11/03/jandarmeriia-ohraniava-balotaja-v-galiche.428411", "text": "\n\r\nЖандармерия охранява село Галиче в деня на балотажа, видя репортер на Булфото. \nКандидати за кметския стол са жената на скандалния бивш кмет на селото Ценко Чоков – Цветелина Нелова, издигната от местна коалиция \"Новото време\" и кандидатът на ГЕРБ Страхил Стоянов. \r\n\r\nВ неделния ден право на глас имат около 1440 души. \r\n\r\nПо време на първия тур на изборите имаше съмнения за злоупотреби с гласовете на болни хора.", "date": "2019.11.03", "title": "Жандармерия охранява балотажа в Галиче"}
{"url": "https://www.dnes.bg/index/2019/11/03/kaka-lara-raste-ne-stolicata-a-stolichanite-v-poveche.428421", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Столицата не расте чак толкова, колкото столичаните в повече, а те плащат данъци в други градове за колите, с които всеки ден са по софийските улици. Това каза в изборното студио \"Голямото наместване\" актирисата и телевизионна водеща Лазара Златарева - Кака Лара. \n\r\nПо думите ѝ факт е, че и днес напливът до урните не е бил голям. Имало немалко хора, които са свикнали основно да мрънкат пред телевизора, а когато имали шанс да направят избор, не гласували. \n\r\n\"Гласуваме разумно, давайки си сметка за това, че този, който иска да управлява града, не го познава\", каза още тя.\n\r\n\"Изборът днес е като веган да избира между пилешко и свинско\", обясни още актрисата.\n                \n                \n                \r\nПред  актьорът Александър Дойнов посочи, че трябва да има децентрализация за общинските администрации в столицата, както в отделните области в страната. \n\r\n\"София имаше много шкембеджийници едно време, ако ще говорим за стара София - типично наше беше, сега няма нито една шкембеджийница\", разказа той. \n\r\nВ старата София имало камиони по развиделяване с мляко, което сега го нямало, припомни той.\n\r\n\"Едно време на Витоша се ходеше с лифт, сега не може\", коментира още Дойнов.\n\r\nСпоред него хората се делят на правещи грешен избор и на такива, избрали правилно.\n\r\n\"Ако се кандидатирам за кмет занапред, пушачите ще гласуват за мен, а те са около 40% от хората\", пошегува се още събеседникът в студиото.", "date": "2019.11.03", "title": "Кака Лара: Расте не столицата, а столичаните в повече!"}
{"url": "https://www.dnes.bg/mestni-izbori-19/2019/11/03/zaplahi-i-kupuvane-na-glasove-predi-balotaja-v-sozopol.428419", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Оспорван балотаж в Созопол. Един срещу друг се изправят кандидатите на ГЕРБ и БСП. \n\r\nПреди балотажа в морския град беше сформирана широка коалиция от десни и леви партии срещу един от кандидатите.\n\r\nВ Созопол и селата местните казват, че между двата тура е имало заплахи и купуване на гласове, съобщи \n\r\nДнес в морския град беше спокойно, а хората поискаха да се смени модела на управление на общината. \n\r\nПоследните 12 години тя беше управлявана от отстранения, но неосъден кмет на Созопол - Панайот Рейзи. \n                    \n                    \n                \n                \n                \n                \r\nНа първи тур кандидатът на БСП Тихомир Янакиев получи 45,12%, а Красимира Германова, която е кандидат на ГЕРБ – 32,68%. Тя беше подкрепена от СДС, с водач на листата бившият кмет Панайот Рейзи, който става общински съветник.\n\r\nКъм 17 часа избирателната активност в Созопол беше висока - почти 60%.\r\n ", "date": "2019.11.03", "title": "Заплахи и купуване на гласове преди балотажа в Созопол"}
{"url": "https://www.dnes.bg/mestni-izbori-19/2019/11/03/kak-glasuvat-v-stolipinovo-sred-tonove-bokluk-i-na-sliapo.428423", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В област Пловдив избирателната активност е ниска през целия ден. По данни на ОИК едва 23.74% от имащите право на глас са го използвали към 17:30 ч.\r\n\r\nНяма сериозни сигнали за нарушения, но дори в \"Столипиново\", където по традиция секциите се пълнят малко преди края на вота, е празно, съобщи Bulgaria ON AIR.\r\n\r\nОт друга страна, тези, които бяха отишли да гласуват, не знаеха за какво - за избора на кмет на общината или на района. \r\n\r\n\"Не съм хвърлила още кой да бъде кмет, не знам за кой за гласувам, не ги познавам\", призна жена от квартала.\r\n\r\nОказа се, че не само тя не е наясно с кандидатите за градоначалник.\r\n\r\nТака един пловдивски квартал избира кмет на район и община на сляпо сред тонове боклук, но с желание за промяна. \r\n ", "date": "2019.11.03", "title": "Как гласуват в \"Столипиново\"? Сред тонове боклук и на сляпо"}
{"url": "https://www.dnes.bg/mestni-izbori-19/2019/11/03/varna-preizbra-portnih-v-plovdiv-noviiat-kmet-shte-e-zdravko-dimitrov.428415", "text": "Иван Портних ще продължи да управлява Варна като кмет, а в Пловдив Здравко Димитров ще бъде наследникът на Иван Тотев, сочат резултатите от Exit Poll на \"Gallup International\" към 20 часа.\r\n\r\nВ морската столица, където Портних остана на по-малко от процент от победата на първи тур, настоящият кмет събра 61.3% от гласовете на варненци срещу 34.1% за Костадин Костадинов от партия \"Възраждане\". 4.6% от отишлите до урните са избрали опцията \"Не подкрепям никого\".\r\n\r\nВ Пловдив новият кмет ще бъде Здравко Димитров от ГЕРБ, който на балотажа събра 60.4% от гласовете на пловдивчани. За опонента му Славчо Атанасов от НФСБ и ВМРО са гласували 33.7% от отишлите до урните.\r\n\r\n5.9% от хората са избрали опцията \"Не подкрепям никого\".\r\n\r\nТака вторият по големина град в България отново ще бъде управляван от кмет на ГЕРБ, след като досегашният градоначалник Иван Тотев реши да не се кандидатира за нов мандат.", "date": "2019.11.03", "title": "Варна преизбра Портних, в Пловдив новият кмет ще е Здравко Димитров"}
{"url": "https://www.dnes.bg/mestni-izbori-19/2019/11/03/bez-fyndyk-za-manolova-kmetskiiat-stol-ostava-za-fandykova-razlikata-8.428422", "text": "Йорданка Фандъкова ще продължи да бъде кмет на София и в следващите 4 години, сочат данните от Exit Poll на \"Gallup International\" към 20 часа.\r\n\r\nНастоящият кмет на столицата, издигната от ГЕРБ за нов мандат, събира 50.8% от вота на софиянци на днешния балотаж. За нейната съперничка Мая Манолова са гласували 42.7% от отишлите до урните.\r\n\r\n6,5% от избирателите са избрали опцията \"Не подкрепям никого\".\r\n\r\nЙорданка Фандъкова бе избрана за кмет на София на частичните местни избори през 2009 година. От тогава тя винаги печелеше вота за столицата още на първи тур – както през 2011 година, така и през 2015-та. \r\n\r\nПреди седмица обаче тя събра 36.37% от гласовете срещу 27.79% за Мая Манолова и това наложи балотаж в столицата за първи път от 2003 година.", "date": "2019.11.03", "title": "Без фъндък за Манолова, кметският стол остава за Фандъкова. Разликата – 8%"}
{"url": "https://www.dnes.bg/mestni-izbori-19/2019/11/03/gerb-zagubi-v-pleven-ruse-i-blagoevgrad.428425", "text": "ГЕРБ загуби в три от областните градове на втория тур на местните избори.\r\n\r\nВ Плевен спечели независимият кандидат Георг Спартански с 55.3%, сочат данните от Exit Poll на Gallup International. Неговият опонент Мирослав Петров от ГЕРБ спечели 39.5% от гласувалите в града.\r\n\r\nПенчо Милков от БСП е новият кмет на Русе. Той получи 57.5% от гласовете, докато за Диана Иванова от ГЕРБ вотът е 37.6 на сто.\r\n\r\nДонякъде изненадващо в Благоевград избраха за кмет независимия кандидат Румен Томов. Той събра 52.1% от гласовете, докато за настоящия кмет Атанас Камбитов вотът е 43%.", "date": "2019.11.03", "title": "ГЕРБ загуби в Плевен, Русе и Благоевград"}
{"url": "https://www.dnes.bg/notifikacii/2019/11/03/piian-blysna-peshehodka-izbiaga-no-preobyrna-kolata.428424", "text": "Пиян шофьор удари жена в Сливен, опита се да избяга, но колата му се преобърна и полицията го задържа. \r\n\r\nСигналът за инцидента е подаден малко след 17, 30 ч. в полицията. \r\n\r\nУниформените са установили, че шофьор на 31 години се е движил в близост до училище в центъра на града и е ударил жена на 80-години. \r\n\r\nТя е транспортирана до МБАЛ-Сливен за оказване на медицинска помощ, без опасност за живота. \r\n\r\nШофьорът е избягал от мястото на катастрофата, но малко по-късно е изгубил управление над колата и се е \r\nпреобърнал извън пътното платно. \r\n\r\nОтървал се е без сериозни наранявания. \r\n\r\nПробата за употреба на алкохол с дрегер е показала 2,63 промила.", "date": "2019.11.03", "title": "Пиян блъсна пешеходка, избяга, но преобърна колата "}
{"url": "https://www.dnes.bg/mestni-izbori-19/2019/11/03/titi-papazov-niskata-aktivnost-e-obida-za-naciiata.428426", "text": "\"Крайно време е на местни избори участие да започнат да вземат отделни личности, а не партии, смята треньорът на баскетболния \"Левски-Лукойл\" Константин Папазов.\n\r\n\"На тези избори гласувах и на двата тура, защото това е най-важното. Активност от близо 35% обаче е обида за нацията. Всички страдаме от това\", коментира той в студиото на  \n\r\nСпоред него фактите говорят сами за себе си и е ясно, че вотът често бива манипулиран. \n\n\r\n\"Ако някой е имал волята изборите да бъдат честни, то те щяха да бъдат такива. Това, че можеш да си продадеш гласа, доказва колко е ниско нивото на нацията. И цялото ни общество е виновно за това. А управляващите съответно ще се възползват\", допълни още Тити Папазов.\n                    \n                    \n                \n                \n                \n                \r\nПо думите му българите се опитвали да бъдат много активни в периода на управлението на определена партия или личност. Често обаче онези, които не вземали участие в изборите, били най-активни в критиката.\n\r\nНа първия тур в София разликата между двамата кандидати – Йорданка Фандъкова, издигната от ГЕРБ и СДС, и независимата Мая Манолова, подкрепена от БСП и десни партии, беше 9%.\n\r\n\"Не се чувствам представена в нито един от двата случая. Но гласувах, защото смятам, че е много важно да се даде отпор на случващото се\", посочи PR експертът Соня Момчилова.\n\r\nПо думите ѝ традиционно в София десните избиратели са онези, които ще определят крайния резултат от вота.\n\r\n\"Гласуването е нещо изключително отговорно. Хората по малките населени места обаче живеят в такава мизерия, че е напълно обясним фактът, че не се интересуват от избирателна активност, права и свободи\", подчерта Момчилова.\r\n ", "date": "2019.11.03", "title": "Тити Папазов: Ниската активност е обида за нацията"}
{"url": "https://www.dnes.bg/mestni-izbori-19/2019/11/03/lili-ivanova-glasuva-v-stolicata.428403", "text": "Примата на българската естрада Лили Иванова пусна своята бюлетина на втория тур на местните избори в в столично НМУ \"Любомир Пипков\".\r\n\r\nКадри от от нейния вот бяха публикувани на Facebook страницата й, а певицата изрази своята благодарност към членовете на секционната комисия.\r\n\r\n\"Секция 36. Благодаря за отношението и уважението!!! Много здраве и много щастие на всички!!!\", написа Лили.", "date": "2019.11.03", "title": "Лили Иванова гласува в столицата"}
{"url": "https://www.dnes.bg/technology/2019/11/03/eksperiment-astronavti-shte-pekat-biskviti-v-kosmosa.428396", "text": "Астронавтите ще пекат експериментално бисквити с шоколадови парченца в космоса в специална фурна, която ще им бъде доставена на Международната космическа станция утре с товарния кораб \"Сигнус\", съобщи Би Би Си.\r\nС пекарските си експерименти астронавтите ще тестват въздействието на високата температура и липсата на гравитация върху формата и плътността на бисквитите. Тестото се осигурява от веригата \"Дабъл трий\" на хотелите \"Хилтън\".\r\nЕксперименталната фурна \"Zero-G Oven\", с която може да се пече храна в безтегловност, прилича повече на тостер. Температурата в нея може да достига до 363, 3 градуса Целзий. С такава фурна продължителните полети в космоса могат да станат по-приемливи.\r\n                    \n                    \n                \n                \n                \n                Сапсулата \"Сигнус\" на корпорация \"Нортроп Груман\", която беше изстреляна вчера следобед към МКС, превозва около 3,7 т товари. В нея има и друго необичайно оборудване - предпазна жилетка срещу радиация и части за спортен автомобил.\r\nАстронавтите ще тестват ефикасността на жилетката. Компанията \"Ламборгини\" пък иска да провери ефекта на космоса върху карбонови влакна. (БТА)\r\n ", "date": "2019.11.03", "title": "Експеримент: Астронавти ще пекат бисквити в космоса"}
{"url": "https://www.dnes.bg/mestni-izbori-19/2019/11/03/kym-10-ch-cik-otchita-oshte-po-niska-izborna-aktivnost-7-14.428380", "text": "7,14% е избирателната активност в страната към 10.00 часа, сочат данните от сайта на ЦИК.\r\nОбщо гласувалите са 285 245 души, а имащите право да дадат своя глас в страната са 3 996 304 души.\r\nИзбирателната активност в Столична община към 10 часа е 5.16 процента. От 1 064 772 гласоподаватели, правото си на вот във втория тур на местните избори са упражнили 54 974 души.\r\nНай-висока е активността в село Самуил, област Разград. Най-ниска активност е отчетена във Варна и Пловдив-град - 2,96%. До момента има подадени 17 нарушения, като 2 от тях са за купуване на гласове.\r\n10.27% беше избирателната активност в България на първия тур на местните избори на 27 октомври към 10.00 часа.\r\n                    \n                    \n                \n                \n                \n                Процентите се равняват на 649 191 души. Най-високата активност тогава е регистрирана в Дряново - 25.44%. Най-ниска е избирателната активност беше във Варна - 4.75%.\r\nИзбирателната активност на местните избори през 2015 г. към 10.00 часа беше 10.66%. Към 10.00 часа през 2011 г. на местния вот активността на избирателите е 7.90%.", "date": "2019.11.03", "title": "Към 10 ч.: ЦИК отчита още по-ниска изборна активност - 7,14%"}
{"url": "https://www.dnes.bg/health/2019/11/03/4-antioksidanta-ot-koito-se-nujdae-kojata-vi.428231", "text": "Всички сме чували за антиоксидантите и тяхната полза за здравето и красотата ни. Те ни осигуряват енергия, противодействат на свободните радикали, помагат в борбата с елементите отговорни за видимите признаци на стареене, но и не само това. Кои са едни от най-добрите за вашата кожа и защо, вижте в следващите редове.\r\nВнимание! Преди прием на добавки, консултирайте се със специалист.\r\n\r\nТой е мощен полифенолен антиоксидант, който естествено се съдържа в червеното грозде, червеното вино, ядките и горските плодове. Също така влиза в състава на редица козметични продукти и прилаган локално помага за защита на повърхността на кожата, предпазвайки я от вредното въздействие на околната среда. Също така действа успокояващо.\r\n                    \n                    \n                \n                \n                \n                \r\nТова е един от най-важните антиоксиданти. Той е мастноразтворим витамин, който можем да си набавим чрез прием на хранителни добавки или консумирайки храни богати на него. Витамин е действа по няколко начина за защита на кожата от външни елементи, които могат да имат отрицателно въздействие върху нея.\r\nТой намира място и в слънцезащитните кремове, тъй като подпомага защитата на кожата от стреса, причинен от излагането на UV лъчите. Не на последно място, действа в силна синергия с витамин С.\r\n", "date": "2019.11.03", "title": "4 антиоксиданта, от които се нуждае кожата ви "}
{"url": "https://www.dnes.bg/akoshtete-vqrvaite/2019/11/03/kakvo-ochakva-zodiite-prez-noemvri-spored-kartite-taro.428228", "text": "Очакваме с нетърпение всеки нов месец. Днес от рубриката на Az-jenata.bgсподеляме таро прогнозата на астролога и специалиста по таро Анджела Пърл. Вижте какъв ноември предстои за вас.\r\n\r\nПрез ноември Овните не бива да се водят от илюзии и да се лутат в облаците. Чувствайте се свободни да следвате своите цели, но бъдете по-практични и реалистични. Може да се наложи да се извинявате по-често и да приемате хората такива, каквито са. Така междуличностните и финансовите въпроси няма да бъдат толкова напрегнати. Не на последно място, през ноември ви очакват приятни събития и романтични познанства.\r\n                    \n                    \n                \n                \n                \n                \r\nТелците ще трябва да обърнат повече внимание на личния живот, а не толкова на работата. Таро картите ви съветват да бъдете по-инициативни, по-смели, социални, особено ако търсите нова любов. Няма да ви липсват идеи, които ще ви помогнат да осъществите една своя мечта. Бъдете смели!\r\n", "date": "2019.11.03", "title": "Какво очаква зодиите през ноември според картите таро?"}
{"url": "https://www.dnes.bg/stranata/2019/11/03/piiana-shofiorka-podkara-kola-v-4-sutrinta.428381", "text": "Трийсет и осем годишна жена от Троян е била задържана за срок от 24 часа, след като е засечена да управлява лек автомобил в града с 2,33 промила алкохол, засечени от дрегер. \n\r\n\r\nПравонарушението е станало тази нощ, около 4.00 часа, съобщават от областната дирекция на полицията в Ловеч.\r\n\r\nПо случая е образувано бързо производство.", "date": "2019.11.03", "title": "Пияна шофьорка подкара кола в 4 сутринта"}
{"url": "https://www.dnes.bg/mestni-izbori-19/2019/11/03/iliiana-iotova-glasuvah-za-edna-moderna-stolica.428382", "text": "Вицепрезидентът Илияна Йотова упражни правото си на глас и заяви, че гласува за една модерна столица.\r\n\"Резултатите от първия тур ме мотивираха още повече да дойда днес и да гласувам. Смятам, че това трябва да бъде дълг на всеки истински гражданин. Срещу информацията за купени гласове, толкова много злоупотреби по страната, толкова много недействителни бюлетини. Наш дълг е да гласуваме, защото това е единственият начин, по който може да преодолеем всички тези злоупотреби.\r\nГласувах за една модерна столица, гласувах за надеждата, един ден да живеем в град, който е красив, удобен за всички.\r\nГрад за децата, които трябва да ходят на детски градини, но, за съжаление, все още не могат и се избират по жребии. Гласувах за град, който да дава перспективи за младите хора. Гласувах и за град, в който, когато човек излезе, независимо по кое време на денонощието, да му е приятно“, коментира Йотова, цитирана от \"Фокус\".", "date": "2019.11.03", "title": "Илияна Йотова: Гласувах за една модерна столица!"}
{"url": "https://www.dnes.bg/index/2019/11/03/dinamichno-vreme-i-zatopliane-do-27-gradusa-prez-sedmicata.428383", "text": "През следващото денонощие времето ще е динамично, съобщават от НИМХ.\n\n\r\nПрез нощта вятърът от юг-югозапад ще се усили. Облачността ще е разкъсана, значителна над Рило-Родопската област и на отделни места там ще превали дъжд. Минималните температури ще са от 5-6 градуса на места в крайните северозападни райони и котловините защитени от вятъра, до 14-15 градуса по морския бряг. През деня ще е ветровито с умерен, в Източна България и на места северно от планините - силен и поривист юг-югозападен вятър. Вечерта вятърът в Западна България ще отслабне и ще се ориентира от запад. Предимно значителна ще е облачността над югозападната половина от страната и главно в планинските райони ще има валежи от дъжд. В Североизточна България ще има повече слънчеви часове. Температурите ще се повишат и максималните ще са предимно между 18 и 23 градуса, на места в Централна Северна България до 25-27 градуса.\n                \n                \n                \r\nПо Черноморието ще е ветровито с умерен и силен юг-югозападен вятър. Облачността ще е променлива, често намаляваща до слънчево. Валежи не се очакват. Максималните температури ще бъдат между 20 и 22 градуса. Температурата на морската вода ще бъде около 17 градуса. Вълнението на морето ще се усили и ще е 3-4 бала.\n\r\nНад Рило-Родпския масив и облачността ще е по-често значителна с валежи главно в часовете около и след обяд, по-значителни в южните райони, където е възможно и да прегърми. През деня ще превали и в западните части на Стара планина, а по-късно вечерта и в централните и източните й райони. Ще е ветровито със силен, по откритите части и бурен югозападен вятър. Максималната температура на височина 1200 метра ще бъде около 15 градуса, на 2000 метра - около 8 градуса.\n\r\nПрез нощта срещу вторник ще превали и на места в централните райони. Във вторник през деня вятърът отново ще стане от юг-югозапад - предимно умерен, северно от планините и в Източна България - и временно силен. Облачността над страната ще е разкъсана, намаляваща над много райони и до слънчево време. Ще бъде топло с преобладаващи максимални температури между 20 и 25 градуса. В сряда ще има разкъсана облачност, над западните и южните райони предимно значителна. Ще остане топло и ветровито.", "date": "2019.11.03", "title": "Динамично време и затопляне до 27 градуса през седмицата "}
{"url": "https://www.dnes.bg/temida/2019/11/03/potvyrdiha-prisydite-na-bejancite-za-bunta-v-harmanli.428384", "text": "Състав на Хасковския окръжен съд потвърди присъдите на Харманлийския районен съд спрямо 17-те пълнолетни и четиримата непълнолетни афганистанци, участвали в бунта в Регистрационно-приемателния център за бежанци /РПЦ/ в Харманли. Решението е публикувано на интернет страницата на съда.\n\n\n\n\r\nНа 24 ноември 2016 година възникнаха сблъсъци между силите на реда и стотици настанени в центъра и чакащи хуманитарен статут мигранти. При разразилите се безредици и бунт в РПЦ бе изпочупено и унищожено и имущество на Държавната агенция за бежанците за над 83 000 лева.\n\r\nНа първата инстанция обвинените пълнолетни получиха наказания за извършеното хулиганство от 1 година условно и 3 години изпитателен срок, а непълнолетните - 1 година условно и също толкова изпитателен срок. И 21-те бяха оправдани по обвинението за нанесени вреди върху недвижимо и движимо имущество.\n                    \n                    \n                \n                \n                \n                \r\nВ частта й за причинените щети Районната прокуратура в Харманли е протестирала присъдата. Жалба срещу присъдите за хулиганство като неправилни и необосновани са подали и защитниците на подсъдимите.\n\r\nХасковският окръжен съд обаче не намира налице основания за изменение или отменяне на обжалваната присъда, поради което я потвърждава изцяло. Тя не подлежи на касационно обжалване, пише в решението, цитирано от БТА.\r\n ", "date": "2019.11.03", "title": "Потвърдиха присъдите на бежанците за бунта в Харманли"}
{"url": "https://www.dnes.bg/rusia/2019/11/03/kak-ekaterina-velika-pochti-ne-razrushi-kremyl.428375", "text": "\nНе само враговете на Русия, започвайки от номадските народи и стигайки до Наполеон, но и нейните управници, неведнъж са имали планове за разгрома на всичко руско, което е било градено преди тях в огромната страна.\n\n\n\r\nВеликата императрица на Руската империя – Екатерина II, е била истинска последователка на идеите на нейния предшественик Петър I. За тях руската архитектура и начин на живот по онова време е бил излишен и ненужен, пише \"\". Управлението им е трябвало да роди новата империя, която да заличи старите привички и архитектурни шедьоври. \n                    \n                    \n                \n                \n                \n                \r\n\n\r\nМладият и изключително амбициозен архитект, попил от най-добрите традиции на Франция и Италия - Василий Иванович Баженов, започнал грандиозен проект за унищожаването на Кремъл и превръщането му в най-големия дворец, който да бъде построен в изцяло европейски стил. Идеята изключително много се харесала на руската императрица с германски произход.    \n\r\nНовият дворец на Москва е изцяло двъхновен от вида на римския площад и храма \"Свети Петър\" във Ватикана. На мястото на кремълските стени е трябвало да се издигне 6-етажно сдание с над 600-метрова фасада, 20 000 помещения и коридори с 400-метрова дължина. След преосмислянето на проекта се стигнало до извода, че етажите е нужно да бъдат сведени до 4 на брой.\n\r\nВъв вътрешната част на територията на Кремъл е трябвало да бъде създаден и площад с овална форма и триумфална арка, към която да водят големи централни улици. За реализацията на този проект е било нужно да се измести целият ансамбъл от съоръжения на храмове в Кремъл, но тази идея не се харесала на руската императрица и тя подложила начинанието на корекции. Дворец трябвало да има параден вход с огромни скултури откъм страната на река Москва. За тази цел е трябвало да се премахнат стените на крепостта. \n\r\nИзпълнението на архитектурното творение започнало през 1770 година. Част от старите строежи и дворци в Кремъл били премахнати. Строителството на мегасъоръжението започнало да уврежда близките православни храмове, но това не спряло проекта. Безумието било прекратено след започналия бунт на Емелян Пугачев и поредната война с Османската империя. Тези военни действия започнали сериозно да изтъняват държавната хазна и така през 1775 година строежът и унищожението на Кремъл били преустановени.", "date": "2019.11.03", "title": "Как Екатерина Велика почти не разруши Кремъл?"}
{"url": "https://www.dnes.bg/mestni-izbori-19/2019/11/03/sliven-na-izbori-zatishie-sled-3-svatbi-v-romskata-mahala.428386", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Малко над 100 000 души днес имат право да отидат до урните в Сливен и да решат кой ще е новият градоначалник. Интересното там е, че до момента няма постъпила нито една жалба.\r\n\r\nРепортер на Bulgaria ON AIR предаде от училище \"Братя Миладинови\" в ромския квартал \"Надежда\" за опашки от избиратели, които чакат да упражнят своя вот. Всички обаче казват, че избирателната активност е по-слаба от миналата неделя.\r\nВ ромската махала е спокойно и тихо, снощи е имало три сватби. Днес няма много желаещи да гласуват. Миналата неделя в края на изборния ден имаше струпване в тази секция.\r\nОсвен в Сливен, балотаж има още в 7 села в общината.", "date": "2019.11.03", "title": "Сливен на избори: Затишие след 3 сватби в ромската махала"}
{"url": "https://www.dnes.bg/mish-mash/2019/11/03/ikona-ana-uintur-stava-na-70-godini.428253", "text": "„Обичам да идвам и да променям списанията.“ Това са думи на великата Ана Уинтур, която днес навършва 70 години. И след 30 години на модната сцена, това изречение не звучи никак помпозно и надуто, а като доказана истина. Защото Ана успя да направи не само промяна, а цяла революция в модата като цяло.\r\nРодена е на 3 ноември 1949 година в Лондон и съдбата да бъде успешна в света на медиите ѝ е предначертана още от малка. Баща ѝ е главен редактор на London Evening Standart и позволява на Ана да има безгрижно детство и завиден финансов статус.\r\n \r\nРазбира се, Уинтурр още от малка проявява типичния си характер на независима жена и напуска училище като тийнейджърка. Започва да се движи из модния свят в Лондон и се озовава в клубове, посещавани от величия като Бийтълс и Ролинг Стоунс. Носи иконичната си прическа още от 15-годишна и това се превръща в нейна запазена марка.\r\n \r\nПървата й работа, естествено, е в модно списание в родния Лондон. Тя е приета в Harper's and Queen, но през 1976 година решава да се премести в Ню Йорк и застава начело на известното списание Harper's Bazaar. След това решава да напусне и да отиде във Viva, където веднага започва да налага своето виждане за мода и дизайн.\r\n \r\nПовече за иконата в модния бизнес четете в ", "date": "2019.11.03", "title": "Икона: Ана Уинтур става на 70 години"}
{"url": "https://www.dnes.bg/mestni-izbori-19/2019/11/03/manolova-glasuva-za-svobodna-i-evropeiska-sofiia.428388", "text": "\nГласувах за свободна, демократична и европейска София, каза кандидатът за кмет Мая Манолова и призова гражданите да упражнят правото си на глас в днешния изборен ден. \n\n\n\r\nМанолова гласува в 58-а секция в квартал Лозенец.\r\n\n\r\nБългария очаква от нас знак за промяна и демокрация, защото без тях всички останали различия нямат значение, допълни Манолова. Отговорност е на всеки един от нас да не дадем възможност на купения и контролиран вот да решава съдбата ни. Гласувайте за промяната, свободата и демокрацията, призова още Манолова.\n                    \n                    \n                \n                \n                \n                \r\nЗа процентите разлика между нея и другия кандидат за кмет - Йорданка Фандъкова, Манолова коментира, че всичко е преодолимо и е в ръцете на столичани. Тя отново призова хората да гласуват и да не оставят на други да решават съдбите на София и на България.\r\n(БТА)", "date": "2019.11.03", "title": "Манолова гласува за свободна и европейска София"}
{"url": "https://www.dnes.bg/world/2019/11/03/nad-20-jertvi-na-zemetreseniiata-vyv-filipinite.428389", "text": "Двете земетресения, разтърсили тази седмица големия остров Минданао в южната част на Филипините, са взели общо 21 жертви. Това сочат последните данни, съобщени днес от властите. На места оцелелите изпитват недостиг на храна и вода, предаде Франс прес.\n\r\nТелевизии показаха как местни жители, изгубили домовете си и настанени в палатки, просят милостиня от автомобилисти, размахвайки плакати пред колите им.\n\r\nПървият трус във вторник бе с магнитуд 6,6, а вторият - в четвъртък, достигна 6,5.\n\n\r\nНационалната служба по катастрофите съобщи, че спасители са открили телата на нови жертви, затрупани от срутили се сгради и отнесени от свлачища. Равносметката е 21 загинали, 432 ранени и двама безследно изчезнали.\n                    \n                    \n                \n                \n                \n                \r\nНа 16 октомври Минданао вече бе опустошен от земетръс, след който бе съобщено за седем убити, а над 20 000 души бяха настанени във временни убежища.\n\r\nФилипините са разположени в тихоокеанския \"огнен пояс\", където се събират тектонични плочи - районът е предразположен към земетресения и вулканични изригвания. Най-гибелното земетресение на архипелага, откакто датират измерванията, уби през 1976 г. хиляди хора - според някои оценки - 8000 души, добавя АФП, цитирана от БТА.\n\r\n ", "date": "2019.11.03", "title": "Над 20 жертви на земетресенията във Филипините"}
{"url": "https://www.dnes.bg/index/2019/11/03/eksperiment-8-dushi-v-opit-da-vliazat-nelegalno-v-angliia-uspiavat-li.428332", "text": "Колко е лесно да прекосиш границата на Великобритания нелегално? Очевидно е лесно като детска игра. В нов, безпрецедентен експеримент на Chanel 4, осем души се опитват да се промъкнат на Острова по осем различни начина, без да носят паспорти в себе си. Всички те успяват. Ето как...\r\nКарълайн и Дейвид са на 62 и 66 години. Тя е сестра, той - пенсиониран бизнесмен. Двамата са спазвали всеки закон и винаги са имали респект към властите. Но като баба на 4 деца, Карълайн е притеснена. За това решава да се включи в експеримента и да тества колко сигурни са границите на родината й.\r\nДвамата с Дейвид взимат бус пълен с мебели. Карълайн се скрива под един от диваните в товарното помещение. Те потеглят от Каен по маршрут, изключително популярен сред трафикантите. Преминават без проблем през френските граничари. С ферибот пристигат в Портсмът, където очакват по-сериозна проверка.\r\n                \n                \n                След шест часа те вече са прекосили канала. Стигат до граничната проверка в Англия. Единственото, което властите питат Дейвид е, дали камионът е бил подсигурен, когато го е оставил на ферибота и е бил недокосван, когато се е върнал. Не претърсват багажното помещение. Карълайн преминава.\r\nАко е толкова лесно за двама обикновени граждани да преминат нелегално през границата, то какво остава за професионалните трафиканти?\r\nЖурналистът Курам пък се опитва да влезе във Великобритания от Холандия. За разлика от Карълайн, той има паспорт, но е зает от приятел. Повечето трафиканти, които използват този метод, разчитат на прилика с оригиналния собственик на документа. Курам няма нито една обща черта със снимката в новия си паспорт.\r\n\"Ако граничарят си върши работата в този ден, ще бъда хванат\", казва Курам.Той е в една кола с още две момчета с легални паспорти. Полицаят се приближава и ги пита носят ли оръжие, наркотици или алкохол. \"Не\", отговарят те. Той ги моли да провери багажника и когато хвърля един поглед им махва, че могат да се качат на ферибота. Курам стига във Великобритания.\r\nАшър изпитва симпатия към мигрантите. Баба му, пенсионирана медицинска сестра, пристигнала в Англия от Ямайка. Той успява да се промъкне във Великобритания чрез яхта през канала. Все пак властите не могат да проверят всички.\r\nТони е шофьор на ТИР. Той решава да мине през един от най-натоварените и охранявани пътища със скрилия се в ремаркето Алим. Той се е увил в одеяло. И въпреки че камионът е проверен на границата и полицията влиза вътре на проверка, Алим остава незабелязан от тях. Той успешно влиза нелегално във Великобритания.\r\n ", "date": "2019.11.03", "title": "Експеримент: 8 души в опит да влязат нелегално в Англия. Успяват ли? "}
{"url": "https://www.dnes.bg/blizak-iztok/2019/11/03/stachki-v-irak-s-iskane-za-padane-na-rejima.428378", "text": "Училищата и някои държавни учреждения в Багдад и Южен Ирак останаха затворени днес - в първия ден от работната седмица в страната, където демонстранти вече от един месец настояват за падане на режима, предаде Франс прес.\n\r\nПротестите, започнали на 1 октомври, бяха придружени с кръвопролитно насилие. По официални данни са загинали най-малко 257 души.\n\r\nАктивистите зачестиха с призивите за гражданско неподчинение, а преподавателският синдикат обяви обща стачка, което парализира днес повечето държавни училища в столицата и южните райони.\n\r\nПовечето учреждения в Дивания са затворени, а плакат върху сградата на провинциалната администрация гласи: \"Затворено по заповед на народа\".\r\n                    \n                    \n                \n                \n                \n                Не работят училищата и ред учреждения в Насирия, където започват да се събират колони от демонстранти.\n\r\nВ град Кут южно от Багдад 25-годишният демонстрант Тахсин Насер обясни пред АФП, че \"препречването на пътища е начин да се прати послание на правителството\". \"Заявяваме им, че ще останем на улиците, докато падне режимът и си заминат корумпираните и крадците\", добави той.\n\r\nВ Хила, град в провинция Бабил южно от Багдад, повечето държавни служители стачкуват, затворени са и повечето учреждения.\n\r\nВ южния град Басра държавните училища затвориха врати за пръв път от началото на протестите.\n\r\nВ Багдад е изцяло блокиран шиитският бастион Садр Сити - демонстранти са препречили улиците там, както и в други източни квартали на града.\r\nВсе повече студенти богослови участват в демонстрациите в Кербала и Наджаф, свещени градове за шиитите.\r\n \r\n/БТА/\n\r\n ", "date": "2019.11.03", "title": "Стачки в Ирак с искане за падане на режима"}
{"url": "https://www.dnes.bg/notifikacii/2019/11/03/za-edna-nosht-izvyrsheni-sa-krajbi-v-tri-cyrkvi-v-rusensko.428390", "text": "Полицията разследва три кражби от църковни храмове в Русенско, съобщиха от Областната дирекция на МВР.\n\r\nНа 1 ноември кметът на с. Острица е сигнализирал за проникване в църквата в селото, извършено през нощта.\r\nУстановено е, че престъплението е станало във времето от 18.00 часа на 31 октомври до 08.00 часа на следващия ден, като е счупена бравата на входна врата и огъната решетка на прозорец. Липсвали икона и църковна одежда, за които не е уточнена стойност. По случая е образувано досъдебно производство.\r\nВеднага след получаване на първия сигнал служителите на РУ – Две могили получили сигнали за още два подобни кражби от църкви в региона - в храмове в селата Каран Върбовка и Пепелина.\r\n                \n                \n                При последвалите огледи на място е установено, че от църквата в Каран Върбовка след взлом на решетка на входната врата са взети 4 малки икони, както и кутия за парични дарения на църквата. Няма информация каква сума е имало в нея и щетите тепърва ще се изясняват.\r\nВ храма в с. Пепелина, полицаите са документирали, че проникването е извършено след срязване на халките на катинар към входната врата. Заявена е липсата на монети – около стотина лева.  По тези два случая също са образувани дознания в РУ – Две могили и е започнало разследването им.", "date": "2019.11.03", "title": "За една нощ: Извършени са кражби в три църкви в Русенско"}
{"url": "https://www.dnes.bg/science/2019/11/03/otkriha-kosti-na-pliozavyr-v-carevichna-niva-v-polsha.428387", "text": "Костите на едър морски хищник, живял преди 150 милиона години, бяха открити в царевични ниви в Полша, съобщи в. \"Мейл он сънди\", цитирана от БТА. \n\n\n\r\nКостите са от плиозавър, всяващо ужас създание, живяло през юрския период. Плиозаврите достигали дължина над 9 метра и тежали по няколко тона. Тези морски хищници били сред най-едрите създания по онова време. Срещали са се в моретата в Европа и Южна Америка и са се хранили с всичко живо, което се изпречвало на пътя им. За това свидетелстват откритите на обекта кости от гигантски костенурки и едри 6-метрови прародители на крокодила.\n\r\nПрез юрския период въпросният район на днешната територия на Югоизточна Полша е бил архипелаг от тропически острови, заобиколени от плитко море.\n                    \n                    \n                \n                \n                \n                \r\n\"В такава среда са живели морските влечуги, на чиито фосили се натъкнахме - заяви палеонтологът Даниел Тиборовски от Музея за Земята на Полската академия на науките. - Те имали големи черепи и масивни челюсти с едри остри зъби. Крайниците им били с форма на перки.\"\n\r\nУчените отбелязаха, че костите са сходни с откритите в глинената формация Кимеридж във Великобритания и на архипелага Шпицберген в Северния ледовит океан.\n\r\nОсвен костите от плиозавър, палеонтолозите попаднали също на кости от други животински видове от същата епоха, включително от плезиозаври - \"братовчеди\" на плиозаврите, гигантски костенурки и предтечи на днешните крокодили.", "date": "2019.11.03", "title": "Откриха кости на плиозавър в царевична нива в Полша "}
{"url": "https://www.dnes.bg/usa/2019/11/03/pet-jertvi-na-parti-za-helouin-v-kaliforniia.428347", "text": "Платформата за краткосрочно отдаване под наем на имоти Airbnb ще удвои усилията, за да ограничи неразрешените партита след парти за Хелоуин в Калифорния, което се превърна в истинска трагедия.\n\r\nПетима души бяха убити, а няколко ранени в четвъртък вечер в стрелба в Оринда, близо до Сан Франциско в Калифорния в къща, наета през Airbnb. Над 100 души са били на това парти, обявено в социалните мрежи.\n\r\n\"Случилото се в четвъртък вечер в Оринда е ужасно. От днес ние ще забраним къщите, представени като места за партита, и ще удвоим усилията, за да се борим срещу неразрешените партита\", каза шефът на платформата Брайън Чески, който е неин съосновател.\n\r\nЗа целта Ербиенби ще увеличи \"ръчния контрол\" на резервациите, които автоматизираната система за откриване на рискове определя като подозрителни. Ще бъде създаден екип, който ще действа бързо в случай на проблеми от този род и ще наложи незабавни санкции на потребителите, които не спазват новите правила относно партитата.\n                    \n                    \n                \n                \n                \n                \r\nСобственикът на къщата, наета за партито на Хелоуин, разказва, че жената, на която оставил ключовете, му казала, че ще покани само 12 членове на семейството си. Той бил предупреден от съседи, че в къщата му е много шумно и звъннал в полицията, след като видял на охранителните камери, че в нея има много повече от 12 души. Полицаите били напът към дома, когато започнала стрелбата, в която бяха убити петима души.\n\r\nПродължава издирването на заподозрения за стрелбата, като полицията извършва разпити на очевидци и анализира доказателствата, пише БТА.\n\r\n ", "date": "2019.11.03", "title": "Пет жертви на парти за Хелоуин в Калифорния "}
{"url": "https://www.dnes.bg/index/2019/11/03/registriraha-nai-dylgata-mylniia-v-sveta-500-km.428348", "text": "Учени обявиха, че през 2017 г. над три американски щата е преминала епична мълния, съобщи Гизмодо.\n\r\nМълнията е регистрирана със спътници и наземни станции. Дължината й е била 500 км - над Тексас, Оклахома и Канзас.\n\r\nОбикновено мислим, че светкавиците се движат вертикално. Те обаче може да са и хоризонтални, особено на голяма височина. При вертикалните светкавици дължината е 6 до 10 км.\n\r\nСпоред специалистите от центъра по приложна метеорология във Форт Колинс, Колорадо, подобни мегамълнии са по-чести, отколкото предполагаме. Те продължават около 100 км.\n\r\nУчените са работили с данни от спътниците GOES 16 и GOES 17, изстреляни през 2017 r. 2018 г., и наземни системи за мониторинг на светкавиците.\n                \n                \n                \r\nДължината на мегастветкавицата не е потвърдена от Световната метеорологична организация, което означава, че рекордът е неофициален. Данни от същите спътници за тази година показват, че е имало още по-дълга мегамълния - 673-километрова над Бразилия. \r\n \r\n/БТА/\r\n ", "date": "2019.11.03", "title": "Регистрираха най-дългата мълния в света – 500 км"}
{"url": "https://www.dnes.bg/vremeto/2019/11/03/s-iujen-viatyr-zatoplianeto-prodyljava.428350", "text": "Днес над Западна България ще се задържи предимно облачно, а над източната част на страната ще има разкъсана, предимно висока облачност, през деня намаляваща до слънчево време. Почти без валежи. Ще духа слаб до умерен вятър от юг-югозапад и с него затоплянето ще продължи. \n\r\nМаксималните температури ще бъдат между 14 и 19°, в Предбалкана и на места в Дунавската равнина до 20° - 22°, в София около 17°. Атмосферното налягане е по-ниско от средното за месеца и през деня още ще се понижи, сочи прогнозата за времето на НИМХ.\n\r\nПо Черноморието ще преобладава слънчево време, преди обяд на места с намалена видимост. Ще духа слаб до умерен южен вятър. Максимални температури 17-19°. Температурата на морската вода е 17°. Вълнението на морето ще бъде 1-2 бала.\n                \n                \n                \r\nНад планините облачността ще е значителна. Временни разкъсвания и намаления до предимно слънчево ще има в масивите от Централна и Източна България. Почти без валежи. Ще духа умерен до силен югозападен вятър. Максималната температура на височина 1200 метра ще е около 14°, на 2000 метра – около 7°.\n\r\n ", "date": "2019.11.03", "title": "С южен вятър затоплянето продължава"}
{"url": "https://www.dnes.bg/index/2019/11/03/systoianieto-na-mysk-se-e-uvelichilo-s-2-miliarda.428349", "text": "Състоянието на американския предприемач Илон Мъск се е увеличило с два милиарда долара до 22,9 милиарда долара. Това стана, след като неговата компания Тесла регистрира за третото тримесечие нетна печалба от 143 милиона долара, като превиши експертните прогнози, предаде ТАСС, като се позова на данни на сп. \"Форбс\".\r\n\r\nМъск основа Тесла през 2003 г., като първоначално тя се занимаваше с производството на електромобили, а после се захвана и със слънчеви батерии и други енергоспестяващи системи.\r\n \r\n/БТА/\r\n\r\n ", "date": "2019.11.03", "title": "Състоянието на Мъск се е увеличило с $2 милиарда"}
{"url": "https://www.dnes.bg/sofia/2019/11/03/promeni-v-dvijenieto-v-sofiia-zaradi-vota.428351", "text": "Във връзка с провеждането на втори тур на изборите за общински съветници и кметове на 3 ноември 2019 г. се въвеждат промени в движението в София, съобщиха от Столичната община.\r\n\r\n От 18.00 часа на 3 ноември 2019 г. до приключване на предаването на изборните материали ще се забранят престоят и паркирането на пътни превозни средства по бул. „Асен Йорданов“ между Площад на авиацията и бул. „Шипченски проход“.\r\n\r\nОт 20.00 часа на 3 ноември 2019 г. до приключване на предаването на изборните материали ще се ограничи движението по бул. „Асен Йорданов“ между Площад на авиацията и бул. „Шипченски проход“.\r\n ", "date": "2019.11.03", "title": "Промени в движението в София заради вота"}
{"url": "https://www.dnes.bg/sport/2019/11/03/dvama-bylgari-na-repeshaji-za-bronza-na-svetovnoto-po-borba-do-23-g.428352", "text": "Двама български борци в класическия стил стигнаха до репешажите за бронза на Световното първенство за младежи до 23 години в унгарската столица Будапеща.\n\r\nНай-близо до финал бе Дейвид Димитров, който в категория до 67 килограма загуби на полуфиналите от Александър Лавончук (Украйна) с 0:2 точки.\n\r\nПреди това той постигна победи над португалеца Педро де Мораии Са с 8:0 и над Виталис Лазовски (Германия) с 4:0.\n\r\nВ спора за бронза той очаква победителя от двубоя между Сайджад Именталабфумани (Иран) и Хаджъ Каракуш (Турция).\n\r\nНа репешажите днес ще продължи и Мартин Велев, който в категория до 60 килограма загуби на старта от бъдещия финалист Армен Маликян (Армения) с 0:8.\n                    \n                    \n                \n                \n                \n                \r\nВ баражите Велев ще започне срещу иранеца Мехди Мохсен Неджад.\n\r\nПоражения в репешажите претърпяха Никълъс Сулев (63 кг) след 1:5 точки срещу Ерик Торба (Унгария), както и Радослав Георгиев при 130-килограмовите, който падна с туш от казахстанеца Мансур Шадукаев.\n\r\nДругите български представители вчера също приключиха участието си. Стоян Кубатов (72 кг) отстъпи с 0:9 на грузинеца Рамаз Зоидзе, а Светослав Димитров (82), започна с успех над Димитру Минаскурта (Молдова) с 10:0, но после загуби от унгареца Тамаш Левай с 4:7.\r\n/БТА/\n\r\n ", "date": "2019.11.03", "title": " Двама българи на репешажи за бронза на световното по борба до 23 г."}
{"url": "https://www.dnes.bg/obshtestvo/2019/11/03/uvelichenieto-na-parite-za-zdrave-v-biudjet-2020-verniiat-pyt.428354", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Важно е да се гласува! Това е наше демократично право, което не бива да пренебрегваме, заяви проф. Николай Габровски пред \"Опорни хора\". \r\n\r\nСпоред неврохирургът всичко зависи от нас в управлението на държавата. \r\n\r\nТой коментира и бюджет 2020 и посочи, че увеличението на парите за здраве е верният път. \r\n\r\n\"За първи път парите ще отидат за увеличение на заплати\", заяви проф. Габровски пред Bulgaria ON AIR.", "date": "2019.11.03", "title": "Увеличението на парите за здраве в бюджет 2020 – верният път!"}
{"url": "https://www.dnes.bg/mestni-izbori-19/2019/11/03/vtori-tur-zapochna-votyt-za-izbor-na-kmetove.428353", "text": "Днес в страната се провежда втори тур на местните избори.След вота на 27 октомври в 9 областни града вече имат избрани кметове. В останалите 18 предстои балотаж. Битката за кметския стол продължава и в 97 общини, в 168 общини са избрали кмет още на първи тур. Втори тур ще се проведе и в 377 кметства и 31 района в големите градове. \n\r\nИзборният ден в община  започна нормално, като до 7.30 часа не са постъпвали сигнали за нарушения или неотворени секции, чийто общ брой е 217. Това съобщи председателят на Общинската избирателна комисия в Русе Николай Братованов.\n\r\nПет от местата за гласуване са допълнителнo разкрити, а две са подвижните секции за хора с физически увреждания.\n                    \n                    \n                \n                \n                \n                \r\nИзбирателите с право на глас в общината са 141 286. От тях 23 са младежите, които са навършили между двата тура пълнолетие и ще могат да гласуват за първи път.\n\r\nОт полицията информираха, че близо 300 служители на МВР бдят за сигурността, обществения ред и спокойствието на гражданите в Русенско в изборния ден.\n\r\nОсвен в областния град балотаж има в още 15 населени места в региона - това показват данните, публикувани на сайта на осемте общински избирателни комисии. Сред тях са два общински центъра - Две могили и Ветово.\n\r\nИзборният ден в община  започна нормално във всички избирателни секции, съобщиха за БТА от Общинската избирателна комисия.\n\r\nВ общината право на глас имат около 81 000 души. Те могат да гласуват в 127 избирателни секции. Разкрити са и две подвижни.\n\r\nВтори тур на местните избори ще има днес в седем от десетте общини в област Шумен. Кмет на община ще избират жителите на четири от общините - Шумен, Нови пазар, Велики Преслав и Каспичан. В община Нови пазар право на глас имат 15 359 души, в община Велики Преслав - 11 876 души, в община Каспичан - 6698 души.\n\r\nВ девет населени места в област Шумен на втори тур ще се избират и кметове на кметства. Общо 117 502 са жителите на област Шумен, които могат да упражнят правото си на вот на втория тур на местните избори. Ще се гласува в 208 избирателни секции, седем от които са подвижни. Това съобщават от пресцентъра на областната администрация.\n\r\nБез проблеми в секционните избирателни комисии /СИК/ започна изборният ден в община . Това каза председателят на ОИК-Пловдив Дарина Тодорова. Пловдивчани ще избират днес кмет на общината и кметове на пет района.\n\r\nЗа първи път днес ще гласуват 64 пловдивчани. Те са навършили 18 години в периода от 27 октомври до 2 ноември. Това съобщиха от служба \"ГРАО\" в община Пловдив. Към днешна дата броят на избирателите в общината е 286 859.\n\r\nНепроменен остава броят на избирателните секции в община Пловдив - 476. За избиратели с увредено зрение или затруднения в придвижването е осигурен транспорт.\n\n\r\nВ община  168 секции приемат днес желаещите да гласуват на балотаж за кмет на общината. Изборният ден започна спокойно, без сигнали за нарушения, съобщи Ярослав Димитров - председател на Общинската избирателна комисия /ОИК/ в Плевен.\n\r\nПо списъци избирателите на втория тур са 115 300.\n\r\nДнес се избират и кметове на кметства в шест селища на общината - Върбица, Гривица, Коиловци, Радишево, Славяново и Ясен. В област Плевен днес има балотажи и за кметове на общините Червен бряг, Левски, Никопол и Долни Дъбник.\n\r\nИзборният ден в област  започна нормално, съобщиха от общинските избирателни комисии в общините, в които днес се произвежда втори тур на местния вот.\n\r\nВ седем от общо 14 общини в областта местните избори продължават, след като не бяха избрани кметове на общини и на кметства на първи тур.\n\r\nВ общините Благоевград, Гърмен и Сандански днес ще се избира общински кмет. В 11 населени места в тези общини продължава и изборът за кмет на кметство.\n\r\nВ общините Гоце Делчев, Петрич, Разлог ще има избори в общо петнайсет села. Рекордьор по балотажи в област Благоевград е община Петрич - от общо 21 населени места с право на вот за кмет на кметство в осем ще има балотаж.\n\r\nНяма регистрирани сериозни нарушения на обществения ред преди началото на изборите, съобщиха от ОД на МВР в Благоевград. Над 330 служители са ангажирани с охраната на изборните секции в областта, допълват от там.\n\r\nВ пет общини в днес има балотажи за избор на кмет. На втори тур гласуват жителите на Дупница, Сапарева баня, Бобошево, Кочериново и Бобов дол.\n\r\nБалотажи има и в селата Крайници, Самораново и Червен брег /община Дупница/, Сапарево /община Сапарева баня/, Блажиево и Слатино /община Бобошево/, Мламолово /община Бобов дол/.\n\r\nБалотажи има и в селата Пиперков чифлик, Жабокрът и Копиловци в община Кюстендил.\r\nЗапочна изборният ден в област . Отворени са всичките секционни избирателни комисии /СИК/, сформирани на територията на трите общини, в които се произвежда втори тур, съобщиха председателите на общинските избирателни комисии.\n\r\nБалотаж за избор на кмет на община има в Търговище и в Попово. В села на три общини - Търговище, Попово и Омуртаг, жителите ще избират кмет днес.\n\r\nВ община Търговище на втория тур право на глас имат общо 53 330 души, каза председателят на ОИК Младен Балуков. Разкрити са общо 105 секционни комисии, сред които една - в областната болница и една - подвижна. Избори за кмет на кметство има в селата Пробуда, Вардун, Лиляк и Давидово. В седмицата между двата тура възраст са навършили и са придобили право на глас деветима жители на община Търговище.\n\r\nВ община Попово имащите право на глас са общо 25 291 души, припомни председателят на ОИК Иван Цонев. Те ще гласуват в разкритите 53 СИК. В четири села в община Омуртаг се произвеждат балотажи: Врани кон, Изворово, Церовище и Беломорци. Имащите право на глас са 2669 души, уточни председателят на ОИК Мина Илиева.\n\r\nИзборният ден в  започна, като вече има гласували в отворените 129 секционни избирателни комисии /СИК/, съобщи председателят на Общинската избирателна комисия /ОИК/ Цонка Велкова.\n\r\nВъв втория тур за избор на кмет на общината могат да упражнят правото си на вот 79 533 избиратели - с шестима по-малко от вота на 27 октомври, според данни на общината. За днешните избори са доставени 90 000 бюлетини.\n\r\nСИК са отворени включително в болницата и Дома за възрастни хора. Осигурена е и мобилна секция за петнадесет гласоподаватели, които не могат да стигнат до изборните места. Общината осигурява и транспорт за хора с увреждания до секциите.\r\nНормално започна изборният ден в, съобщиха от общинските избирателни комисии. Жителите на двете общини гласуват повторно за кмет на община.\n\r\nВ Пернишко има и балотаж за кметове на Батановци, селата Ярджиловци, Студена, Дивотино, Люлин и в двете най-големи кметства в областния център - Изток и Църква.\n\r\nВ Радомир гласоподавателите повторно избират освен кмет на общината, и кметове на селата Дрен и Извор.\n\r\nПраво на вот имат 80 304 избиратели в община Перник и 16 125 - в община Радомир. От тях 13 души ще гласуват за първи път.\n\r\nОтворени са всичките избирателни секции - 142, в община Перник, и 51 - в Радомир. От тях шест са мобилни.\n\r\nНормално е започнал изборният ден в община  съобщи председателят на Общинската избирателна комисия Георги Добрев. Право на глас в балотажа за кмет на общината имат 10 446 избиратели, които могат да упражнят вота си в 151 секции. Кметове на кметства ще се избират на втори тур в селата Априлци, Говедаре, Дебращица, Ивайло и Црънча.\n\r\nОт пресцентъра на полицията информираха, че близо 400 служители на МВР - полицаи и пожарникари, ще следят за нормалното протичане на балотажа в област Пазарджик. Те ще се грижат за спазването на обществения ред, осигуряване на пожарната безопасност и защитата на населението.\n\r\nОсвен в Пазарджик днес на втори тур ще се избират и кметове на общините Белово, Брацигово, Пещера, Ракитово и Стрелча.\r\nСпокойно е започнал изборният ден в , съобщиха от общинските избирателни комисии в областта. Всичките 152 секционни избирателни комисии /СИК/ вече приемат избиратели.\n\r\nНа балотаж кмет на община днес се избира в Ловеч и Тетевен.\n\r\nВ 18 села в шест общини се произвежда втори тур за кмет на населено място. В община Ловеч са три - Баховица, Радювене, както и Александрово, където кандидатите са трима, тъй като вторият и третият са получили равен брой действителни гласове на първи тур.\n\r\nВ община Тетевен също в три села ще се избира кмет - Български извор, Гложене и Градежница. В община Троян са най-много - 5. Това са: Шипково, Орешак, Черни Осъм, Врабево, Борима.\n\r\nИзбори се произвеждат и в четири кметства в община Луковит - Беленци, Дерманци, Ъглен, Бежаново. В община Угърчин балотаж има в Катунец и Кирчево, а в община Летница - в Горско Сливово.\r\nИзборният ден в община започна нормално и в спокойна обстановка. Секционните комисии са отворили навреме, няма заменени членове, освен във видинското село Въртоп, съобщи председателят на Общинската избирателна комисия Павел Петков. Там не се е явил председателят на СИК, който е заменен.\n\r\nОбщо 56 760 са избирателите в община Видин, които ще гласуват в 127 избирателни секции. Пет от тези секции са подвижни - в Дома за стари хора в село Кутово, в болницата във Видин, както и в град Дунавци и селата Капитановци и Градец. В пет населени места на община Видин - Сланотрън, Покрайна, Кутово, Гомотарци и Буковец, днес ще се избира кмет на кметство.\n\r\nВ област Видин, в осем от 11-те й общини, се произвежда втори тур на местните избори.\n\r\nИзборният ден в област  е започнал нормално, отворени са всички секции, в които се произвежда втори тур на местните избори, съобщават от областната администрация.\n\r\nВ общините Смолян, Чепеларе и Баните днес има балотаж за общински кмет, а в 11 села в областта - и за кмет на населено място.\n\r\nОбщо 54 401 са избирателите в областта, които могат да гласуват на втория тур в 136-те изборни секции, открити в общините и в селата с балотаж.\n\r\nИзборният ден в  е започнал спокойно, показва справка от общинските избирателни комисии и ОД на МВР. Разкрити са 171 избирателни секции в шест общини на областта. В три от общините - Силистра, Дулово и Тутракан - има избори за общински кметове.\n\r\nИзборният ден в община  започна нормално, в Общинската избирателна комисия не са постъпвали сигнали за нарушения или за неотворени секции, съобщи председателят на ОИК Екатерина Янева. Шестима членове на избирателни секции не са се явили навреме и са заменени.\r\nИзбирателните секции в града са 103, а членовете на секционните избирателни комисии - 895. Една от секциите е подвижна и в нея са заявили да гласуват 20 души с физически увреждания. Избирателите с право на глас в общината са 63 768.\n\r\nВ пет общини в област днес ще има балотаж. Това са Приморско, Созопол, Средец, Сунгурларе и Карнобат. В останалите общини кметовете бяха избрани на първия тур.\n\r\nПо данни от общинските избирателни комисии в петте бургаски общини, в които се произвежда втори тур на местните избори, гласуването е започнало навреме и към момента няма данни за нарушения.\n\r\nИзборният ден в община  започна нормално, съобщи председателят на Общинската избирателна комисия /ОИК/ Велин Жеков. Отворени са всички 403 секции, от които 2 са мобилни. Имащите право на глас във Варна са почти 285 000 души. В ОИК няма постъпили жалби и сигнали.\n\r\nВъв Варна се провежда балотаж за кмет на общината, в четири от петте района, както и в две от населените места в общината. Втори тур на изборите на кмет се провежда и в общините Бяла и Провадия.\n\r\nЗа осигуряване на безпроблемното протичане на изборния ден на балотажа, както и за гарантиране на реда и спокойствието в града и региона, са ангажирани 400 полицейски служители, съобщиха от полицията във Варна.\n\r\nВ общинаизборният ден започна в нормална обстановка, съобщи говорителят на Общинската избирателна комисия Стелли Стефанова. В някои секции не са се явили членове, които своевременно са били заместени.\n\r\nОбщо 116 926 са избирателите в населените места и общините в Сливенска област, където ще се произведе втори тур на изборите за кмет на община и кмет на кметство, съобщиха от областната администрация. От тях 102 628 са избирателите в община Сливен и 11 081 - в община Твърдица, които имат право да отидат отново до урните за избор на общински кмет. Част от тях ще избират и кмет на 7 населени места в община Сливен и на 2 - в община Твърдица.\n\r\nВ община Котел ще има балотажи за кмет на кметство в село Жеравна и в село Ябланово, общият брой на гласоподавателите е 2851. В община Нова Загора единствено в село Еленово ще има втори тур. Там избирателите по списък са 366 души.\n\r\nИзбирателите в община Сливен могат да упражнят вота си в 187 секции. В общо 13 от тях ще се гласува и за кметове на седем села. В община Твърдица секциите са 19. В четирите секции в град Шивачево и в 2-те в село Сборище ще се гласува и за кмет на кметства.\n\r\n\n\r\n\r\n ", "date": "2019.11.03", "title": "Втори тур: Започна вотът за избор на кметове"}
{"url": "https://www.dnes.bg/football/2019/11/03/ludogorec-specheli-sreshtu-beroe-s-3-1.428356", "text": "Лудогорец постигна 12-а победа в първенството на България, след като в изтеглен мач от 15-ия кръг победи с 3:1 Берое. Така шампионите имат 39 точки и заминават в прекрасно настроение за Барселона за мача си с Еспаньол от турнира Лига Европа.\n\r\nЛудогорец направи обрат, след като изоставаше с 0:1 след 6 минути игра, а разликата им пред Левски и Локомотив (Пловдив) вече е 7 точки - Клаудиу Кешерю пък ще запомни мача с 14ия си гол през сезона.\n\r\nОтборът на Берое, явно вдъхновен от победата над Ботев Враца в предишния кръг, не отстъпваше преди почивката в нито един компонент. Все пак в 3-ата минута попадение на Лукоки за домакините беше отменено.\n\r\nНо в 6-ата минута гостите откриха резултата. Педро Еуженио изведе Ибрахима Конте в чиста позиция зад гърба на защитата на домакините, той преодоля Пламен Илиев и от малък ъгъл прати топката в мрежата.\n                    \n                    \n                \n                \n                \n                \r\nНо в 22-ата минута Вандерсон изравни с много хубава атака, която беше започната от Джоди Лукоки, той продължи към Марселиньо. Бразилският капитан на домакините отигра с едно докосване към Вандерсон, чийто отсечен диагонален удар се оказа труден за вратаря Перниш - 1:1. В 37-ата минута домакините можеха да стигнат до втори гол, пак по същия сценарий. Марселиньо предостави за Вандерсон, той стреля от непосредствена близост, стражът на Берое се намеси перфектно в този случай.\n\r\nПет минути след началото на второто полувреме шампионите направиха пълен обрат. Румънският нападател Кешерю отбеляза с глава след центриране на Стефан Баджи отдясно. Румънецът успя да прехвърли Перниш, като топката срещна дясната греда на вратата на Берое и след това влетя в мрежата.\n\r\nПри този резултат двата отбора си размениха по няколко добри атаки, като беройци на два пъти създадоха много добри възможности да изравнят. В това число е и един пропуск на Ерол Алкан, който при центриране от корнер се размина на метри от вратата на Илиев с топката.\n\r\n10 минути преди края на мача Лудогорец стигна до трети гол, след като Вандерсон напредна от ляво и подаде остро и много точно на поляка. Швиерчок пое малко непохватно топката, но колкото да излъже вратаря Перниш за 3:1.\r\nОще за спорт четете в \r\n ", "date": "2019.11.03", "title": "Лудогорец спечели срещу Берое с 3:1 "}
{"url": "https://www.dnes.bg/crime/2019/11/03/bivsh-kmet-na-obshtina-gyrmen-e-arestuvan.428358", "text": "Бившият кмет на община Гърмен и бивш депутат Ахмед Башев е бил задържан снощи при акция на полицията и жандармерията срещу купуването на гласове в общината.\r\n\r\nНяма официална информация за резултатите от засиленото полицейско присъствие в общината в последните два дни преди балотажа, пише “.\r\n\r\nВъв Facebook профила на Башев има публикувано съобщение, че той е задържан.\r\n\r\nНа първия тур Башев остана трети в надпреварата и в района се говори, че неофициално той е работил в подкрепа на един от участниците в балотажа днес. \r\n\r\nБашев дълги години бе кмет на община Гърмен, след това за кратко и депутат, а в момента е директор на училище в общината.\r\n ", "date": "2019.11.03", "title": "Бивш кмет на община Гърмен е арестуван "}
{"url": "https://www.dnes.bg/obshtestvo/2019/11/03/godina-sled-jestokoto-ubiistvo-pismo-na-groba-na-darina-i-nikol.428359", "text": "Писмо от неизвестна жена, която е жертва на домашно насилие, е било оставено на гроба на 23-годишната Дарина Министерска и едногодишната й дъщеричка Никол, които преди една година бяха застреляни от бащата на момиченцето Викторио Александров, съобщи dir.bg.\n\r\nПисмото не е подписано, а анонимната му авторка е оставила заедно с него и плюшено слънчице и цветя, сподели майката на Дарина - Ваня Министерска. Тя добави, че ще връчи посланието на участниците в работната група, изготвящи измененията в Закона за защита от домашно насилие.\n\n\n\n\r\n\"Това писмо ме накара да се вцепеня! Колко ли жени са в това положение, жертви невидими за околния свят, затворили мъката и безнадеждността между четирите стени на собствения си живот! Това писмо е показно на реалността в България, показно на бездействието, показно за оскотялото общество, показно на премълчаните случаи на домашно насилие, показно на липсващата политическа воля да се справи държавата с проблема, показно на лакомите НПО та, които се борят за правата на онеправданите само на хартия! Това писмо е показно... за всичко каквото не се прави за да спре насилието тук в България, 21 век, страна от ЕС, демократична уж страна! Това писмо трябва да стигне до очите на всички политици, медии и работещи в институциите в България, МВР, МП, Прокуратура, съдилища и прочие, до всички адвокати, дръзнали да защитават насилници! Това писмо ще стигне до всички институции извън България\", категорична бе почернената майка.\n                    \n                    \n                \n                \n                \n                \r\nВаня Министерска призова жената да се свърже с нея, за да й помогне.\r\n\n\r\nНе исках да съм следващата жертва...\n\r\nСъвпадение или не, в деня на вашето убийство бях в \"Надежда\", денят на вашето погребение бях с децата в Северният парк...Оставих играчка и цвете за вас там и не спирах да мисля...\n\r\nЗащо? Но аз знаех вътрешно отговорът. Защото си мислиш, че във всяко семейство има кризи и кавги. Защото, започваш да търсиш вината в теб, да премълчаваш и да се променяш, но в един момент си смачкана, несигурна и зависима от човека до теб. А той това иска. Отделя те от семейството ти, от приятели и близки. Тогава защо не си тръгнеш!? Звучи логично и безкрайно просто, но не е ! Ужасно трудно е да повярваш пак в себе си и да събереш смелост и само, който го е преживял може да разбере. Ти, Дарина си била смела и силна, защото си казала \" Стоп\". Аз се опитвах, всичко беше на приливи и отливи и не знам дали съм се спасила все още ...Сложно е...\n\r\nКак да вярваш на човека, който единият ден е прекрасен, а на другият е зъл и непознат. Чупи, крещи, посяга ти, а после съжалява... Гони те по пантофи пред блока, а след това твърди, че е в депресия и ще се самоубие!?\n\r\nИ ти си виновен за неговите състояния...Заплашва те с нож и после ТОЙ бил зле психически и емоционално съсипан, а моите чувства?! А тези на децата?! Това е жив егоизъм. Да, тези хора съществуват и са тук и сред нас!\n\r\nТе се чувстват силни и безнаказани, защото избиват комплексите си върху жени и деца!\n\r\nМили Дари и Ники, бдете над живите, над другите майки и дечица! Много искам истинска справедливост за вас!\n\r\nМного ми се иска това да не ви се беше случило! Вие сте силни, чисти и завинаги заедно! Господ ще възнесе справедливост!\n\r\nПочивайте в мир, бъдете спокойни във вечния си сън!\n\r\nАз можеше да съм следващата жертва и още не съм застрахована от нищо! Но дойдох да ви \"кажа\" всичко това, защото ще ме разберете и ще ми олекне...\n\r\nСветъл да е пътят ви!\n\r\nДъщеря ми е на годините на Никол! Когато си помисля за този и изгубен още не изживян детски живот, очите ми се пълнят със сълзи...\n\r\nНе мога и да си представя как се изживява такава мъка и как се съществува след това... Безкрайно се възхищавам на близките ви, които не само, че превъзмогват мъката си, но и се борят за вас и за справедливост и защита на жертвите в тази объркана държава! Дано ги гледате отгоре и се гордеете с тях!\n\r\nСбогом, мили Дари и Ники, макар да нямах честта да ви познавам лично, вие докоснахте душата ми!\"", "date": "2019.11.03", "title": "Година след жестокото убийство: Писмо на гроба на Дарина и Никол"}
{"url": "https://www.dnes.bg/mestni-izbori-19/2019/11/03/vasko-krypkata-izlezte-i-glasuvaite.428355", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Васко Кръпката призовава да се излезе и гласува ,защото изборите дават смисъл на ежедневието ни.  \r\n\r\n„Боли ме, че хората са апатични. Вярно, някои останаха излъгани с годините, но имаше смисъл да скачаме по митингите. Продължавам да се боря със злите  сили. За 60 години живот и 30 години “Подуене блус бенд” - равносметката е: повече кръпки и нищо за което да съжалявам!“, сподели в ефира на певецът.", "date": "2019.11.03", "title": "Васко Кръпката: Излезте и гласувайте"}
{"url": "https://www.dnes.bg/mestni-izbori-19/2019/11/03/chetirima-dushi-sa-zadyrjani-v-plevensko.428362", "text": "Четирима души са били задържани в събота вечерта по подозрения за купуване на гласове в района на Плевен. \r\n\r\nПо време на акцията са извършени претърсвания и изземвания, съобщи Нова тв.\n\r\nМиналата неделя в село Буковлък бяха регистрирани множество нарушения.\r\n\r\nМестните твърдяха, че в стаята за гласуване влизали по няколко избиратели наведнъж. Полицията обаче веднага се е намесила. В Буковлък избраха кмет още на първи тур. Той ще застъпи своя пети мандат след броени дни.\r\n\r\nНа втория тур за кметския стол в Плевен ще се борят досегашният кмет Георг Спартански и досегашният областен управител Мирослав Петров.\r\n ", "date": "2019.11.03", "title": "Четирима души са задържани в Плевенско"}
{"url": "https://www.dnes.bg/zvezdi/2019/11/03/silikonyt-ne-e-na-moda-vyv-fermata-mariana-marinova-aut.428365", "text": "Силиконът явно няма да е на мода във \"Фермата\" и тази година. След като селскостопанския живот и битки се оказаха непосилни за Паулина Ванегас, шоуто напусна и Мариана Маринова.\n\r\nОрганизаторката на част от силиконовите конкурси у нас загуби дуела от Силвия.\n\n\n\nЖенският сблъсък бе зрелищен и оспорван, а едната от дамите принесе в болезнена жертва и един от ноктите си. По ирония на съдбата това беше Мариана, която откато е в шоуто дори няма маникюр. Въпреки това тя се раздаде във всички битки, но накрая загуби войната.\n\r\nВ дуела в събота вечер и Силвия, и Мариана влязоха с контузии – едната беше с травма на китката, а другата с ишиасни болки. Блондинката обаче още на старта на предаването обяви, че е най-подготвеният участник, защото е гледала и изучавала всички дуели в предишни сезони. \n                    \n                    \n                \n                \n                \n                \r\n\"Това ми е подарък от Господ. Аз съм благодарна на съдбата, че най-накрая някой ме чу, след хилядите молитви, когато за първи път видях епизод на Фермата и се влюбих в това предаване. Направих си мини арена в блока, в който живеех в Несебър и сега е времето да се извиня за всички комшии за това брутално блъскане и мятане на торбички с пясък\", призна Силвия. По време на всички битки тя или обръщаше резултата, или се движеше с косъм преднина.\r\nДвете се представиха отлично и на въпросите от Алманаха, като имаха само по един грешен отговор. В крайна сметка не се стигна до пета битка, тъй като резултатът стана 8:2.\n\r\nПо всеобщо мнение в предаването, Мариана се е оказала голяма изненада за всички. Тя влезе с имиджа на прекалила със силикона госпожа, но представянето й обърна представите на съотборниците й. Маринова показа трудолюбие, скъса се от работа в шоуто и успя да намери общ език с всички, заради което бе изпратена от участниците и водещите с най-топли чувства. Самата тя се разстрои на тръгване и заяви, че е много щастлива.", "date": "2019.11.03", "title": "Силиконът не е на мода във \"Фермата\", Мариана Маринова аут"}
{"url": "https://www.dnes.bg/rusia/2019/11/03/nikoga-ne-kazvaite-da-na-nepoznat-telefonen-nomer.428357", "text": "Никоган е казвайте „да“, когато вдигате телефона на непознат номер. Телефонните мошеници действат изключително добре с най-новите технически открития, предупреждават експерти, борещи се с този вид измами.\n\r\n\r\nСпоред учените, измамниците са разбрали как да получат цифров отпечатък на глас, а това се случвало най-лесно с думите „да“ и „аз потвърждавам“, пише „Аргументи у факти“. \r\n\r\nПовод за тревогата на руските учени е нововъведението на банките в страната, а именно, въвеждането на гласов отпечатък, който разпознава клиента и не е нужно той да ходи до банков клон, за да осъществи нужните му услуги. \r\n\r\nСпоред Александър Дворянски, директор на компанията за стратегически комуникации  Infosecurity Softline Company, телефонните измамници могат да одобрят превод на средства с откраднатия глас.", "date": "2019.11.03", "title": "Никога не казвайте \"да\" на непознат телефонен номер "}
{"url": "https://www.dnes.bg/notifikacii/2019/11/03/bagata-sled-zagubata-chuvstvam-se-ograben-ot-sydiite.428364", "text": "Благой Иванов-Багата заяви, че се чувства ограбен от съдиите, които определиха Дерик Люис за победител в епичния сблъсък между двамата по-рано днес.\n\r\nЕдинственият българин в UFC заяви, че е трябвало да приключи опонента си и е бил близо до това:\n\r\n\"Не се получи да го откажа, но бях близо. Явно не съм направил достатъчно. Той имаше голяма подкрепа от публиката. Вторият рунд бях хванал много добре гилотината и ако имах още 10 секунди, щях да приключа двубоя“, заяви Багата.\n\n\r\nРодният боец добави, че не мисли, че последните 20 секунди на битката са били от най-голямо значение за съдийското решение. Според него Люис е щял да бъде определен за победител дори без силните му последни 20 секунди.\n                \n                \n                \r\nБлагой отбеляза повече точни удари и повече събаряния в битката, но бе определен за загубил. Той добави, че пред него предстои почивка, а след това още битки.\r\nОще спортни новини четете в \n\r\n ", "date": "2019.11.03", "title": "Багата след загубата: Чувствам се ограбен от съдиите"}
{"url": "https://www.dnes.bg/top-novini/2019/11/03/sled-zdrava-bitka-bagata-ostana-na-kosym-ot-pobedata-sreshtu-liuis.428344", "text": "Благой Иванов надигра тежкия удряч Дерик Люис в три рунда здрава битка, но за съжаление, съдийското решение не бе в негова полза. Българинът загуби след неединодушно решение, въпреки че отбеляза повече точни удари и събаряния. Съдийските гласове бяха с един повече /2:1/ за „Черния звяр“, предаде .\n\r\nНа няколко пъти родният боец бе на ръба да приключи опонента му, но единствено физическата сила на Люис го спаси.\n\r\nЕто как се разви двубоят от основната бойна карта UFC 244:\n\r\nРунд 1: Битката започва на фона на възгласите от местните фенове, които подкрепят Люис. Само след минута игра Благой Иванов поваля „Черния звяр“ и попада в странично задържане. Багата се опитва да приключи двубоя с ключ на ръката, но американецът се спасява. Двамата влизат в тежки боксови размени, а Дерик Люис също отбелязва събаряне. Благой се изправя бързо, но е притиснат в клинч към клетката. Българинът спокойно разменя крошета с по-тежкия Люис.\n                \n                \n                \r\nРунд 2: Багата открива втората част със силно ляво кроше. Опонентът му се вкопчва в него и опитва ъперкът от клинч. Багата поваля Люис след поредна лавина от удари на американеца. Отново световният шампион по самбо опитва ключ на ръката, но съперникът му защитава и се изправя на крака. Благой притиска Люис към клетката и пласира колена и ъперкъти. Благой препъва американеца и го поваля за пореден път. Този път родният боец опитва задушаване, но времето изтича.\n\r\nРунд 3: Последният рунд започва с по-малко екшън от страна и на двамата бойци, които очевидно са на ръба на силите си. Благой притиска Дерик към клетката, но опитът му за събаряне е неуспешен. „Черният звяр“ опитва събаряне, но Благой се защитава умело и отново притиска опонента му с гръб към клетката. Багата влиза в размени последните двайсет секунди и двубоят приключва с аплодисменти от страна на Дейна Уайт.\r\n ", "date": "2019.11.03", "title": "След здрава битка Багата остана на косъм от победата срещу Люис"}
{"url": "https://www.dnes.bg/mestni-izbori-19/2019/11/03/sofiia-plovdiv-varna-reshavashtiiat-balotaj-na-mestnite-izbori.428162", "text": "В 168 от 265-те български общини кметовете бяха избрани още на първи тур на местния вот на 27 октомври. 9 областни града също вече имат кметове, а в останалите 18 предстои балотаж. \n\r\nВ неделя решаващият втори тур ще се проведе избор на 97 кметове на общини, 377 кметове на кметства и за избор на 31 районни кметове. \n\n\n Сред тях е и кметът на Столичната община за следващите 4 години.\n\r\nНа първия тур разликата между двамата кандидати – Йорданка Фандъкова, издигната от ГЕРБ и СДС и независимата Мая Манолова, подкрепена от БСП и десни партии, беше 9%.\r\n \r\nБалотаж ще има и в 22 от 24-те столични района. На първи тур е избран само кмет на район Банкя и на Кремиковци. \n                    \n                    \n                \n                \n                \n                \r\nГрадовете, в които в неделя няма да има втори тур, са Враца - Калин Каменов, Монтана - Златко Живков, Стара Загора - Живко Тодоров, Бургас - Димитър Николов, Велико Търново - Даниел Панов, Габрово - Таня Христова, Кюстендил - Петър Паунов, Кърджали - Хасан Азис, Хасково - Станислав Дечев.\n\r\nВ останалите избирателите отиват до урните и днес.\r\nВ Пловдив гласоподавателите ще избират между Здравко Димитров от ГЕРБ и Славчо Атанасов от ВМРО. \n\r\nВъв Варна битката е между досегашния градоначалник Иван Потрих от ГЕРБ и Костадин Костадинов от партия \"Възраждане\".", "date": "2019.11.03", "title": "София, Пловдив, Варна... решаващият балотаж на местните избори"}
{"url": "https://www.dnes.bg/mestni-izbori-19/2019/11/03/otnovo-otivame-do-urnite-eto-kak-izbirame-kmetove.427812", "text": "В местните избори днес избираме  гласуваме с няколко бюлетини:\n\r\n- бюлетина за кмет на община;\n\r\n- бюлетина за районен кмет;\n\r\n- бюлетина за кмет на кметство;\n\r\nВ градовете София, Варна и Пловдив гласуваме с бюлетина за кмет на община, бюлетина за кмет на район, а в кметствата към тези общини - с бюлетина за кмет на кметство.\n\r\nВсяка бюлетина е отпечатана на бяла и непрозрачна хартия. На гърба й има място за два печата на СИК. В долния й ъгъл има 8-цифрен номер, който се откъсва по перфорацията от член на СИК след гласуването и поставянето от СИК на втория печат на гърба на бюлетината.\n\r\nВ бюлетината са вписани наименованията на всички партии, коалиции, местни коалиции регистрирали кандидати във Вашия изборен район за съответния вид избор и имената на независимите кандидати, ако има регистрирани такива, както и квадратче с \"Не подкрепям никого\".\n                    \n                    \n                \n                \n                \n                \r\nВ бюлетината за общински съветници, в дясната страна са очертани толкова кръгчета, колкото е максималния брой на кандидатите от една кандидатска листа на партия, коалиция или местна коалиция и съдържат трицифрения номер на кандидатите от съответната кандидатска листа.\n\r\nВашият глас ще е действителен, ако правилно отбележите Вашия избор.\r\n\r\nЗа кмет на община, район или кметство гласувате, като в квадратчето с номера пред имената на избрания от Вас кандидат с химикал, пишещ със син цвят, поставите знак Х или V.\r\n\"Не подкрепям никого\"\n\r\nАко не желаете да подкрепите нито един кандидат на партия, коалиция, местна коалиция или инициативен комитет, в бюлетината за съответния вид избор може да поставите знак Х или V с химикал, пишещ със син цвят, в квадратчето с надпис \"Не подкрепям никого\".                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.03", "title": "Отново отиваме до урните! Ето как избираме кметове"}
{"url": "https://www.dnes.bg/world/2019/11/03/buria-vyv-velikobritaniia-vze-jertva.428346", "text": "Силни ветрове бушуват в части на Англия, където заради бурята бяха отменени пътуванията на кораби по фериботната връзка между британското пристанище Дувър и френското пристанище Кале, предаде Асошиейтед прес.\n\r\nСтихията вече отне живота на една жена на около 60 години, която почина, след като повалено от вятъра дърво падна върху колата й в Дорсет, на 193 километра югозападно от Лондон.\n\r\nНа места поривите на вятъра достигнаха 130 километра в час. Издадено е предупреждение и за проливни дъждове. На много места има паднали дървета, които са блокирали някои железопътни линии.\n\r\nФранция също се готви за приближаването на бурята откъм запад, като френски метеоролози са я нарекли Амели.\n                    \n                    \n                \n                \n                \n                \r\nТревога е издадена за над дузина департаменти на Атлантическото крайбрежие и в Централна Франция. Очаква се бурята Амели да връхлети френската територия днес сутринта и да причини високи вълни. \n\r\nМетеоролози прогнозират пориви на вятъра от 130 километра в час.\n\r\nБури и дъждове през миналия месец нанесоха щети и предизвикаха хаос в трафика в Южна Франция, припомня БТА.\r\n ", "date": "2019.11.03", "title": "Буря във Великобритания взе жертва"}
{"url": "https://www.dnes.bg/rusia/2019/11/03/vissh-policai-ot-kavkaz-zastrelian-v-moskva.428345", "text": "Шефът на центъра за противодействие срещу екстремизма в руската кавказка република Ингушетия Ибрагим Елджаркиев е застрелян в Москва. Това съобщи за ТАСС източник от спешните служби, предаде агенцията.\n\r\nОколо 18.30 ч. вчера е започнала стрелба на ул. \"Академик Анохин\" в западен район на руската столица. Ранени са били двама души, като впоследствие те са починали.\n\r\nПо данни на източник от органите на реда атентат срещу Елджаркиев имало и през януари т. г. Когато висшият служител от структурата на федералното вътрешно министерство се връщал от Чечения в съседна Ингушетия, колата му била обстреляна с автомати. Трима полицаи, пътували с него, били тежко ранени, но той самият не пострадал.\n                    \n                    \n                \n                \n                \n                \r\nПо-късно стана известно, че полицията издирва трима мъже във връзка с убийството на Ибрахим Елджаркиев.\n\r\nЕлджаркиев и брат му са били застреляни най-малко с 10 изстрела, вероятно с пистолет \"Глок\". Стрелецът и съучастниците му са избягали с лека кола, която по-късно бе открита изоставена край метростанция. Според източник от правоохранителните органи Елджаркиев е бил в Москва по лични въпроси, а не в служебна командировка. Приоритетната версия за убийството е свързана с професионалната му дейност, посочва БТА. \r\n ", "date": "2019.11.03", "title": "Висш полицай от Кавказ застрелян в Москва"}
{"url": "https://www.dnes.bg/crime/2019/11/03/42-godishen-myj-zapali-i-dvete-si-koli-v-krivodol.428366", "text": "Лек и товарен автомобил са били запалени в Криводол. Съобщение за пожар е получено снощи към 23.05 ч. в Районно управление на МВР-Враца, съобщиха от Областната дирекция на МВР\r\nУстановено е, ча на улица в Криводол горят товарен автомобил \"Опел“ и лек автомобил \"Шкода“. Колите са били подпалени от техния собственик - 42-годишен мъж.", "date": "2019.11.03", "title": "42-годишен мъж запали и двете си коли в Криводол"}
{"url": "https://www.dnes.bg/mestni-izbori-19/2019/11/03/cacarov-glasuva-v-plovdiv-potvyrdi-za-aresta-na-ahmed-bashev.428369", "text": "Гласувах за Пловдив, такъв какъвто трябва да бъде, какъвто го знам от времето, когато съм бил дете и какъвто желая да бъде сега. Това каза главният прокурор Сотир Цацаров, след като упражни правото си на вот в 28 секция на \"ОУ Петър Берон\" в родния си град.\n\r\n\"Пловдив не се описва с епитети, той се описва с име - Пловдив. Гласувах, защото вярвам в Пловдив и смятам, че това е град, който заслужава\", каза още Цацаров и добави, че Пловдив има огромен потенциал и граждани, които заслужават да живеят добре. Затова именно е гласувал за Пловдив.\n\r\nПо отношение на на нарушенията, главният прокурор заяви, че са образувани 95 досъдебни производства за изборна търговия, 23-ма са с обвинения.\n                    \n                    \n                \n                \n                \n                \r\nЦацаров потвърди, че бившият кмет на община Гърмен Ахмед Башев е бил арестуван. \n\r\n\"Да, задържан е Башев за усилено купуване на гласове в полза на единия от кандидатите на балотажа\", уточни главният прокурор. \n\r\nТой коментира въпроса за президентския указ за назначаване на новия главен прокурор Иван Гешев. \"Аз нямам никакви съмнения, че държавният глава ще изпълни конституционните си правомощия в обозрим срок, както самият той се изрази. Не мисля, че някой е очаквал президентския указ между двата тура\", каза Цацаров. \r\n ", "date": "2019.11.03", "title": "Цацаров гласува в Пловдив, потвърди за ареста на Ахмед Башев"}
{"url": "https://www.dnes.bg/business/2019/11/03/oae-obmislia-da-kupi-letishte-pristanishte-i-zemi-v-bylgariia.428361", "text": "Абу Даби обмисля да купи летище, пристанище и земи в България. Емирствата имат интерес и към българския туризъм.\r\n“България има намерение да се обърне към високия клас туризъм и  смятаме, че с потенциала, който имате, това е напълно възможно. С вашата  страна можем да развиваме също логистика, транспорт и земеделие.”,  заяви държавният министър в кабинета на Обединените арабски емирства  (ОАЕ) Ахмед Али ал Сайег пред \n\r\nТой бе в София дни преди официалната визита у нас на престолонаследника  на Абу Даби шейх Мохамед бин Зайед ал Нахаян, който се очаква да  пристигне в сряда.\n                    \n                    \n                \n                \n                \n                \r\nАхмед Али ал Сайег се срещна с вицепремиера и министър на външните  работи Екатерина Захариева и с министрите на финансите, икономиката,  транспорта и културата. След това разгледа “София Тех парк”, където му  бе представена работата на няколко от високотехнологичните компании,  базирани там.\n\r\nСлед срещите на министър Ал Сайег в София стана ясно, че ОАЕ имат  интерес към плановете на правителството за развитие на пътната  инфраструктура, пристанища и летища, както и за купуването на земеделска  земя у нас.\n\r\nПредстоящата в сряда среща на престолонаследника на Абу Даби шейх  Мохамед бин Зайед ал Нахаян и премиера Бойко Борисов ще бъде третата им  поред в рамките само на година.", "date": "2019.11.03", "title": "ОАЕ обмисля да купи летище, пристанище и земи в България"}
{"url": "https://www.dnes.bg/kino/2019/11/03/bezpytica-v-grad-zero.427687", "text": "Тривиално на пръв поглед служебно пътуване превръща стандартната командировка на московския инженер Алексей Варакин в странно приключение.\r\nГероят попада в сложна ситуация и се оказва оплетен от жителите на \"Град Зеро\". Историята му разказва  Карен Шахназаров, който е един от най-интересните режисьори, снимащи около промяната в бившия Съветски съюз.\r\nВъв филмографията му влизат филми, превърнали се в класики като \"Ние от джаза\", \"Сънища\",  Американска дъщеря\", \"Денят на пълнолунието\", Палата №6\", \"Цареубиец\".\r\nСитуациите, с които се сблъсква героят Варакин в  \"Град Зеро\" се заплитат все повече. Изненадите започват от \"невинно\" влизане на гола секретарка в местна фабрика. Напрежението постепенно се покачва с поднасянето на торта с формата на собствената глава на инженера, а примката около неговата персона се затяха със срещата с прокурор, мислещ как да извърши престъпление.\r\n                    \n                    \n                \n                \n                \n                Трагикомичната история, описана от Шахназаров онагледява безсмисленото всекидневие, което обществото само си е подредило. В  \"Град Зеро\" не се случват трагедии и природни бедствия. Апокалипсисът е в самите персонажи, неосъзаващи глупостта, която съпътства битието им.\r\nРолите са поверени на Леонид Филатов ,Олег Басилашвили, Владимир Меньшов и Армен Джигарханян. Гледайте \"Град Зеро\" на 3 ноември от 23.00 часа по телевизия .\n\r\n ", "date": "2019.11.03", "title": "Безпътица в \"Град Зеро\" "}
{"url": "https://www.dnes.bg/mestni-izbori-19/2019/11/03/podhvanaha-vota-v-trekliano-10-godishen-v-izbiratelnite-spisyci.428368", "text": "В най-малката българска община изборите приключиха още на първи тур. Прокуратурата обаче започна проверка заради съмнения за изборен туризъм. В същото време една майка разбра, че 10-годишното ѝ дете е в избирателния списък.\n\r\nСамотният път към най-малката община у нас Трекляно преди избори се превръща в магистрала, казват местните хора.\n\n\r\nВ някои от 19-те села в района живеят по малко от 10 души. В най-голямото село там много от къщите са изоставени, а хора има основно в кръчмата. По списък обаче там могат да гласуват почти 800 души.\n\r\nАктивността на първия тур е рекордна за страната ни - над 82%. Всички признават за изборния туризъм.\n                    \n                    \n                \n                \n                \n                \r\nЖена, която работи в общината, но се страхува да покаже лицето си заради заплахи, разказа за незаконни регистрации, схема със социални помощи и как 10-годишното ѝ дете е вписано в избирателните списъци. Тя подозира зад схемата общинското ръководство. \n\r\nВасилка Кирилова е жената, заплашвала майката на дето. Местните казват, че тя е човекът, който прави изборите в Трекляно. Кирилова отрича обвиненията, изборния туризъм и казва, че всичко в списъците е законно.\n\r\n„Няма в избирателните списъци деца. Тук хората идват да гласуват. Обличат си новите дрехи и излизат да гласуват. Нашите хора са такива”, каза Василка Кирилова пред btV.\n\r\nКато секретар на общината само тази година Кирилова е регистрирала 160 души, а общо хората само с настоящ адрес там са около 700. В избирателните списъци пък те са почти колкото тези с постоянен. Така математически могат сами да изберат кмета.\n\r\nОт миналата неделя Трекляно има нов-стар кмет - за трети мандат. Заради регистрациите двама от загубилите подават жалби в ОИК. От там отказват да ги разгледат и не знаят за злоупотреби.\n\r\nПроверката на полицаите преди изборите, открила и майката на регистрираното дете обаче, води до досъдебно производство заради съмнения за незаконни регистрации на няколко адреса.\n\r\nПредстоят разпити на собственици на имоти и на общинското ръководство в Трекляно. Ще бъдат проверени и избирателните списъци по сигнала за вписаното 10-годишно дете.", "date": "2019.11.03", "title": "Подхванаха вота в Трекляно: 10-годишен в избирателните списъци?"}
{"url": "https://www.dnes.bg/world/2019/11/03/migrantskata-kriza-v-gyrciia-se-zasilva.428367", "text": "Мигрантската криза в Гърция се разраства. Поетапно биват транспортирани търсещи убежище от островите към вътрешността на страната, предаде БНР.\n\r\nСамо за ден – в събота, бяха прехвърлени 800 души от остров Лесбос, за да се облекчи положението в лагера Мория, където вече има над 15 хил. души при капацитет за 3000.\n\r\nНе стихват протестите на гърци срещу настаняване на мигранти. Тази нощ жителите на град Гяница направиха жива верига, за да не допуснат автобус с мигранти. \n\r\nБлокираха пристанището на островите Лерос и Кос, като не допуснаха ферибот с мигранти да акостира.\n\r\nНапрежение има и в Серес, както и до лагера “Диавата“ до Солун.\n                    \n                    \n                \n                \n                \n                \r\nСъгласно приетите преди два дни нови законови условия за прием на бежанци полицията провежда акции по издирване на нелегални мигранти, които нямат право за пребиваване в Гърция.\n\r\nВ рамките на няколко часа в Солун задържаха 78 чужденци.\n\r\nДжип с 15 нелегални мигранти катастрофира до Кавала. Една жертва и един в тежко състояние с опасност за живота. Ранени са още пет души.\n\r\nНационалистите от партията \"Гръцко решение\" настояват  да се изгради стена на сухопътната граница с Турция и да се минира теренът. Искането беше отхвърлено от депутатите.\r\n ", "date": "2019.11.03", "title": "Мигрантската криза в Гърция се засилва"}
{"url": "https://www.dnes.bg/mestni-izbori-19/2019/11/03/fandykova-niama-vreme-za-gubene-i-eksperimenti.428373", "text": "\nЙорданка Фандъкова упражни своя вот на втория тур на местните избори в 47 СУ „Христо Г. Данов“\r\n\r\n\"Гласувах \"За\" София, да продължи развитието на града ни, да защитим големите проекти. Няма нужда и време за експерименти, а от работа. Днес се надявам да има по-голяма активност и софиянци да гласуват за бъдещето на своя град, в който отглеждаме децата и внуците си. Днес не е ден за битка, а ден за гласуване\", заяви Фандъкова.\r\n\"От всички нас зависи това как ще се развива града ни. Няма човек, който да не се интересува от мястото, където живее и отглежда децата си\", добави Фандъкова.", "date": "2019.11.03", "title": "Фандъкова: Няма време за губене и експерименти"}
{"url": "https://www.dnes.bg/mestni-izbori-19/2019/11/03/radev-sled-vota-kupenite-glasove-komprometirat-izborniia-proces.428374", "text": "Президентът Румен Радев гласува за прозрачното и ефективно управление на София и нейното бъдеще като модерна зелена столица. Това заяви самият той след като упражни правото си на глас в столицата. \n\r\nРумен Радев призова за масово участие в тези избори, за да не се допусне купеният и корпортаивен вот да определят бъдещето на хората. \n\r\nТой подчерта, че огромният брой невалидни бюлетини и купени гласове компрометират изборния процес. \n\r\nПрезидентът обяви, че ще покани ЦИК, МВР, парламентарно представените партии, за да обсъдят изборите. \n\r\n\"Има нежелание за въвеждане на машинното гласуване, а това ще реши проблемът с огромния брой недействителни бюлетини\", посочи президентът. \n                    \n                    \n                \n                \n                \n                \r\nСпоред него ниската избирателна активност не е протестен вот. \n\r\n\"Много хора не отиват да гласуват, защото нямат доверие, че техният вот ще бъде отчетен коректно\", заяви президентът. \n\r\nТой коментира и думите на френския си колега Еманюел Макрон, който заяви преди дни, че предпочита легални мигранти от Африка пред нелегални от България. \n\r\n\"Няма българкси мигранти. Нека е ясно, че България, за разлика от други страни е член на ЕС и гражданите й са граждани на обединена Европа и свободата на движение е тяхно право.  Мисля, че външната политика е прекалено сложа и деликатна материя, за да бъде използвана за евтин вътрешнополитически PR\", заяви президентът. \n\r\nРумен Радев допълни, че е имал много разговори с президента Макрон, в които френският държавен глава съвсем ясно е заявил своите амбиции за европейски лидерство.", "date": "2019.11.03", "title": "Радев след вота: Купените гласове компрометират изборния процес!"}
{"url": "https://www.dnes.bg/world/2019/11/03/buria-ostavi-100-000-domakinstva-vyv-franciia-bez-tok.428371", "text": "Бурята \"Амели\" остави без ток около 100 000 домакинства в Югозападна Франция, предаде ТАСС, позовавайки се на телевизия Бе Ем ЕФ.\r\n\r\nТази сутрин в 17 френски департамента е обявена предпоследната, оранжева, степен за опасно време.\n\r\nВ департамента Вандея силният вятър повали дървета, които паднаха върху железопътни линии и нарушиха движението на влаковете.\r\n\r\nВ Жиронда скоростта на вятъра достигна през нощта скорост от 45 метра в секунда, което е рекорд от 1996 г. \r\n\r\nВ Ница за един час се изля триседмичната норма за валежи. \r\n \r\n/БТА/ \r\n\r\n ", "date": "2019.11.03", "title": "Буря остави 100 000 домакинства във Франция без ток "}
{"url": "https://www.dnes.bg/crime/2019/11/03/tineidjyri-kradat-pari-ot-hotelski-stai-v-bansko.428376", "text": "Две момчета са задържани като заподозрени в кражба на пари от хотелски стаи в Банско, съобщиха от полицията в града. \n\r\n\r\nОколо 3 часа в събота в районното управление на Банско е получено съобщение, че между 1,30 часа и 2,30 часа от три хотелски стаи е извършена кражба на около 50 лв. - 60 лв. Общата стойност на кражбата е близо 200 лева. \r\n\r\nСлед незабавно проведени действия е установено, че съпричастни към извършеното деяние са две момчета на 17 и 15 години и двамата от гр. Стамболийски. \r\n\r\nСумите са възстановени на потърпевшите, а с крадците се водят разговори.", "date": "2019.11.03", "title": "Тинейджъри крадат пари от хотелски стаи в Банско"}
{"url": "https://www.dnes.bg/notifikacii/2019/11/03/v-kadyr-myjkata-bitka-na-bagata-pred-ochite-na-donald-trymp.428370", "text": "\n\r\nПрезидентът на САЩ Доналд Тръмп присъства в залата и изгледа двубоя между Благой Иванов Багата и Дерик Люис.\n\r\nТръмп бе на трибуните на емблематичната зала „Медисън Скуеър Гардън“, където се състоя галавечер на UFC в смесените бойни изкуства. Освиркан, но усмихнат, със значка с американското знаме на ревера си, Тръмп зае мястото си минути преди началото на мачовете.\n\r\nТой беше в компанията на друг президент - този на организацията Дейна Уайт, както и на двамата си синове Ерик и Доналд-младши. Те бяха настанени в непосредствена близост до октагона, за да могат да изгледат двубоите от най-добрите места.\n\r\nТова е първият път, в който действащ президент на САЩ гледа на живо ММА галавечер.\n\n\r\n                \n                \n                След двубоя Благой Иванов заяви, че се чувства ограбен от съдиите, които определиха Дерик Люис за победител в епичния сблъсък между двамата тежки удрячи по-рано днес.\n\r\nЕдинственият българин в UFC заяви, че е трябвало да приключи опонента си и е бил близо до това.\n\r\n„Не се получи да го откажа, но бях близо. Явно не съм направил достатъчно. Той имаше голяма подкрепа от публиката. Втория рунд бях хванал много добре гилотината и ако имах още 10 секунди, щях да приключа двубоя“, заяви Багата, цитиран от Boec.bg.\n\r\nРодният боец добави, че не мисли, че последните 20 секунди на битката са били от най-голямо значение за съдийското решение. Според него Люис е щял да бъде определен за победител дори без силните му последни 20 секунди.\n\r\nБлагой отбеляза повече точни удари и повече събаряния в битката, но бе определен за загубил. Той добави, че пред него предстои почивка, а след това още битки.\r\n ", "date": "2019.11.03", "title": "В кадър: Мъжката битка на Багата пред очите на Доналд Тръмп "}
{"url": "https://www.dnes.bg/science/2019/11/03/lechenieto-na-psihicheski-razstroistva-s-kanabis-e-opasno.428363", "text": "Използването на канабис като средство за лечение на психически разстройства е мит, стана ясно от изследване на учени от Националния център за изследване на наркотици и алкохол към Университета на Нов Уелс, пише МедиаПоток.\n\n\r\n\r\nСпоред учените канабисът може да е опасен за хората с такива проблеми. Повод за проучването е тенденцията за узаконяване на този вид лечение в много държави по света. Най-често растението се използва при хора, страдащи от депресия, тревожност и други по-сериозни психически разстройства.  \r\n\r\nИзследването на учените от Нов Уелс не е могло да намери достатъчно количество доказателства за ефективността на този вид лечение. Според тях канабисът може да доведе до изостряне на психическите разстройства, което е тревожен факт.", "date": "2019.11.03", "title": "Лечението на психически разстройства с канабис е опасно"}
{"url": "https://www.dnes.bg/mestni-izbori-19/2019/11/03/korneliia-ninova-glasuvaite-i-ne-se-strahuvaite.428379", "text": "Лидерът на БСП Корнелия Нинова упражни правото си на глас на втория тур на местните избори в София и призова: \"Българи - гласувайте и не се страхувайте!\".\n\n\n\"Аз гласувах за по-чиста и зелена София. За град, който е удобен за пътуване, хубав за работа, спокоен за отглеждане на деца, сигурен. Да можеш да излезеш и през нощта, да се чувстваш спокоен и сигурен, за антикорупционно управление на София. Гласувах за промяна на статуквото\", подчерта Нинова. ", "date": "2019.11.03", "title": "Корнелия Нинова: Гласувайте и не се страхувайте!"}
{"url": "https://www.dnes.bg/obshtestvo/2019/11/03/30-g-ot-pyrvata-masova-opozicionna-proiava-u-nas-shestvieto-na-ekoglasnost.428372", "text": "\nНа днешния ден се навършват 30 години от първата масова опозиционна  проява у нас, която дава начало на демократичните промени у нас.\r\nНа 3 ноември 1989 година Независимо сдружение \"Екогласност” се събира на площада  пред \"Св. Александър Невски\", за да протестира против строителството на водни каскади в Рила,  които застрашават реките Рила и Места.\r\nТогава се чуват и първите викове за демокрация и са сложени първите сини  лентички - за да няма провокации организаторите имат свои  охранители, които ги носят.\r\nПоканата за събитието е излъчена единствено по радио \"Свободна Европа\". Най-малко 3000 души излизат и организират шествие до парламента с плакати и с викове \"демокрация“.\r\n                    \n                    \n                \n                \n                \n                Според участниците именно 3, а не 10 ноември е поставил началото на промяната.\r\nНа площада се събират интелектуалци, общественици, артисти, духовници. Голяма част от тях по-късно създават Съюза на демократичните сили (СДС).\r\nХристофор Събев, атомен физик и духовник, д-р Петър Берон - зоолог, изследовател, Петър Слабаков - артист, Дончо Папазов - мореплавател, Александър Каракачанов - един от основателите на Клуба за гласност и преустройство, Румен Данов.\n\r\nМайки с детски колички искат да застанат начело на протеста като щит срещу властта. Петър Слабаков и Берон с големи усилия успяват да ги убедят да не поемат този риск. Шествието тръгва към НС и запява \"Хубава си, моя горо\"... Множеството връчва петиция  до Народното събрание.\r\nНяколко дни по-късно - на 10 ноември, се състоя историческия пленум на БКП, който свали Тодор Живков от власт.", "date": "2019.11.03", "title": "30 г. от първата масова опозиционна проява у нас. Шествието на \"Екогласност\""}
{"url": "https://www.dnes.bg/balkani/2019/11/03/myj-e-prebit-v-belgrad-pomislili-go-za-gei.428391", "text": "Сръбската полиция задържа за 48 часа двама мъже на по 26 години по подозрение, че са пребили и са нанесли тежки телесни повреди на мъж, когото сметнали за хомосексуалист, съобщават сръбските вестници. \n\r\nИнцидентът станал в пицария в центъра на Белград в нощта срещу събота. Мъжът, на 30 години, чакал реда си в пицария, а съпругата му го чакала отвън. Той носел лилава чанта за кучета, поради което нападателите сметнали, че е гей. \n\r\nТе се нахвърлили срещу него с думите, че е гей и с обидни думи, удряли го по главата с юмруци. Хората в пицарията се опитали да ги спрат, но чак когато съпругата му влязла вътре, показала брачната си халка и започнала да вика, че мъжът й не е хомосексуалист и че тя му е съпруга, те престанали да го удрят и избягали.\n                    \n                    \n                \n                \n                \n                \r\nИзвикана била Бърза помощ и в Спешния център е установено, че са му нанесени тежки телесни повреди. Има сериозна аркада на лицето и три счупени три зъба, уточнява вестник \"Вечерне новости\", цитиран от БТА.\n\r\nМъжете ще бъдат предадени на прокурор.\n\r\n ", "date": "2019.11.03", "title": "Мъж е пребит в Белград – помислили го за гей"}
{"url": "https://www.dnes.bg/mestni-izbori-19/2019/11/03/krasen-kralev-glasuvah-za-rabotliviia-a-ne-kresliviia.428393", "text": "Спортният министър Красен Кралев гласува във Варна и направи интересно сравнение между двамата кандидати за кметския стол.\r\n\r\n\"Гласувам за бъдещето на Варна! Тя заслужава най-доброто. Днес Варна избира не само кмет. Днес изборът пред варненци е цивилизационен. Последните 6 години бяха период на градеж и растеж на Варна, които промениха изцяло облика на града. Тези, които се трудиха за възхода на Варна, заслужават нашата подкрепа днес. Затова гласувам за работливия, а не за кресливия! Гласувам за демократа, а не за анархиста! Успех, Варна\", написа Кралев във Facebook. ", "date": "2019.11.03", "title": "Красен Кралев: Гласувах за работливия, а не кресливия!"}
{"url": "https://www.dnes.bg/index/2019/11/03/kak-uchenici-transformiraha-klasicheski-seat-600-v-elektricheski.428338", "text": "12 ученици от средно училище \"Сан Патрицио\" в Мадрид приемат едно предизвикателство от своя учител - да трасформират класическа кола в електрическа.\r\nЗа целта те избират SEAT 600, тъй като е по-малък, по-лесно се повдига и ще му е нужно по-малко електричество, за да се задвижи.\r\nЕдна от главните задачи е сами да създадат частите за електрическия автомобил, а най-голямото предизвикателство - да свържат скоростната кутия към новия двигател.\r\nМомчетата също така оборудват малкия SEAT с тъчскрийн и автоматични светлини. А цялата задача им отнема 150 часа. \r\n", "date": "2019.11.03", "title": "Как ученици трансформираха класически Seat 600 в електрически"}
{"url": "https://www.dnes.bg/mestni-izbori-19/2019/11/03/borisov-da-bydem-snizhoditelni-kym-radev.428398", "text": "Бойко Борисов влезе в добро настроение да гласува в своята секция в 78 СОУ \"Христо Смирненски\" в Банкя. Той се спря пред чакащите го хора и с усмивка заговори за победата на кмета на Банкя още на първи тур, както и за успеха на ГЕРБ миналия уикенд в Кюстендил.\n\r\nНе всичко протече добре обаче след като пусна бюлетината.\n\r\n\"Дадох гласа си, за да продължи София да расте все по-хубава, защото когато аз бях кмет Кремиковци бълваше дим с всички цветове на дъгата. Направили сме много за чистота на въздуха. Всичко от канализацията отиваше в Искър и тя беше като в приказките - течеше, жълта, синя... Сега цялото дефиле е чисто. За мен миналата неделя свършиха изборите и ГЕРБ победи БСП категорично\", заяви лидерът на ГЕРБ.\n                    \n                    \n                \n                \n                \n                \r\nТой бе попитан и за думите на президента Радев по-рано през деня, който иска да свика партии и МВР във връзка с купуването на гласове в страната. \n\r\n\"Явно когато само той победи всичко е честно. Но когато един мъж е обграден с Мая Манолова, Корнелия Нинова, Татяна Дончева, Елена Йончева - те го ошашавиха този човек, не му завиждам, нека бъде снизходителни. Но това не е ли политическа агитация?\", попита Борисов.\n\r\nНа репортерски въпрос дали и неговото не е агитация, той прекрати изявлението си с думите - \"Щом агитирам, гледайте си работата\". След което продължи пътя към колата си.\n\r\nВсе пак той се спря да коментира вчерашното изявление на Макрон и за отново заяви, че е станала грешка в превода. Но все пак България ще изпрати своята протестна нота.\r\n ", "date": "2019.11.03", "title": "Борисов: Да бъдем снизходителни към Радев!"}
{"url": "https://www.dnes.bg/index/2019/11/03/100-signala-za-izborni-narusheniia-obvineni-sa-25-dushi.428402", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С десетки сигнали за нарушения, полицейски акции срещу купуването на гласове в страната и сравнително ниска избирателна активност - така протича до този час балотажът за местната власт. \n\r\nПрокуратурата разследва 100 сигнала за изборни нарушения, повдигнати са обвинения срещу 25 души. Две от жалбите са за купуване на гласове в Плевен и София, съобщи \r\nНай-много разследвания се провеждат в Софийска градска прокуратура - девет; в плевенската прокуратура те са осем; в Районна прокуратура Варна са пет; в Софийска районна прокуратура и районните прокуратури на Оряхово, Дупница и Бяла Слатина - по четири разследвания.\r\n                \n                \n                Към 12:30 часа са гласували 18,26% от имащите право на глас. Най-голяма е избирателната активност в монтанската община Георги Дамяново - 56,79%.\r\nОчаквано най-ниска е избирателната активност във Варна, където тя бе много ниска и на първия тур. В момента тя е около 10,5%, а почти същата е и в Пловдив.\n\r\nВ София избирателната активност е под 15%, а почти същата е тя в Плевен, Русе и Благоевград.", "date": "2019.11.03", "title": "100 сигнала за изборни нарушения, обвинени са 25 души"}
{"url": "https://www.dnes.bg/mestni-izbori-19/2019/11/03/izbiratelnata-aktivnost-v-sofiia-15-36-nai-visoka-v-pancharevo.428395", "text": "15,36% е избирателната активност в София на втория тур на местните избори. 163 540 софиянци са упражнили правото си на глас към 13 ч, става ясно от данните на ОИК - София.\n\n\r\n\r\nДанните са сходни с избирателната активност от миналата неделя, когато към 13 часа правото си на глас бяха упражнили 16,08% от избирателите.\r\n\r\nЗасега най-висока в София е избирателната активност в район \"Панчарево\" - 20,14% и в \"Нови Искър\" - 19,74%.\r\n\r\nНай-малко са отишли да гласуват в районите \"Подуяне\" - 12,20% и в \"Кремиковци\" - 12,31%.\r\n\r\nДнес офиянци избират кмет на столицата, балотажи за районен кмет има в 22 от общо 24 района.\r\n ", "date": "2019.11.03", "title": "Избирателната активност в София – 15,36%, най-висока в Панчарево"}
{"url": "https://www.dnes.bg/mestni-izbori-19/2019/11/03/vyzrasten-myj-pripadna-pred-izborna-sekciia.428399", "text": "Възрастен мъж е припаднал пред изборна секция в ПГ \"Свети Патриарх Евтимий\" в Асеновград. Това съобщиха от СИК, цитирани от „Фокус”.\n\r\n\r\nНаложило се е 39-та секция да преустанови дейността си за 10 минути, но в момента работи нормално и посреща избиратели.\r\n\r\nСпоред подадената информация възрастният мъж е трябвало да гласува в 40-та секция, която се намира на следващия етаж, но не е могъл да се качи дотам.\r\n ", "date": "2019.11.03", "title": "Възрастен мъж припадна пред изборна секция"}
{"url": "https://www.dnes.bg/mestni-izbori-19/2019/11/03/jandarmeriia-v-plevensko-selo-vtora-akciia-v-raiona.428397", "text": "В къща в плевенското село Буковлък нахлуха жандармерия и полиция, съобщи \"нова тв\". Предполага се, че в този дом се купуват гласове. \n\r\nОчаква се собственикът на къщата да бъде задържан. Сградата се намира срещу Основно училище „Климент Охридски” \n\r\nТова е втората акция за последните 24 часа в района. В деня на размисъл бяха задържани четирима души по подозрения за купуване на гласове. \n\n\r\nДве от трите секции в Буковлък отвориха навреме. Третата - с 20 минути по-късно заради успал се председател на комисия. Първият сигнал за нарушение бе за председател на секция, който употребява алкохол.\n\r\n\"Бяхме изпратени от Общинска избирателна комисия да констатираме има ли нарушения, свързани с подадения сигнал, който е, че председателят на 102-ра комисия употребява кафе с алкохол. Всички членове на СИК категорично заявиха, че няма такова нещо. Имайте предвид, че в СИК са представители на всички политически сили”, заяви Пламен Иванов, секретар на ОИК-Плевен.\n                    \n                    \n                \n                \n                \n                \r\nЮГотов съм на проверка с дрегер. Пил съм само две кафета”, заяви Стефан Иванов, председател на СИК. Над 115 хиляди са гласоподавателите в Община Плевен, които имат право да гласуват на втори тур. Към 12:00 ч. плевенчани гласуват активно.  ", "date": "2019.11.03", "title": "Жандармерия в плевенско село, втора акция в района"}
{"url": "https://www.dnes.bg/mestni-izbori-19/2019/11/03/18-26-e-izbiratelnata-aktivnost-v-stranata-kym-obed.428400", "text": "18,26 % е избирателната активност в страната към 12.30 ч., сочат данни от сайта на ЦИК. От имащите право на глас 3 996 304 във втория тур 729 924  избиратели са отишли да гласуват.\r\nСравнено с първия тур, по същото време, активността е била 23,54 на сто, а на втория тур през 2015 тя е била по-ниска - 21,18 на сто.\r\nНай-висока избирателна активност към 12.30 ч. е била отчетена в Георги Дамяново - 96, 79 на сто, а най-малко гласоподаватели са отишли до урните отново и на втория тур в градовете Варна /10,05 на сто/ и Пловдив /10,06 на сто/.\r\nОт началото на изборния ден до този час в Централната избирателна комисия са подадени и се разглеждат 70 жалби и сигнали. Част от тях са за работата на СИК и нарушенията на избирателните права - общо 45. В днешния ден са постъпили 24 сигнала, свързани с предизборна агитация в деня на изборите и два сигнала за купуване на гласове, които са препратени към Районната прокуратура и органите на МВР за извършване на проверки.\r\n                    \n                    \n                \n                \n                \n                По отношение на предизборната агитация в изборния ден, освен качена предизборна агитация на страниците на някои от кандидатите, друго съществено нарушение е публикуване на резултати от социологическо проучване. В тази връзка са постъпили няколко сигнала за три онлайн издания за новинарски услуги, които от ЦИК не назоваха. За една от тях има установени вече две нарушения и в момента се разглежда трето такова.\r\nСвързаните с организацията на изборния процес нарушения са най-вече за това, че при поставянето на бюлетините една върху друга, върху едната се е отбелязвал знак върху гърба на едната бюлетина. В тази връзка от ЦИК препоръчват избирателите да съблюдават да не се допуска поставяне на бюлетините една върху друга, защото това ще направи едната от тях невалидна. Проверки са извършени и по сигнали за натрупване на много избиратели пред една от секциите /в кв. \"Красна поляна\"/ и че липсват образци на бюлетините пред изборните секции. Тези сигнали са препратени към ОИК за издаване на указания. По отношение на първия сигнал се е установило, че нарушение няма, информира говорителят на ЦИК Александър Андреев, цитиран от БТА\r\nСигналите за купуване на гласове са за Плевен, препратен към прокуратурата там, а другият - за София, подаден от представител на инициативния комитет на един от кандидатите, препратен съответно до ОИК.\r\nКвадратчето \"не подкрепям никого\" не влияе на втори тур, тъй като спечелилият най-много гласове кандидат печели изборите, за разлика от първия тур. Тогава този вот имаше значение, защото печеливш бе кандидатът, събрал повече от 50 на сто от гласовете, обясни Андреев.", "date": "2019.11.03", "title": "18,26 % е избирателната активност в страната към обед"}
{"url": "https://www.dnes.bg/index/2019/11/03/drezden-gradyt-koito-obiavi-nacistka-trevoga.428330", "text": "В последните години Дрезден в очите на германците бе бастионът на крайнодесните движения и родното място на антиислямисткото движение Пегида. Но нещата излизат извън контрол. Властите в града, който е кандидат за Европейска столица на културата през 2025 г., решиха да предприемат крайни мерки и обявиха \"нацистка тревога\". Опонентите пък са на мнение, че това са крайни изказвания.\r\n\r\n\"Nazinotstand значи, подобно на климатичната тревога, че имаме сериозен проблем\", казва Макс Ашенбах, член на градския съвет, пред BBC. Според него управляващите политици не правят достатъчно, за да застанат откровено срещу крайното дясно.\r\n                \n                \n                \"Молбата ми бе опит да променя това. Исках да знам и с какви хора седя на една маса в съвета на града\", обяснява той.\r\nРезолюцията на Ашенбах \"признава, че крайнодясното поведение и действия се случват все по-често\" и призовава властите в града да помогнат на жертвите и да защитят малцинствата от агресията.\r\n\r\nРезолюцията на Ашенбах бе гласувана от градския съвет. Той е бил одобрен с 39 на 29 гласа, според местните медии. Членовете на Християндемократичната партия са били сред онези, отхвърлили резолюцията. Според тях това е ненужна провокация и по-голямата част от гражданите на Дрезден нито са крайнодесни, нито са антидемократи.\r\nСпоред политолога Кай Арзхаймър резолюцията има по-скоро символичен смисъл. И макар нито един друг град да не е обявявал \"нацистка тревога\", то резолюциите срещу крайнодесните движения не са нищо ново.\r\n\r\nТя е дълга. Още през 90-те години на миналия век неонацистки групи се събират там за да си спомнят \"бомбеният холокост\", когато градът е нападнат от британските и американските сили през 1945 година. Дрезден е и мястото, където бе започнато движението Пегида през 2014 г. и където то има най-много поддръжници.", "date": "2019.11.03", "title": "Дрезден – градът, който обяви \"нацистка тревога\""}
{"url": "https://www.dnes.bg/akoshtete-vqrvaite/2019/11/03/diadema-s-tok-shte-lekuva-depresiiata-na-ostrova.428394", "text": "На британския пазар се появи устройство, което чрез слаби електрически импулси в мозъка преборва депресията, пише в.\"Мейл он сънди\".\n\n\r\n\r\nПреносимият медицински уред на фирмата \"Флоу\" струва 399 британски лири и използва метода на транскраниалната директна стимулация. Устройството има формата на широка диадема, поставя се на челото и използва слаби електрически заряди, които са насочени към специфични области на мозъка. Тези импулси стимулират функционирането на онези негови дялове, отговарящи за емоциите, личността и взимането на решения, пише БТА.\r\n\r\nСпоред медицината десет процента от хората изпитват депресии в даден момент от живота си. Слабите електрошокове от устройството насърчават невронните връзки на мозъка да бъдат по-гъвкави.\r\n\r\nУстройството трябва да се носи на главата половин час през ден в продължение на шест седмици.", "date": "2019.11.03", "title": "Диадема с ток ще лекува депресията на Острова"}
{"url": "https://www.dnes.bg/index/2019/11/03/shte-ima-li-novi-priiateli-djenifyr-anistyn-otgovaria.428255", "text": "Още от последния епизод на сериала \"Приятели\", излъчен през 2004 година, феновете нямат търпение да видят още веднъж великолепната шесторка заедно на екран. Постоянно бяха пускани слухове за събиране и заснемане на нови епизоди от поредицата, но досега всичко беше категорично отричано от целия актьорски състав.\r\n\"Приятели\" превърна шестима непознати на публиката души в световни звезди. В главните роли влизат Кортни Кокс, Лиса Кудроу, Дженифър Анистън, Мат ЛеБланк, Дейвид Шуимър и Матю Пери. Сериалът започва през 1994 година и веднага се превръща във феномен и едно от най-гледаните шоута в историята на Америка. \r\n \r\n10 години на екран, много спечелени награди и милиони зрители пред телевизорите. Това е равносметката, която всички си направиха през 2004-а, когато завесата падна и всички казаха сбогом на шестимата персонажи.\r\n \r\nСега обаче феновете на сериала могат да се надяват за нещо ново, но с познатите лица. Дженифър Анистън, която влезе в ролята на Рейчъл Грийн, сподели в шоуто на Елън Дедженерис, че в момента с колегите й от \"Приятели\" работят по общ проект.\r\n \r\nНо не бързайте да мислите, че ще се заснемат нови епизоди. Категорично не! Нито Анистън, нито другата част от състава иска да влезе отново в старите си обувки. Засега нищо друго не се издава около идеята, а екранната Рейчъл казва, че не иска да подвежда хората.\r\n \r\n\"Ще ни е много приятно отново да работим заедно, но не знаем точно какво да направим. Затова засега само опитваме. Работим по нещо\", споделя Анистън. Тя наскоро се присъедини и към социалната мрежа Инстаграм с една иконична снимка, която буквално събори социалната мрежа.\r\n \r\n\"Просто така се случи, че всички бяхме по едно и също време в една и съща част на света. Не се бяхме виждали отдавна и решихме да се съберем\", споделя тя относо първото си селфи, на което присъстваха и Кортни Кокс, Лиса Кудроу, Мат ЛеБланк, Матю Пери и Дейвид Шуимър. \r\n \r\nВъпреки, че скоро може да не видим шестимата заедно на екран, Анистън се завръща в сериалите с новия си проект \"The Morning Show\", който тръгва от 1 ноември по новата стрийминг платформа Apple TV+. \r\n \r\nОще новини от света на киното четете в ", "date": "2019.11.03", "title": "Ще има ли нови \"Приятели\"? Дженифър Анистън отговаря"}
