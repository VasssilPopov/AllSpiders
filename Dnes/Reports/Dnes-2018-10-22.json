{"url": "https://www.dnes.bg/akoshtete-vqrvaite/2018/10/22/roden-e-toi-stanal-e-tia-a-sega-e-to-pyrviiat-neutralen-pasport-e-fakt.391265", "text": "Първият полово неутрален паспорт в Холандия е факт!\r\nЛеоне Зайгерс получава документ на 57-годишна възраст. В него полът е обозначен с буква X, вместо M  за мъж или V за жена, съобщават от BBC.\r\nЛеоне е роден като мъж, а през 2001 година претърпява операция за смяна на пола и става тя. В момента, обаче, Леоне се идентифицира като интерсекс.\r\nПечели дело, в което съдиите отсъждат, че е нарушено правото му на личен живот, защото на Зайгерс не било позволено да се регистрира като полово неутрален индивид.\r\nСпоред статистиката 4% от холандското общество се идентифицира като полово неутрално.\r\nВъпреки че съдът отсъжда в полза на Зайгерс, все още възможността за пол Х в личните документи е въпрос на частно разглеждане от страна на юристите.\r\n                    \n                    \n                Случаят на Леоне, обаче, предизвиква вълна от подкрепа на различни ЛГБТИ групи, които призовават холандското правителство да промени съществуващия закон и да позволи на всички граждани възможността да се идентифицират с трети пол.\r\nВ някои държави това е правно възможно за абсолютно всички граждани. Сред тях са Аржентина, Австралия, Канада, Дания, Индия, Малта, Непал, Нова Зенландия и Пакистан.", "date": "2018.10.22", "title": "Роден е Той, станал е Тя, а сега е То – първият неутрален паспорт е факт"}
{"url": "https://www.dnes.bg/notifikacii/2018/10/22/avtobus-prati-80-godishna-v-bolnica-presichala-nepravilno.391288", "text": "Автобус помете 80-годишна, която е пресичала неправилно в квартал \"Тракия\" в Пловдив. \r\nЖената е откарана в болница. \r\nПострадали са още две пътнички при внезапното спиране на автобуса. \r\nТе също са откарани в здравно заведение, съобщиха от полицията.\r\nМинути по-късно лек автомобил е помел 63-годишна на бул. \"Марица\" в Пловдив. \r\nТя е пристигнала на собствен ход в УМБАЛ \"Св. Георги\" и тъй като е нямала сериозни наранявания, е била пусната за домашно лечение, съобщиха от болницата.\r\n ", "date": "2018.10.22", "title": "Автобус прати 80-годишна в болница, пресичала неправилно "}
{"url": "https://www.dnes.bg/zvezdi/2018/10/22/antoniia-iska-da-rodi-anton-na-antonovden.391267", "text": "17 януари – Антоновден. На тази дата иска да роди Антония Петрова. Мис България 2009, която вече е в седмия месец, най-вероятно ще кръсти детето на себе си.\n\r\nПо думите на красавицата, чийто цвят на косата вече е розов, числото 17 е щастливо за нея и съпруга ѝ Ивайло Батинков. Те се срещнаха на 17 март, а сватбата им се състоя на 17 юни, на тази дата обичат да излизат на романтични вечери.\n\r\nДо момента носителката на титлата Мисис Русия 2012 все още е с малко коремче и е качила само 4 килограма. Тя сподели в интервю пред Нова тв, че бебето се развива много добре и лекарите са я поздравили, че има едро бебе, но това все още не се е отразило кой знае колко на фигурата ѝ.\n                    \n                    \n                \r\nПетрова разкри, че похапва всичко, което ѝ се яде. \"Хапвам страшно много тесто. Започнах да закусвам и ям банички сутрин, после задължително ям пица или паста...\", казва тя и признава, че преди да забременее дори не би помислила за такива угощения с вредни храни.\n\r\nПрипомняме, че Антония Петрова обяви, че ще става майка на момче преди броени дни. Тя сподели с последователите си във Фейсбук, че синът ѝ ще бъде най-обичаното бебе.\r\nВижте още за звездите в ", "date": "2018.10.22", "title": "Антония иска да роди Антон на... Антоновден"}
{"url": "https://www.dnes.bg/politika/2018/10/22/skandali-v-op-ima-no-pravitelstvoto-niama-da-padne.391289", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Настоявам за незабавно свикване на Коалиционния съвет до края на деня – 22 октомври 2018 г., на който да бъде разгледан въпросът с недопустимото поведение на Валери Симеонов и незабавната му оставка като вицепремиер, обяви лидерът на \"Атака\" Волен Сидеров с писмо до медиите.\n\n Ако поискам оставката на Валери Симеонов, правителството ще падне. Това обяви премиерът Бойко Борисов от Обединените арабски емирства, където е на официално посещение. Самият вицепремиер обяви, че няма намерение да подава оставка.\n\r\n\"Със сигурност, когато има сътресение във формацията на управлението, със сигурност, когато има скандали в единия коалиционен партньор, те малко или много засягат голямата коалиция като цяло. Дали ще падне правителството? Според мен не\", коментира в \"Денят ON AIR\" политологът Любомир Милошев.\n                    \n                    \n                \r\nСпоред него към настоящия момент ще има синхрон в коалицията, щом се отнася до вота на недоверие. По неговите думи Борисов предпочита да не го занимават с такива теми.\n\r\n\"Проблемът не е политически вече. Той е чисто човешки. За да може да се даде по-ясна картина не трябва да се вглеждаме кой от коалицията какво е казал, защото те много често си говорят едно, а отпред говорят друго. Управляващ използва недопустим език не за първи път. Това мина всички възможни граници\", категоричен беше PR експертът Любомир Аламанов пред .\n\r\nТой също сподели мнението, че правителството не може да падне, защото стои сравнително стабилно. По негови думи, ако обаче продължат ескалациите, не е ясно какво ще се случи.\n\r\nОтносно зачестилите инциденти с участието на роми Любомир Милошев коментира, че държавата има дълг към данъкоплатците, които биват натоварвани с това да издържат тази част от българското общество.\n\r\n\"Наливането на много средства в общество, което е необразовано и се десоциализира, да наливаш пари в такъв тип политика е прахосване на обществен ресурс\", коментира политологът.\n\r\nСпоред Милошев едно от направленията, по които се е видял напредък, е в това да се връщат деца в класните стаи и трябва да се продължи с такъв тип реформи.\n\r\nСпоред Любомир Аламанов е факт, че Министерството на образованието е поело много добра и правилна инициатива, но другите министерства не са оказали подкрепа. Той беше категоричен, че ако няма системна работа във всички направления нещата няма как да се получат.", "date": "2018.10.22", "title": "Скандали в ОП има, но правителството няма да падне"}
{"url": "https://www.dnes.bg/obshtestvo/2018/10/22/bylgarite-masovo-ne-znaiat-kak-da-okajat-pyrva-pomosht.391255", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-малко по 200 живота у нас могат да бъдат спасявани всяка година, ако хората наоколо окажат първа помощ на човек в безпомощно състояние.\r\nВъпреки че намесата още преди да пристигне линейката е масова практика в повечето развити страни, у нас е точно обратно.\r\n\r\nМалко момиче се превръща в герой в Гърция, след като вижда как сестричката ѝ се дави в басейна. Детето не губи време и вади сестра си от водата, след което само оказва първа помощ – сърдечен масаж и дишане уста в уста, разказва \r\n                    \n                    \n                Спасява я още преди да пристигне екип на Спешната помощ. У нас подобни истории рядко се разказват, защото децата не се обучават как да реагират при подобни случаи.\r\nКратка справка показва, че възрастните също стоят безучастно, ако видят изпаднал в безсъзнание пациент със сърдечна недостатъчност. Грешка, която почти сигурно ще му струва живота, поясняват медиците от Спешна помощ.", "date": "2018.10.22", "title": "Българите масово не знаят как да окажат първа помощ"}
{"url": "https://www.dnes.bg/notifikacii/2018/10/22/vmesto-svatba-smyrt-hronologiiata-na-edno-jestoko-ubiistvo.391226", "text": "Звучи като страшен филм на ужасите и все пак е брутална реалност. В събота сутринта Саудитска Арабия потвърди, че е отговорна за смъртта на журналиста Джамал Кашоги.\r\nСпорът в Саудитското консулство в Истанбул (Турция) бил излязал извън контрол. Обаче записите на турското разузнаване доказват, че Кашоги е бил измъчван от екип убийци.\r\nВ Истанбул той е искал да се ожени за годеницата си, турската студентка Хатидже Дженгиз. На 2 октомври той е искал да вземе необходимите документи от консулството на Саудитска Арабия, а сватбата е била планирана за следващия ден. Неговата годеница го придружава. Тя взема мобилните телефони на Кашоги и го чака пред вратата, но не знае, че никога повече няма да види отново годеника си.\r\n                \n                В 3:15 часа на летище \"Ататюрк\" в Истанбул пристига частен самолет от Рияд. На борда на двумоторния частен самолет Gulfstream IV на саудитската чартърна компания Sky Prime Aviation Services са деветима мъже от отряд на смъртта, с една мисия - Кашоги. Втори самолет достига града на Босфора в 17:15 часа.\n\n\n\n\n\r\nОбщо 15 души, дванадесет от които с връзка със саудитските тайни служби, пристигат в Истанбул. Почти всички са с дипломатически паспорти, багажът им не минава проверка.\r\nВ 13:14 часа Джамал Кашгоги влиза в генералното консулство на Саудитска Арабия. Според турските следователи агентите го повалят и вкарват в кабинета на консула Мохамед ал-Отайби. Когато той протестира, му казват, че ще го убият. Саудитските мъчители започват работата си.\r\nПредполага се, че на журналиста са отрязани няколко пръста. По време на седемте агонизиращи минути писъците му са чувани дори на първия етаж. След това му е инжектирано неизвестно вещество и виковете са заглушени. Впоследствие д-р Салах Мохамед ал-Тубайги, следовател и главен съдебномедицински лекар в саудитските служби по сигурността, е нарязал Кашоги с... трион. Той е носил слушалки, слушал е класическа музика.\r\nТвърди се, че всичко може би е записано от Apple Watch на жертвата, но експерти смятат, че това е малко вероятно. Може би турците са подслушвали консулството, но поне засега не желаят да публикуват всичко. \r\nДокато Хатидже Дженгиз нетърпеливо чака годеника си, черни лимузини Mercedes и Mercedes Vito с потъмнени прозорци напускат консулството в 15:08 часа. Колите с дипломатически номера пътуват до частната резиденция на консула, а за 450-те метра до улица \"Меселик\" 23 са им нужни две минути.\r\nДвата Learjets напускат Истанбул в 18:30 и 22:45 часа. В полунощ Дженгиз се обажда на Ясин Актай, съветник на турския президент Реджеп Тайип Ердоган и един от най-старите приятели на Джамал.\r\nЧетири дни по-късно изчезването на журналиста Джамал Кашоги става обществено достояние. Саудитците настояват първо на версията, че той е напуснал консулството незасегнат. Консулът разходи журналисти из къщата си.\r\nСедем дни след изчезването на журналиста саудитските власти разрешават на следователите да влязат в консулството - на 9 октомври. Едва на 15 октомври турски и саудитски следователи влизат в помещенията и започват претърсване.\r\nПреди това саудитците са поръчали професионално почистване, дори се твърди, че някои помещения са били боядисани наново. По време на осемчасовото претърсване криминолозите са успели да открият следи от престъпление.\r\nНа следващия ден консулът Мохамад ал-Отайби и семейството му напускат страната. Турските медии съобщават, че са били отстранени от длъжност и в Саудитска Арабия ще им бъдат предявени обвинения.\r\nВ събота сутринта в 1 часа генералният прокурор на Кралството Саудитска Арабия публикува най-сетне официално изявление. В него кралството признава, че е отговорно за смъртта на Кашоги.\r\n\"Предварителни проучвания на прокуратурата за изчезването на гражданина Джамал бин Ахмад Кашоги показаха, че спорът между него и хората, които са се срещнали с него по време на неговото посещение в консулството в Истанбул, е довел до сбиване и инцидент. Имало е юмручна борба с гражданина Джамал Кашоги, която е довела до смъртта му, да почива душата му в мир\". Рияд щяла да провери участниците в този казус, а отговорните ще бъдат изправени пред правосъдието.\r\nNew York Times цитира служител от саудитското кралство: \"Интеракцията в стаята не е траела дълго. След това екипът е предал тялото на местни служители за унищожаване, което означава, че саудитците не знаят къде сега са останките\".\r\nМеждувременно на саудитец от екипа са били дадени часовникът Apple, очилата и дрехите на Кашоги и той излязъл през задната врата на консулството в опит да изглежда, че журналистът е напуснал сградата. Той отишъл в квартал Султанахмет, където се отървал от вещите на Кашоги. Представител на саудитските власти казва, че екипът е написал фалшив доклад за случилото се, който заблудил властите, а след това бързо напуснал страната.\r\nСега и 15-те членове на екипа били задържани и разследвани, както и трима местни заподозрени.\r\nКрал Салман нарежда уволнението на съветника в кралския двор Сауд ал-Кахтани и заместник-ръководителя на разузнаването Ахмед Асири, но и над самия крал облаците се сгъстяват, особено ако САЩ въведат санкции – нещо, което ще има драматични последици за пустинната държава.  \r\nАмериканският президент Доналд Тръмп първоначално заплаши с драстични последици, а след това изведнъж нарече саудитската декларация \"правдоподобна\". Тръмп отново преобърна мнението си в нощта срещу неделя. Попитан от журналисти дали е доволен от това, че Саудитска Арабия е уволнила двама съветници, Тръмп заяви: \"Не, не съм доволен, докато не намерим отговора, но това е голяма първа стъпка, добра първа стъпка, но искам да получа отговори\". Той обясни, че е възможно принц Мохамед бин Салман да не е бил наясно с плановете за убийството.\r\nТръмп повтори думите си, че страната му няма да се откаже от сделките с Рияд на стойност 450 млрд. долара, 110 от които са за доставка на американско оръжие.\r\nДържавният глава заяви, че това ще коства работните места на милиони американци и вместо него са възможни други международни санкции срещу кралството.\r\nТрилърът продължава. Поне до вторник, когато се очаква втора серия - изказванията на турския президент Реджеп Таийп Ердоган.\r\n", "date": "2018.10.22", "title": "Вместо сватба – смърт! Хронологията на едно жестоко убийство "}
{"url": "https://www.dnes.bg/eu/2018/10/22/brexit-na-ryba-granicata-mejdu-irlandiia-i-severna-irlandiia.391290", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тереза Мей не разполага с почти никакво време, за да реши големия проблем с Brexit. Преговорите около раздялата на Великобритания с Европейския съюз буксуват. Стотици хиляди англичани пък се събраха на пореден протест в Лондон.\n\r\nГраницата между Ирландия и Северна Ирландия е основният проблем, който е останал за решаване, смята бившият зам.-министър на външните работи Любомир Кючуков.\n\r\n\"Докато няма договореност по всички въпроси, значи няма договор. Не може да се сключи договор с нерешен въпрос за Ирландия\", посочи той пред  и предупреди, че може да се възобнови насилието в Северна Ирландия.\n                    \n                    \n                \r\nЗа да няма граница Обединеното кралство трябва да има споразумение с ЕС за участие в общото икономическо пространство. За да имат достъп до огромния общ пазар на ЕС, тези страни приемат всички права на ЕС, не участват в промяната на тези правила и си плащат, обясни Кючуков в предаването \"Денят ON AIR\".\n\r\nТой открои вътрешното противопоставяне в управляващата консервативна партия, в която има привърженици и на Brexit, и на оставане в ЕС. По думите му Борис Джонсън е направил заявка за лидерство на партията не сега, а след време.\n\r\n\"Докато на власт е това правителство втори референдум не би могло да има\", подчерта Любомир Кючуков и добави, че е много реална възможността да не се постигне договореност.\n\r\n\"Половината от британските граждани ще се чувстват излъгани\", завърши бившият зам.-министър на външните работи.", "date": "2018.10.22", "title": "Brexit на ръба: Границата между Ирландия и Северна Ирландия"}
{"url": "https://www.dnes.bg/notifikacii/2018/10/22/nai-dylgiiat-morski-most-v-sveta-55-km-v-kitai.391254", "text": "Най-дългият морски мост в света ще бъде открит утре в Китай. Той свързва Хонконг, Макао и южния китайски град Чжухай. На церемонията ще присъстват китайският президент Си Цзинпин, ръководителката на Хонконг Кари Лам и други високопоставени лица, информира ДПА.\n\r\n55-километровото съоръжение, включващо от шосеен път, мост, изкуствени острови и подводни тунели, е част от амбициозната инициатива на Пекин за икономическо интегриране на 11 града от делтата на Перлената река, включително Хонконг и Макао, две бивши европейски колонии, върнати на Китай през 90-те години.\n\r\nМостът, който първоначално трябваше да бъде открит през 2016 година, ще бъде отворен за обществеността в сряда.\n                \n                \r\nМакар да е инженерен подвиг, чието приключване отне едно десетилетие, мостът е посрещнат с безразличие или с пренебрежение от много жители на Хонконг заради забавянето, надхвърлянето на бюджета и недоверието към него като към поредния символ на желанието на Китай да интегрира града, в който мнозина предпочитат той да остане автономен.\n\r\nВсичко това е ненужно (...), при условие че имаме морски, въздушен наземен транспорт във всяка посока. За какво ни е още един мост?, пита Клаудиа Мо, продемократичен депутат и един от критиците на моста.\n\r\nПо думите на Мо мостът е един от няколкото мегапроекта, започнати от правителството на Хонконг, с които да се подчертае тясната връзка на града с Китай.\n\r\nНа други жители на Хонконг не им харесва цената, която се повиши до 48 милиарда юана (6,4 милиарда евро). Хонконг ще плати за 8,67 милиарда юана от основния мост и още милиарди за връзки с пътища и гранични пунктове.\r\nТова е огромна цена за мост, който няма да бъде напълно отворен за обществеността. Преминаването му ще изисква специално разрешително в зависимост от частите на моста и повечето ползващи го ще трябва да взимат специален автобус или друг вид транспорт, за да преминат в Макао или Китай.\n\r\nХонконгското министерство на транспорта съобщи, че бюджетът за строежа на моста е надхвърлен заради непредвидени проблеми, свързани със строителството в открито море, повишаването на цената на труда и материалите, както и доуточняване на схемите на дизайна и конструкцията.\r\nИнженерът Алберт Лай, който е изразявал по-рано притесненията си за моста в медиите, каза, че много от проблемите е можело да не се появят, ако е имало по-добро планиране и предварително проучване на местата за строителство. Той каза, че политическият натиск да се приключи по-бързо мостът е накарал инженерите да използват по-рискова технология.\r\n/БТА/", "date": "2018.10.22", "title": "Най-дългият морски мост в света – 55 км, в Китай"}
{"url": "https://www.dnes.bg/obshtestvo/2018/10/22/nad-1000-chakat-za-dom-za-stari-hora-shte-dochakat-li.391285", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Всеки възрастен човек трябва да получава персонална грижа, каза в предаването \"Директно\" по Bulgaria ON AIR изпълнителният директор на Резиденцията за възрастни хора \"Сердика\" Емил Янков.\r\nТой посочи, че най-важна е комплексната грижа. Иновациите и модерните технологии съпътстват това, смята още Янков и допълни, че благосъстоянието на хората е изключително важно.\r\nСпоред Николина Иванова от АСП в момента у нас има малко над 1000 чакащи за настаняване в дом за стари хора. \r\nНай-много желаещи има в големите градове.\r\nПред закриване е институция в района на Търговище, в която няма персонал. Около половин година се чака за настаняване, посочи още Иванова.", "date": "2018.10.22", "title": "Над 1000 чакат за дом за стари хора. Ще дочакат ли?"}
{"url": "https://www.dnes.bg/obshtestvo/2018/10/22/lityr-li-e-lityryt-vsiaka-treta-benzinostanciia-ni-caka.391228", "text": "Почти всяка трета бензиностанция у нас цака клиентите си в измерването на количеството гориво, стана ясно от думите на зам.-председателя на ДАМТН Иво Атанасов.\r\nТова е констатирано при проверка на бензиностанциите, където често са установени проблеми с измервателните уреди. Така от 46 проверени обекта всеки трети има проблем със средствата за измерване.\r\n\"Това означава, че ни удрят в количеството. Зареждаме 20 литра, а са ни сипали 18\", обясни Иво Атанасов.\r\nПо думите му това се случва основно в малките бензиностанции.\r\n\"НАП може да каже какво количество влиза и какво излиза от обекта\", уточни експертът.\r\nПо думите му бензинът, който се произвежда в България, отговоря на всички европейски норми за качество.\r\n                    \n                    \n                Според данни на ДАМТН, след взети 1140 проби за проверки на качеството на горивата – дизел и бензини, от бензиностанциите са изтеглени над 1 милион литра бензин и 130 000 литра дизел.\r\nПо-късно е установено, че при измерването на бензина има техническа грешка и след като е преработен, отново е върнат на пазара.\r\n\"При 90% от случаите на несъответствие става дума за смесване на едното гориво с другото. Касае се за небрежност по време на транспорт\", уточни пред bTV Иво Атанасов и посочи, че за тези нарушения има наложени имуществени санкции за над 1 млн. лева.\r\n ", "date": "2018.10.22", "title": "Литър ли е литърът? Всяка трета бензиностанция ни цака!"}
{"url": "https://www.dnes.bg/politika/2018/10/22/simeonov-bil-cinichen-no-borisov-poveche-i-ot-nego.391286", "text": "Червената шефка Корнелия Нинова скочи на премиера Бойко Борисов заради коментара му за поисканата от Волен Сидеров оставка на вицето Валери Симеонов. \n\n \"Думите на Борисов са по-цинични и от думите на Симеонов. Днес той заяви, че няма да поиска оставката му, защото ще падне правителството\", е казала председателят на БСП Корнелия Нинова в Стара Загора, цитирана от пресцентъра на партията.\n\r\n\"Между състраданието към болни деца и съпричастието към мъката на майките, от една страна, и властта и парите - от друга, той избра властта и парите\", е добавила тя. \n\r\nПо думите й по този начин той подкрепя казаното от вицепремиера. \n                    \n                    \n                \r\n\"Всъщност казаното от Симеонов изкара на показ истинското лице на Борисов. За тези хора няма нищо свято - нито майчинството, нито болката на дете. За тях е важно само да са на власт и да си разпределят постове и поръчки\", смята Нинова. \n\r\nЛидерът на левицата е заявила, че премиерът отново погазва всякакви етични и конституционни правила, твърдейки, че ако не управлява той, ако президентът Радев направи служебен кабинет, ще последва хаос. \n\r\n\"Това е ред, установен от Конституцията и законите на страната, това е част от правовата държава. По-голям хаос от това, което сега прави Борисов, няма как да има\", е коментирала Корнелия Нинова. ", "date": "2018.10.22", "title": "Симеонов бил циничен, но Борисов повече и от него!"}
{"url": "https://www.dnes.bg/usa/2018/10/22/sasht-davat-zaden-polyt-na-chovek-se-opredelia-pri-rajdaneto.391198", "text": "Администрацията на президента на САЩ Доналд Тръмп обмисля да стесни дефиницията за пол, определяйки го като непроменливо биологично качество, определяно от гениталиите при раждането, пише в. \"Ню Йорк таймс\", определяйки тази стъпка като \"най-драстичната досега мярка в усилията на правителството да върне назад признаването и защитата на правата на транссексуалните според федералните закони за граждански права\".\n\r\nАдминистрацията на предишния президент Барак Обама взе серия от решения, които направиха по-гъвкава правната концепция за пола според федералните програми, включително в образованието и здравеопазването, като обявиха пола за нещо, зависещо преди всичко от избора на индивида, а не определяно при раждането. \n                    \n                    \n                \r\nТази политика доведе до спорове за правото да се използват тоалетни, общежития, програми, ориентирани само към единия пол и други области. Консерваторите, особено християните евангелисти, се вбесиха, припомня вестникът.\n\r\nСега министерството на здравеопазването и социалната политика поведе усилията да установи правна дефиниция на пола, която да се прилага към федералния закон, забраняващ половата дискриминация при образователните програми, получаващи правителствена помощ, показва паметна бележка, до която вестникът е получил достъп. \n\r\nВ нея министерството заявява, че водещите правителствени служби трябва да приемат единна дефиниция на пола, която \"да има биологична основа, да се основава на науката, да е обективна и да подлежи на администриране\".\n\r\nПредложената от агенцията дефиниция ще определя пола като мъжки или женски, неподлежащ на промяна и определян от гениталиите при раждането, показва проекта, до който е получило достъп изданието. Всякакви спорове за нечий пол ще се разрешават чрез генетичен тест.\n\r\nНовата дефиниция на практика би премахнала признаването на около 1,4 милиона американци, които са избрали да се обявят - със или без хирургическа намеса - за принадлежащи към пол, различен от този, с който са родени. \n\r\nТова би била най-значителната от серията големи и малки маневри, целящи премахването на правната защита на гражданските права на транссексуалните и отмяната на по-гъвкавия подход към половата принадлежност, възприет при администрацията на Обама, отбелязва \"Ню Йорк таймс\", като припомня, че администрацията на Тръмп се опита да попречи на транссексуалните да служат във въоръжените сили. \n\r\nНяколко агенции отмениха политиките от времето на Обама, признаващи различната полова принадлежност в училища, затвори и приюти за бездомни, а през последната година Министерството на здравеопазването твърди неофициално, че терминът \"пол\" никога не е имал за цел да включва половата идентичност и че липсата на яснота е позволила на администрацията на Обама да предостави неправомерна защита на хора, които не би трябвало да се ползват от нея.\n\r\nСлужители на Отдела за граждански права потвърдиха, че опитите им за стесняване на дефиницията за пол се основава на собственото им разбиране на закона, както и на съдебно решение. Преди време сегашният директор на отдела Роджър Северино определи в статия действията на администрацията на Обама като \"опити да се наложи на цялата страна нова дефиниция за това, какво означава да бъдеш мъж или жена\", припомня изданието, цитирано от БТА.\n\r\nМинистерството на здравеопазването се готви да представи новата дефиниция на министерството на правосъдието до края на годината. \r\n ", "date": "2018.10.22", "title": "САЩ дават заден: Полът на човек се определя при раждането!"}
{"url": "https://www.dnes.bg/obshtestvo/2018/10/22/cyrkovnite-nerazborii-zaradi-politicheska-igra.391287", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Синодът на Руската православна църква взе решение да прекрати изцяло евхаристичното си общение с Константинополската партиаршия. Toва съобщи Волоколамският митрополит Иларион след заседание на Синода в беларуската столица Минск преди седмица. \n\n\r\n\"Подобни сътресения в православния свят създават не само напрежение, но и множество конфликти, на които впоследствие ставаме свидетели. В случая Кремъл нареди на Руската православна църква да вземе подобно решение. В основата стои една политическа игра\", коментира в студиото на \"Денят ON AIR\" богословът проф. Дилян Николчев.\n                    \n                    \n                \r\nРешението на висшия клир на РПЦ бе предшествано от състояло се от 9 до 11 октомври заседание на Синода на Вселенската патриаршия, който потвърди решението за предоставяне на автокефалия на Украинската православна църква и отмени решението си от 1686 г. за преминаването на Киевската митрополия под юрисдикция на Московската патриаршия. Освен това синодът в Истанбул сне анатемата върху Филарет и Макарий - архиереите на отцепилите се от Москва Киевска патриаршия и Украинска автокефална църква.\n\r\n\"Само няколко дни по-рано политическото ръководство на Кремъл свика Съвета за национална сигурност на Русия. А първият въпрос, който всеки богослов трябва да си зададе е защо един такъв орган ще взима решение по отношение на един чисто църковен въпрос\", отбеляза още проф. Николчев пред ", "date": "2018.10.22", "title": "Църковните неразбории - заради политическа игра "}
{"url": "https://www.dnes.bg/temida/2018/10/22/sled-poboia-na-policaite-chetirima-romi-v-aresta-v-sliven.391273", "text": "Сливенският районен съд остави за постоянно в ареста четирима от нападателите, посегнали на полицейски \r\nекипи, съобщи БТА.\n\n\n\r\nИнцидентът стана на 18 октомври, когато полицаите са реагирали на сигнал за силна музика в ромския квартал \"Надежда\" в града.\r\nУниформените бяха нападнати, а трима от тях пострадаха от хвърляните по тях бутилки от пияни мъже.\r\nПостоянна мярка за неотклонение \"задържане под стража\" е определена за Йонко Демирев, Симеон Борисов, Ангел Демирев и Антон Илиев, които бяха задържани при последвала полицейска акция в квартала.\r\nТе са обвинени в непристойни действия, грубо нарушаващи обществения ред и изразяващи грубо неуважение към обществото, като и за пречене и съпротива на орган на власт.\r\n                    \n                    \n                Районна прокуратура поиска постоянния арест за деянието, извършено с особена дързост и цинизъм при двама от задържаните при опасен рецидив, довело до нанасяне на телесни повреди на четирима полицаи.\r\nОпределението може да бъде обжалвано пред Окръжен съд в тридневен срок. В такъв случай мярката за неотклонение ще бъде гледана отново на 29 октомври на втора инстанция.\r\n ", "date": "2018.10.22", "title": "След побоя на полицаите – четирима роми в ареста в Сливен"}
{"url": "https://www.dnes.bg/balkani/2018/10/22/deputatite-za-severna-makedoniia-sys-specohrana.391282", "text": "Македонският министър на вътрешните работи Оливер Спасовски съобщи днес пред журналисти, че всички депутати, които са гласували за инициативата за изменения в конституцията, са получили специална охрана, предаде агенция МИА, цитирана от БТА. \n\n \"Направихме оценка на сигурността на депутатите, главно на онези, които гласуваха за започване на процес на изменения в конституцията, и те ще бъдат охранявани до момента, когато тази оценка се промени\", каза Спасовски.\n\r\nНа въпрос от кого всъщност са защитавани тези депутати, министърът отговори, че е имало реални заплахи, отправени чрез социалните мрежи, както и преки заплахи срещу депутати и техните семейства и заплахи за унищожаване на имотите им.\n                    \n                    \n                \r\n\"Всеки, който се опита да внесе такава несигурност сред гражданите, ще бъде санкциониран\", заяви Спасовски.\n\r\nВъв връзка с твърдения на опозиционната партия ВМРО-ДПМНЕ, че на някои депутати са били предлагани пари, за да гласуват, Спасовски подчерта, че с подобни твърдения трябва да се заеме прокуратурата, като призова правосъдните органи да започнат разследване, ако има основания за него.\n\r\nТой добави, че ако на някой депутат действително са предлагани пари, той е длъжен да сигнализира за това, тъй като и предлагането на подкуп е престъпление.\n\r\nМакедонският парламент подкрепи в петък предложение за започване на процес на изменения в конституцията в съответствие с Преспанското споразумение с Гърция за преименуване на страната в Република Северна Македония. \"За\" гласуваха и 8 депутати от опозиционната ВМРО-ДПМНЕ, с чиито гласове бе постигнато необходимото мнозинство от две трети.\n\r\n\r\n ", "date": "2018.10.22", "title": "Депутатите \"За\" Северна Македония със спецохрана "}
{"url": "https://www.dnes.bg/eu/2018/10/22/fakt-bylgarinyt-si-iska-evropata-pritesnen-e-za-bydeshteto-i.391238", "text": "Позитивните нагласи спрямо ЕС продължават да доминират в българското общество, показва проучване на изследователски център \"Тренд\", направено по поръчка на \"\" в периода от 1 до 9 октомври сред 1006 души. \n\r\nДанните показват, че само 16 на сто от българите изразяват отрицателно отношение към ЕС. На фона на това най-голям дял остават тези, които имат положително отношение – 46%. 48 на сто са на мнение, че България по-скоро е спечелила от членството си в ЕС срещу 26 процента, които заявяват, че страната ни по-скоро е загубила.\n\r\nСпоред 38% от българите пък положението в страната се е подобрило след присъединяването към ЕС, докато 18% са на обратното мнение.\n                    \n                    \n                \r\nПри хипотетичен референдум за членството на България в ЕС над половината (55%) от всички запитани декларират, че биха гласували за това страната ни да остане част от общността срещу 21% които биха гласували за излизане на България от Съюза.\n\r\nПривържениците на ГЕРБ остават с подчертано позитивни нагласи спрямо ЕС, докато БСП все повече се превръща в евроскептична партия заради новия курс на Корнелия Нинова на резервираност спрямо Съюза, коментират социолозите.\n\r\nДоста повече нюанси сред българите представя въпросът за бъдещето на ЕС. 38% от нашите сънародници са на мнение, че ЕС се развива в правилна посока, докато 31% смятат, че се развива в грешна.\n\r\nНуждата от промени в ЕС се споделя от 69% от всички пълнолетни български граждани, като според 39% ЕС има нужда от радикални промени, според 30% - от малки промени, а според 8 на сто - ЕС няма нужда от промени.\n\r\nНа въпрос за казуса с наказателната процедура срещу Унгария най-голям дял (43 на сто) отговарят, че не са запознати с процедурата. 41 процента от всички запитани смятат, че тя е несправедлива. От \"Тренд\" уточняват, че част от нагласите се формират основно през фигурата на унгарския министър-председател Виктор Орбан, който се ползва със симпатиите на немалка част от българските граждани. \n\r\nВъпреки това близо една трета са българите, които са на мнение, че България не трябва да се намесва пряко в казуса чрез налагане на вето на процедурата, срещу 25%, които са на обратното мнение. Но и тук делът на тези, които не знаят или не могат да преценят остава най-висок.\n\r\nВъпреки защитната позиция на българите към Унгария по повод процедурата на Европейския парламент срещу страната, 58% от всички български граждани застават срещу идеята на Будапеща мигрантите, които са вече на територията Европейския съюз, да бъдат връщани в държавата, която ги е приела.", "date": "2018.10.22", "title": "Факт: Българинът си иска Европата, притеснен е за бъдещето й!"}
{"url": "https://www.dnes.bg/sofia/2018/10/22/bronzovata-kyshta-nai-posle-oficialno-otkrita.391277", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nнес в София официално бе открита скулптурата \"Бронзовата къща\". Произведението на изкуството заема от юни пространството, където се намираше мавзолеят и от поставянето си предизвика широк дебат за естетиката му. \r\nРаботата по арт инсталацията започва преди 13 години. Проектът е финансиран изцяло от своя автор Пламен Деянофф. \r\n\"Бронзовата къща\" трябваше да бъде готова за началото на българското европредседателство, но се забави с месеци и изграждането и приключи няколко дни преди края му. \r\nОбщината е платила за изливането на основата на скулптурата. Това е най-големият двустранен австрийско-български културен проект за последните десетилетия. \r\nНа официалното откриване на \"Бронзовата къща\" имаше само представители на Австрия, съобщават от телевизия . \r\n ", "date": "2018.10.22", "title": "\"Бронзовата къща\" –  най-после официално открита"}
{"url": "https://www.dnes.bg/obshtestvo/2018/10/22/cenite-na-gorivata-goniat-rekordi-dizelyt-s-39-st-skok-za-godina.391220", "text": "Цените на горивата в България продължават своя бесен ход нагоре и това е видно с просто око за всеки шофьор.\r\nКъм днешна дата обикновеният дизел се продава средно по 2,41 лв./л, но в някои области в големите вериги цената му достига дори до 2.58 лв./л.\r\nНай-масовият бензин A-95 също поскъпна средно с 1 ст. само за ден, достигайки средни цени от 2,37 лв./л, сочи справка на Dnes.bg в специализирания сайт . В много области обаче и бензинът премина границата от 2.50 лева за литър.\r\nСамо за последните 3 месеца бензинът е поскъпнал със средно 11 стотинки, с тенденция за нов скок. С цели 13 стотинки пък е скочил разхода за закупуване на литър дизел. С най-малко за този период е скочил пропан-бутанът, който е поскъпнал с 6 стотинки за последните 3 месеца.\r\n                    \n                    \n                Погледнато една година назад ръстът на цените е повече от стряскащ. В момента литър обикновен дизел е по-скъп с цели 39 стотинки (19,31%), спрямо цените през октомври 2017 г. За една година бензин A-95 е поскъпнал с 0,34 лв./л (16,75%), а пропан-бутанът -  с с 0,08 лв./л (8,00%).\r\n\r\nОбласт Хасково се нарежда в момента на първо място в класацията на fuelo.net за най-евтини горива в България. Средно там литър дизел към днешна дата там се продава за 2,36 лв./л, бензин А-95 - 2,33 лв./л, а пропан-бутанът - 1,06 лв./л.\r\nСледват областите Пловдив и Добрич, където цените за основните горива са средно с по една стотинка по-високи от хасковските.\r\nСофия остава по средата в тази класация. Средно в столицата бензинът се търгува по 2,35 лв./л, а дизелът - 2,38 лв./л. За газ се харчи средно по 1,09 лв./л. На практика обаче в големите вериги тези цени са с около 5 стотинки нагоре.\r\nНай-високи са цените на горивата на Северозапад. Областите Враца, Видин и Монтана са лидери по скъпотия на горивата, въпреки че регионът се води най-бедния у нас.\r\nСредната цена за литър бензин в Монтана е 2,41 лв./л, а дизелът върви по 2,46 лв./л. Цената на пропан-бутанът достигна и преминава границата от 1,10 лв./л.\r\n\r\nГоляма разлика има в цените на горивата и сред нашите съседи. Най-евтино е в Турция, където към днешна дата литър бензин струва средно по 1,48 български лева. Дизелът превърнат в левове пък се търгува около 1,34 лв., а пропан-бутанът - 0,42 лв. Това е и причината доста българи от граничните общини често да откачат до Турция, за да заредят догоре колите си, въпреки че границата не се минава особено бързо.\r\nНа обратния полюс е Гърция, където масовият бензин гони цена в български лева от около 3,50 лв. за литър, при средна цена за дизела 3,07 лв.\r\nВ западната ни съседка Македония горивата също са значително по-евтини, отколкото у нас. Литър от най-популярния бензин се продава в бензиностанциите за около 2 лева литъра. Доста по-евтин е дизелът, който излиза 1,55 лв.. Пропан-бутанът се търгува средно за 87 стотинки.\r\nВ Сърбия обаче цените далеч не са толкова приятни, колкото в Македония. Там литър бензин средно излиза 2,53 лв., а дизелът - 2,69 лв. Пропан-бутанът се движи около 1,25 лв. за литър.\r\nВ Румъния пък цените напрактика са като нашите.", "date": "2018.10.22", "title": "Цените на горивата гонят рекорди: Дизелът с 39 ст. скок за година!"}
{"url": "https://www.dnes.bg/obshtestvo/2018/10/22/operaciia-istoriia-kak-dyrjavata-iztrebvashe-razboinicite.391263", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКогато държавата има волята, тя може да се справи с всичко. Сила никога не ѝ липсвала. Прочутите закони на Стамболов и Стамболийски за изтребление на разбойничество са продиктувани най-вече от обществената нужда. След Освобождението, особено в Делиормана, Русенско и Шуменско, действат огромни разбойнически чети или банди.\r\nЧаст от тях са инспирирани от Османската империя, някои са финансирани от Русия, а трети просто са се прехранвали с разбойничество.\r\nТези криминални групи буквално застрашават съществуването на българската държавност. Подобен разцвет на разбойничеството има и след Първата световна война - разказа в \"Операция История\" по известният историк проф. Веселин Янчев.\r\n                    \n                    \n                Законите са били кратки и безкомпромисни. Законът на Стамболийски за изтребление на разбойниците е само 15 члена. В прочистването от разбойниците вземат участие войската и специални потери. Съдят извънредни съдилища. Процесът започва в 7-дневен срок от залавянето на разбойника. Осъдените на смърт се обесват в центъра на населеното място. ", "date": "2018.10.22", "title": "Операция \"История\": Как държавата изтребваше разбойниците"}
{"url": "https://www.dnes.bg/zvezdi/2018/10/22/dreik-iskal-deca-ot-riana-kato-v-prikazkite-no.391239", "text": "Дрейк и Риана имаха доста продължителна връзка - те бяха заедно от 2005 г. до 2016 г., с малки прекъсвания.\r\nРапърът и сега признава, че е разочарован, че не е получил \"живот като от приказките\". И е искал Риана да бъде майка на децата му.\r\nТой каза пред The Shop: \"Докато животът се оформя и те учи на собствените ти уроци, аз се озовах в ситуация, в която нямам своя приказка, нямам нещо като: \"О, Дрейк създаде семейство с Риана и това е просто толкова перфектно\". Имаше време, в което наистина исках нещо такова\".\r\n \r\nДрейк направи емоционална реч по време на наградите Video Vanguard Award на MTV през 2016 г.\r\n \r\nТогава той каза за изпълнителката на \"Pon De Replay\": \"Влюбен съм в нея от 22-годишен. Тя е един от най-добрите ми приятели на този свят. Тя е жива легенда в нашата индустрия\".\n                    \n                    ", "date": "2018.10.22", "title": "Дрейк искал деца от Риана! Като в приказките, но..."}
{"url": "https://www.dnes.bg/notifikacii/2018/10/22/biznesyt-iska-dve-novi-profesii-mentor-i-zastypnik.391256", "text": "Асоциация на индустриалния капитал в България (АИКБ) обяви, че е разработила предложения за допълнение на Кодекса на труда, чрез които методите за обучение и подпомагане в работна среда \"менторство\" и \"застъпничество\" да бъдат правно регулирани и да се използват в българските предприятия.\r\nПредложението e отправено към Министерство на труда и социалната политика, като имащо право да предлага законодателни изменения и допълнения.\r\nС промените се цели да се повиши трудовата пригодност на новопостъпилите работници и да се осигури приемственост в работните процеси, обяви изпълнителният директор на АИКБ Добрин Иванов.\r\n\"Използването на менторство и застъпничество имат огромно значение за развитието на индустриалните отношения в страната ни. Без предлаганата уредба, и работодателите, и работниците са лишени от инструменти за взаимодействие в интерес на просперитета и на предприятия, и на работещите, каквито развитите държави ползват от десетилетия. Тези промени ще резултират положително на пазара на труда и за развитие на икономиката в цялост. Точно затова смятаме, че е крайно време двата инструмента да бъдат правно уредени у нас. Изключително много разчитаме на подкрепата на Министерство на труда и социалната политика, които са наш асоцииран партньор по проект, за да могат предложените от нас текстове за промени в Кодекса на труда да бъдат разгледани в парламента\", аргументира се Иванов.\r\n                \n                \n\r\n\r\nСпоред д-р Искрен Ангелов, началник отдел в Министерство на труда и социалната политика е добре текстовете за менторство и застъпничество да бъдат формализирани в нормативната уредба, тъй като това би оказало положителен ефект върху работодателите.", "date": "2018.10.22", "title": "Бизнесът иска две нови професии: \"Ментор\" и \"Застъпник\""}
{"url": "https://www.dnes.bg/temida/2018/10/22/sydyt-ostavi-zad-reshetkite-myja-ubil-jena-si-v-sarafovo.391280", "text": "Окръжен съд – Бургас постанови мярка за неотклонение \"задържане под стража\" спрямо мъжа, убил съпругата си в кв. \"Сарафово\" в Бургас, съобщиха от институцията.\r\nМъжът е привлечен като обвиняем за умишлено убийство. Манол М. е обвиняем за това, че в къщата си в Бургас умишлено умъртвил съпругата си, като нанесъл множество удари с чук в областта на главата й. Раните довели до тежка черепно-мозъчна травма, като деянието е извършено по особено мъчителен и с особена жестокост начин, уточняват от съда.\r\nВ съдебното заседание обвиняемият е изразил становище, че трябва да бъде задържан под стража. Според съда въпреки началния етап на разследването, до настоящия момент по делото са събрани достатъчно доказателства за обоснованост на предположението, че Манол М. е осъществил престъплението, за което е обвиняем.\r\n                    \n                    \n                Съществува и реална опасност обвиняемият да се укрие или да извърши престъпление, ако не бъде задържан. Манол М. е привлечен като обвиняем за тежко умишлено престъпление, за което законът предвижда наказание \"Лишаване от свобода\" за срок от 15 до 20 години, доживотен затвор или доживотен затвор без замяна.\r\nСъдебната инстанция определи най-тежката мярка за неотклонение заради характера и тежестта на разследваното престъпление, едновременно с това и твърденията, че обвиняемият страда от психично заболяване. Определението на Окръжен съд – Бургас може да бъде обжалвано или протестирано в тридневен срок пред въззивна инстанция.", "date": "2018.10.22", "title": "Съдът остави зад решетките мъжа, убил жена си в Сарафово"}
{"url": "https://www.dnes.bg/notifikacii/2018/10/22/voennata-staia-na-facebook-tova-e-novoto-ni-normalno-systoianie.391232", "text": "В иначе безинтересната част на обширния комплекс на Facebook в Силициевата долина има заключена врата, на която е залепена табела с надпис \"Военна стая\". Зад вратата се намира ръководен център, създаден от социалната мрежа за борба с фалшиви профили и неверни новинарски публикации преди наближаващите избори в САЩ.\n\r\nВ стаята десетки служители напрегнато са се вторачили в своите монитори, а потоци от данни преминават по огромни контролни табла. На стените са поставени плакати, подобни на тези, които Facebook често използва, за да предупреждава или увещава своите служители. На един от тях пише: \"Във Facebook нищо не е проблем на някой друг,\" пише  Асошиейтед прес.\n                \n                \r\nТози девиз може да се стори ироничен на някои, като се има предвид, че военната стая беше създадена за противодействие на заплахи, които почти никой в компанията, най-малкото главният изпълнителен директор Марк Зукърбърг, не приемаше сериозно само преди две години и които сега според критиците на компанията представляват заплаха за демокрацията.\n\r\nДни след изненадващата победа на президента Доналд Тръмп Зукърбърг отхвърли твърденията, че резултатът е бил повлиян от измислени новинарски публикации във Facebook и нарече тази представа \"доста смахната\".\n\r\nБезразличното отношение на Facebook обаче се промени след засилването на критиките срещу компанията в Конгреса и на други места. По-късно тази година тя призна, че е пуснала хиляди реклами, популяризиращи фалшиви информации, поставени от руски агенти. Зукърбърг в крайна сметка превърна подобряването на Facebook в свое лично предизвикателство за 2018 г.\r\nВоенната стая е важна част от извършващите се подобрения във Facebook.\n\r\nНейната технология използва системата за изкуствен интелект, която Facebook употребява за подпомагане на откриването на \"недостоверни\" публикации и потребителско поведение. Facebook допусна под строг контрол Асошиейтед прес и други медии до своята военна стая преди втория тур на президентските избори в Бразилия на 28 октомври и изборите в средата на мандата в САЩ на 6 ноември.\n\r\n\"Няма заместител на физическото взаимодействие в реалния свят\", каза директорът на Facebook за изборите и гражданското ангажиране Самид Чакрабарти. \"Главното нещо, което научаваме, е колко ефективно е хора да работят, събрани заедно в една стая.\"\n\r\nПовече от 20 различни екипа сега съгласуват усилията на над 20 000 души, повечето подизпълнители, посветили се да блокират фалшиви профили и измислени новини и да спират други злоупотреби във Facebook и останалите й услуги. Като част от тези усилия Facebook също така е наела проверители на факти, включително Асошиейтед прес, които да преглеждат новинарските материали, публикувани в социалната й мрежа.\n\r\nFacebook признава заслугата на своята военна стая и на други засилени проверки за изтриването на 1,3 милиарда фалшиви профила през последната година и премахването на стотици страници, създадени от чужди правителства и други субекти, опитващи се да причиняват неприятности.\n\r\nОстава обаче неясно дали Facebook прави достатъчно, каза президентът на наблюдаващата дезинформацията либерална организация \"Медиите имат значение за Америка\" Анджело Карузоне. Той отбеляза, че сензационните теми, разпространявани в измислени новинарски материали, могат доста ефективно да държат хората \"ангажирани\" във Facebook, а това на свой ред прави възможна продажбата на по-голям брой от рекламите, от които идват повечето приходи на Facebook.\n\r\n\"Това, което правят досега, изглежда по-скоро като опит за предотвратяване на ново бедствие за връзките с обществеността, отколкото като намиране на смислени решения на проблема\", каза Карузоне. \"Като цяло бих казал, че все още са на погрешен път.\"\n\r\nВоенната стая за изборите и вътрешните й механизми продължават да са твърде непроницаеми, за да се определи дали това помага на Facebook да се справя по-добре със задачата да предпазва услугите си от боклуци или е просто \"временна конферентна стая с куп компютърни монитори в нея\", каза Моли Маккю. Тя описва себе си като изследовател на \"информационната война\" в организацията \"Нова медийна граница\", изучаваща потока от съдържание в социалните медии.\n\r\nМаккю смята, че във Facebook има противоречия дали да блокира някое съдържание, за което вече знае, че е подозрително, \"защото държи хората в своята платформа, като предизвиква емоционална реакция, следователно й харесва те да харесват противоречивите материали. Винаги ще съществува въпросът за придържането към правилата, когато става дума за премахване на радикално, смахнато съдържание, защото именно това занимава хората и именно това искат те.\"\n\r\nFacebook защитава своята военна стая като ефективно оръжие срещу дезинформацията, въпреки че усилията й все още са в процес на развитие. Чакрабарти например призна, че някои \"дефекти\" са попречили на Facebook да предприеме неуточнени действия за предотвратяване на опити за манипулация на първия тур на президентските избори в Бразилия по-рано този месец. Той отказа да навлезе в подробности.\n\r\nВоенната стая сега е съсредоточена върху следващия тур на изборите в Бразилия и наближаващите избори в средата на мандата в САЩ. Големи американски и бразилски знамена висят на срещуположни стени, а часовници показват времето в двете страни.\n\r\nFacebook отказа да позволи на медиите да разгледат внимателно компютърните екрани пред служителите и настоя репортерите да не споменават част от техниката във военната стая, определяйки това като \"частна информация\". \n\r\nДокато са на работа, служителите във военната стая могат да излизат от нея само за кратки посещения до тоалетната или за да си вземат набързо храна, която да ядат на своите бюра.\n\r\nМакар че не са взети окончателни решения, военната стая вероятно ще се превърне в нещо постоянно за Facebook, каза директорът за глобалната политика и правителствения обхват Кейти Харбат. \"Това е постоянна оръжейна надпревара\", каза тя. \"То е новото ни нормално състояние\".\r\n/БТА/", "date": "2018.10.22", "title": "Военната стая на Facebook: Това е новото ни нормално състояние"}
{"url": "https://www.dnes.bg/obshtestvo/2018/10/22/noshtniiat-trud-evtin-ad-podkrepa-iska-da-e-po-skyp.391253", "text": "За увеличение на допълнителното заплащане за нощен труд настояват от КТ \"Подкрепа\".\r\nСиндикатът иска то да стане 0,5% от минималната работна заплата за един час нощен труд. Това каза пред журналисти Здравчо Здравчев, председател на Национална федерация \"Техническа индустрия, наука, информатика\" към КТ \"Подкрепа\". Той и други експерти от синдиката внесоха предложението в подкомисията по доходите към Националния съвет за тристранно сътрудничество.\r\nПредставителите на синдиката носеха тениски с надписи \"Нощният труд е евтин ад\", предаде БТА.\r\nАко искането на синдиката бъде удовлетворено, заплащането за час нощен труд при сегашната минимална работна заплата, ще стане 2,55 лв. или 17,85 лв. за една нощна смяна. При минимална работна заплата 560 лева заплащането за час нощен труд ще бъде 2,80 лева.\r\n                    \n                    \n                Сегашната му стойност от 0,25 лв. на час е определена през 2007 година при минимална работна заплата за страната от 180 лева, а сега минималното възнаграждение е 510 лева.\r\nПреди това има също един дълъг период, в който заплащането за нощен труд не е променяно - от 1997 година, когато то е било седем стотинки за час, мотивират се от синдиката.\r\nПриходите за осигурителната система биха били милиони допълнително, са изчислили от КТ \"Подкрепа\". За една година отчисленията, които се правят за един човек, който полага нощен труд осем пъти в месеца, са 13 лева и 44 стотинки за здравна осигуровка, каза Здравчев. По думите му тези пари не могат да платят и един ден болничен, а това е трудът, който се характеризира с най-голям риск и заболеваемост. Държавата губи от отчисленията за осигуровки и дотира работодателите, допълни Здравчев.\r\nОще през април Конфедерацията започна кампания за ограничаване на полагането на нощен труд. Световната здравна организация излезе със становище, че нощният труд трайно уврежда здравето на работниците и трябва да се ограничи, обясни при обявяването на кампанията Здравчо Здравчев.\r\nСпоред КТ \"Подкрепа\" извършените многобройни изследвания на полагащите нощен труд установяват увеличение на риска от заболявания на сърдечно-съдовата система с 40 на сто, с три пъти от рак на простатата, с 30 на сто от рак на гърдата, с 40 на сто от рак на белите дробове и на пикочния мехур, депресии, диабет и метаболитни проблеми.\r\nСоциалните рискове са свързани с проблеми в семейството, социална изолация и като следствие репродуктивни проблеми, което пък довежда и до демографски проблеми. С нощен труд са заети над 400 000 души в България.", "date": "2018.10.22", "title": "Нощният труд – евтин ад! \"Подкрепа\" иска да е по-скъп"}
{"url": "https://www.dnes.bg/stranata/2018/10/22/s-dyska-i-kamyk-myj-ubil-drug-ostavil-go-do-furna.391262", "text": "Задържан е извършителят на умишлено убийство, извършено с особена жестокост в село Вълкосел, съобщиха от прокуратурата.\r\nОколо 04:40 ч. на 20 октомври до фурна за хляб в село Вълкосел, община Сатовча, е бил намерен починал мъж.\r\nЗа изясняване на причините за смъртта е образувано досъдебно производство.\r\nПо предварителни данни смъртта на 57-годишния мъж е настъпила вследствие на нанесени удари по главата с твърди предмети - дъска и камък.\r\nИзвършителят на убийството е установен, мъж на тридесет и три години, когото Окръжна прокуратура - Благоевград е привлякла като обвиняем.\r\nОкръжният съд в Благоевград го остави за постоянно в ареста.\r\n \r\n\r\n ", "date": "2018.10.22", "title": "С дъска и камък: Мъж убил друг, оставил го до фурна"}
{"url": "https://www.dnes.bg/stranata/2018/10/22/karuci-s-kone-vryhletiaha-vyrhu-avtomobil-v-haskovo.391278", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКатастрофа с ромски каруци и лек автомобил застраши и шофьори, и пешеходци на кръстовище в Хасково. Инцидентът е станал преди два дни, но кадри от него се появиха днес, съобщи.\r\nОт кадрите на охранителните камери на общината се вижда как двата коня препускат по булевард \"Васил Левски\", навлизат в кръстовището на червено и връхлитат автомобил.\r\nНяма пострадали хора, автомобилът е със счупени стъкла, а конете падат на земята.\r\nВозещите се в каруците роми обаче изправили животните на крака и си тръгнали. Според шофьора на автомобила - без да се поинтересуват има ли пострадали.\r\nВидеозаписът е предаден на полицията, а на собствениците на конете и каруците вече е съставен акт.", "date": "2018.10.22", "title": "Каруци с коне връхлетяха върху автомобил в Хасково"}
{"url": "https://www.dnes.bg/technology/2018/10/22/miliarderite-se-konkurirat-v-kosmicheskata-nadprevara.391283", "text": "Все повече бизнесмени се включват в надпреварата за евтини, граждански космически полети, ставайки част от частния сектор за космически полети, наречен \"Нов космос\", пише Джошуа Чийтам от Би Би Си.\n\r\nСред тях са милиардерите Илон Мъск, Джеф Безос и сър Ричард Брансън, които натрупаха парите си в други сектори.\n\r\nТе се изправят пред голямото предизвикателство да създадат гиганти в космическата индустрия.\n\r\nПодклаждани от силна конкуренция, амбициите им включват развиването на космическия туризъм и разработването на постоянни селища за хора на Луната и дори на Марс.\n\r\nПоявяващите се космически предприемачи запълват също така огромна празнина оставена от правителствата, на които им се наложи да намалят разходите за космически мисии, допълва БТА.\n                    \n                    \n                \r\nВ резултат на това имена като SpaceX и Blue Origin стават част от все по-печелившата военна космическа надпревара, като същевременно САЩ се опитват да противостоят на амбициите на Китай и Русия. Според някои оценки космическата индустрия ще възлиза на 1 трилион долара (766 милиарда британски лири) до 2040 година.\n\r\nКои са компаниите, които се надяват да правят пари, като радикално трансформират бъдещето ни и кои са хората зад тях?\n\r\n\r\nОснователят на Amazon Джеф Безос, най-богатият мъж в света, бе един от първите милиардери, впуснали се в гражданската космическа надпревара, поставяйки началото на Blue Origin през 2000 година.\n\r\nВ сравнение с конкурентите от сектора компанията има ретупация, че не дава много информацията за дейността си.\n\r\nКомпанията изпитва някои затруднения след няколко неуспешни изстрелвания и проблеми с двигателя BE-4. След 2016 година Безос продава акции на Amazon за 1 милиард долара всяка година, за да поддържа компанията.\r\nПодобно на конкурента си SpaceX, Blue Origin цели да направи на пътуването в космоса по-евтино, като произвежда ракети за многократна употреба. В миналото ракетите бяха бракувани само след едно изстрелване.\r\nПреди три години Blue Origin стана първата компания, която успешно приземи ракета. Същият космически кораб New Shepherd се е приземявал вече пет пъти, но Илон Мъск \"захапа\" Безос в социалните мрежи, изтъквайки, че тези полети са били само суборбитални.\n\r\nНабирайки инерция, Blue Origin сега си осигурява изгодни държавни договори, а неотдавна получи сертификати за национална сигурност от американското правителство.\n\r\nПо-рано тази година, заедно с Northrop Grumman и United Launch Alliance, бе избрана от американските военновъздушни сили за разработката на нови ракети, които могат да се използват за изстрелвания от военните. Всяка компания ще получи по 109 милиона долара от сделката.\n\r\nБезос се готви да изпрати \"космически туристи\" на суборбитален полет. Blue Origin обяви, че ще продава билети от следващата година, като представители на компанията намекват, че билетът може да струва до 300 000 долара. \r\nВ бъдеще Безос има амбицията да установи партньорство с НАСА и да тества възможността за постоянно селище за хора на Марс.\n\r\n\n\r\nРоденият в Южна Африка бизнесмен Илон Мъск основава компанията си Space X през 2002 година с 100 милиона долара от състоянието, натрупано от компанията PayPal, на която е съосновател.\r\nКомпанията досега е изстреляла близо 70 ракети и спечели договори с НАСА, американските въздушни сили и аржентинската космическа агенция за извеждане на сателити в орбита и за подпомагане на доставките на Международната космическа станция.\r\nОсвен това е навлязла по-дълбоко в космоса, отколкото Origin и Virgin Galactic, достигайки 22 000 мили над земния екватор.\r\nМъск обаче също се изправя пред проблеми. При няколко изстрелвания ракетите експлодираха и оборудването бе изгубено, включително шпионски сателит на американската армия.\n\r\nМъск обаче е известен с рекламните си трикове да не взима на сериозно неуспехите и да акцентира върху успехите. Миналата година той сподели видео с неуспешни изстрелвания и кацания, в което има епични кадри на експлозии. SpaceX също така изведе в космоса електромобил Tesla като част от проекта Falcon Heavy rocket.\r\nПодобно на Blue Origin, Мъск планира един ден да изпраща хора в космоса с граждански полети. По-рано тази година той обяви, че първият \"лунен турист\" на SpaceX ще бъде японският милиардер Юсаку Маезава.\r\nЕдна от главните цели на SpaceX е да изпрати пилотирани полети до Марс и да колонизира Червената планета.\r\n\"Искам да умра на Марс\", каза Мъск, \"но не при удар\".\n\r\n\n\r\nБританският милиардер сър Ричард Брансън е един от новите в сектора, основавайки Virgin Galactic през 2004 година.\n\r\nДокато амбициите на конкурентите му са насочени към пътувания в дълбокия космос, Брансън е съсредоточен върху разработването на \"космически самолети\" за многократна употреба за туристи и оборудване, които да бъдат извеждани за кратко в суборбиталното пространство.\n\r\nVirgin Galactic вече започна да продава билети на стойност 250 000 долара. Известни личности като поп изпълнителят Джъстин Бийбър вече са си купили. Освен това компанията вече е привлякла значителни инвестиции, включително от суверенния фонд на Обединените арабски емирства.\n\r\nКомпанията влезе в новините през 2014 година, след като космически кораб експлодира при тестови полет в Калифорния, при което един пилот загина, а друг бе ранен. Това се оказа значителна спънка за първоначалната цел на компанията да стане първата изпратила турист в космоса.\n\r\nОттогава Virgin Galactic е завършила няколко тестови полета, а по-рано този месец Ричард Брансън каза, че компанията ще бъде в космоса след седмици, а не след месеци. ", "date": "2018.10.22", "title": "Милиардерите се конкурират в космическата надпревара "}
{"url": "https://www.dnes.bg/politika/2018/10/22/smianata-na-simeonov-shtiala-da-zazdravi-koaliciiata.391284", "text": "Оставката на вицепремиера Валери Симеонов няма да доведе до счупване, а напротив - до заздравяване на коалицията. Така председателят на парламентарната група \"Обединени патриоти\" лидерът на \"Атака\" Волен Сидеров, цитиран от БНТ, коментира  думите на премиера Бойко Борисов по повод избухналия скандал с изказване на Симеонов. \n\n\n В декларация на партия \"Атака\" ръководството ѝ заяви, че сваля политическото доверие от вицепремиера Симеонов.\n\r\nПо думите на Волен Сидеров искането на оставката на Валери Симеонов не е проблем само между патриотите, а и на правителство. \n\r\n\"Става дума за неприемливо, абсолютно недопустимо изказване на вицепремиер на държавата и реакцията в цивилизованите страни, политическата реакция, е оставка. Затова аз предлагам нещо, което е спасителен план за правителството, да се извади от властта вече дискредитираният вицепремиер, да се предложи друг и да вървим напред към по-съществени въпроси\", допълни той.\n                    \n                    \n                \r\nСидеров каза още, че има кой друг от редиците на патриотите да продължи вицепремиерския мандат на Валери Симеонов.\n\r\nЛидерът на третият партньор в Обединени патриоти ВМРО Красимир Каракачанов пък съобщи, че е поканил Сидеров и Симеонов на коалиционен съвет утре в 14.30 часа. \n\r\nТой отсече, че каквото има да каже, ще го каже там, след което ще го каже и на медиите.", "date": "2018.10.22", "title": "Смяната на Симеонов щяла да заздрави коалицията "}
{"url": "https://www.dnes.bg/akoshtete-vqrvaite/2018/10/22/te-riadko-govoriat-nai-zagadychnite-v-zodiaka.391261", "text": "Има един тип хора, които винаги са някак загадъчни, трудни за опознаване и разбиране. Те рядко говорят за себе си, обикновено са по-тихи, резервирани, непредвидими са и предпочитат уединението.\r\nМного често те са хора, надарени с някакъв специален талант. Тези хора не се преструват на загадъчни и не се правят на интересни, те просто са си такива.\n\r\nА ето и кои са 6-те най-мистериозни знаци в зодиака:\n\r\n\n\r\nПредставителите на този знак са склонни да задават много въпроси, но да не казват почти нищо за себе си. Те са много наблюдателни и умеят да проучват и изследват другите, но тяхното лице обикновено нищо не разкрива за тях самите – като лице на играч на покер. Водолеите са тайнствени натури, които по рождение са си обвити в мистерия. Това обяснява донякъде тяхното непредсказуемо поведение и неконвенционално мислене.\n                    \n                    \n                \r\n\n\r\nРибите са мълчаливи и не обичат да споделят, и може би затова са възприемани за загадъчни. Докато повечето хора са склонни да разказват пред света своите намерения, мечти и грандиозни планове, представителите на тази зодия нямат желание да обсъждат с другите, това което таят в съзнанието си. Тези хора също имат своите амбиции, и за себе си, и за бъдещето си, но предпочитат да си ги следват без да вдигат излишен шум.\r\nВижте кои са останалите зодии в", "date": "2018.10.22", "title": "Те рядко говорят... Най-загадъчните в зодиака"}
{"url": "https://www.dnes.bg/eu/2018/10/22/syrce-a-ne-omraza-protest-sreshtu-pegida.391279", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 10 хиляди души излязоха на протест в германския град Дрезден. По улиците демонстрантите изразиха недоволството си срещу крайнодясното анти имигрантско движение Пегида, което също беше излязло на митинг в града, съобщи .\r\nКонтрапротестът беше организиран по призива на синдикати и граждански организации. Шествието премина под надслов: \"Сърце, а не омраза\".\r\nПо същото време в Дрезден движението Пегида отбелязваше 4-та годишнина от основаването си с доста по-малоброен митинг.\r\nПремиерът на провинция Саксония Михаел Кречмер призова протестиращите и от двата митинга към толерантност.\r\n                    \n                    \n                От полицията в Дрезден обявиха, че двете демонстрации са преминали мирно и не е имало инциденти. През последните години митингите на Пегида събират все по-малко поддръжници след масовите демонстрации през 2015 година, на които присъстваха по 25 хиляди души, скандиращи срещу наплива на имигранти към Германия.", "date": "2018.10.22", "title": "\"Сърце, а не омраза\": Протест срещу Пегида"}
{"url": "https://www.dnes.bg/obshtestvo/2018/10/22/pacienti-pritesneni-zashto-zakrivat-fonda-za-deca.391268", "text": "Национална пациентска организация изразява безпокойството си от идеята Фондът за лечение на деца да премине към Националната здравноосигурителна каса /НЗОК/.\n\r\nДосега Фондът заплащаше лекарства, за които в страната ни няма притежател на разрешение за употреба, а НЗОК по закон няма право да заплаща такива лекарства, каза председателят на организацията Станимир Хасърджиев, цитаран от БТА.\r\nСпоред него ще възникне и проблем с това, че досега Фондът заплаща включително разходите за престой, придружител на дете и настаняване, а няма регламент, според който НЗОК да плати тези разходи.\r\nВероятното закриване на Обществения съвет към Фонда Хасърджиев коментира като напомни, че Съветът гарантираше за прозрачността на работата на Фонда.\r\n                    \n                    \n                По думите му трябва и някой да гарантира, че бюджетът на Фонда ще бъде използван само и единствено за лечението на нуждаещите се деца.\r\nКъм момента фондът заплаща и медицински изделия, необходими за лечението на деца в чужбина, които НЗОК не плаща.", "date": "2018.10.22", "title": "Пациенти притеснени: Защо закриват Фонда за деца!"}
{"url": "https://www.dnes.bg/notifikacii/2018/10/22/po-signal-spriaha-bus-s-19-bejanci-na-marica.391230", "text": "Четирима мъже са задържани за трафик на бежанци, съобщиха от пресцентъра на МВР.\r\nДействията са предприети по сигнал за превоз на нелегални мигранти в района на автомагистрала \"Марица\", получен на 19-ти октомври.\r\nВ ранните часове на магистралата в посока Пловдив служителите на реда спрели лек автомобил \"Мерцедес\", шофиран от 23-годишен харманлиец. С него пътували негов съгражданин на 22 г. и 21-годишен свиленградчанин, както и микробус \"Фиат\", управляван от 22-годишен от с. Бисер, който следвал леката кола.\r\nВ товарния отсек на микробуса криминалистите открили 19 чужди граждани между 13 и 26 г. 16 от тях заявили, че са от Афганистан и трима от Пакистан.\r\n                \n                Дванайсетте непълнолетни момчета са предадени на Дирекция \"Социално подпомагане\" - Димитровград, а останалите са настанени в СДНВЧ - Любимец.\r\nЧетиримата българи са били задържани до 24 часа в РУ- Димитровград, по случая е образувано е досъдебно производство, а документирането му продължава под наблюдението на прокуратурата.\r\nВ хода на работата срещу двамата водачи на автомобилите са започнати и бързи производства, тъй като се е установило, че водачът на микробуса е управлявал под въздействието на тетрахидроканабинол, а шофьорът на мерцедеса – без свидетелство за правоуправление в едногодишен срок от наказването му по административен ред за същото деяние.", "date": "2018.10.22", "title": "По сигнал: Спряха бус с 19 бежанци на \"Марица\""}
{"url": "https://www.dnes.bg/business/2018/10/22/modernizaciiata-na-metroto-v-goliamata-iabylka-bavno-i-skypo.391227", "text": " Модернизацията на вековното метро в Ню Йорк, затрудненa от пожари, прекъсвания на електрозахранването и неизправности по сигнализацията, може да струва 40 млрд. долара и да отнеме десетилетие, но пътниците трябва да видят някои подобрения до края на годината, каза президентът на оператора на метрото пред предаването „60 Minutes“ на CBS Corp.\r\n„Няма да е бързо\", твърди Анди Байфорд, президент на New York City Transit Authority - органa, който оперира метрото в града. „Няма да е евтино. И със сигурност няма да е лесно. Така че моето послание към нюйоркчани е - няма победа без малко болка. Това ще си струва“.\r\nБайдфорд, който е започнал кариерата си в лондонското метро, поема управлението над метрото в Ню Йорк, след като ръководеше съответната агенция в Торонто.\r\n                    \n                    \n                „Нашата задача е кристално ясна. Трябва да направим това за нюйоркчани. И аз напълно искам нюйоркчани да започнат да чувстват, че до края на тази година определено пътуването с метрото ще се подобри\".\r\nВъпреки че градът притежава метрото, щатската MTA го управлява. Както губернаторът на Ню Йорк Андрю Куомо, така и кметът на Ню Йорк Бил де Бласио са съгласни, че органът, който има дългове за 38,6 млрд. долара, изисква повече капиталови инвестиции. Те не са на едно мнение обаче кой трябва да плати за това и как.\r\nЗатруднения ще имат преди всичко пътниците на влака L, който превозва пътници под Ист Ривър между Бруклин и Манхатън. MTA ще затвори тунела за 15 месеца от април, като избира пълно спиране, за да извърши необходимата модернизация, а не частични ремонти, които са рутинни в условията на хронични оперативни дефицити.\r\nПрез юни 2017 г. Куомо обяви „спешен случай при бедствия\" и призова за план за справяне с причините за закъсненията, включително неизправности в сигналните уредби, откази за електрозахранване и повредени трасета. Пътуванията с метрото в града са спаднали с 2% от пика си през 2015 г. въпреки увеличаването на населението, заетостта и туризма, стана ясно от изнесена през миналата седмица статистика на службата по бюджета на мегаполиса, цитирана от Bloomberg.\r\nАгенцията представи „екшън план“ през юли 2017 г., като призова за повече от 830 млн. долара за бързи поправки, фокусирани върху частите на системата, отговорни за повечето аварии и закъснения и нови вагони за влаковете, за да се облекчи пренаселеността, както и замяна на амортизирани асансьори и ескалатори на станциите.\r\nСпешният план „започва да работи бавно\", заяви по-рано през този месец одиторът на Ню Йорк Томас ДиНаполи. При оставащи три месеца от 18-месечната програма MTA е успяла да усвои по-малко от 60% от капитала от 348,5 млн. долара за подобрения, например на сигналната система. Наемането на допълнителни работници по поддръжката също изостава, пише в доклада на ДиНаполи. \r\n", "date": "2018.10.22", "title": "Модернизацията на метрото в Голямата Ябълка – бавно и скъпо"}
{"url": "https://www.dnes.bg/politika/2018/10/22/borisov-gleda-tehnika-v-policeiskiia-centyr-v-dubai.391219", "text": "\n\r\nПремиерът Бойко Борисов посети Центъра по операциите на полицията в Дубай.\r\nТой координира дейността на полицията и функциите на около 28 000 камери в целия град. В него постоянно дежурят 80 служители, съобщиха от МС.\r\nНа място Борисов се запозна с техниката и ресурсите на центъра и акцентира върху мерките, които страната ни е взела по сигурността на границите.\r\nТой посочи, че само преди дни бяха осигурени 341 нови полицейски джипа за нуждите на българската гранична полиция и допълни, че страната ни планира цялостна модернизация на Института по криминалистика.\r\nПремиерът е на официално посещение в Обединените арабски емирства и днес ще се срещне с вицепрезидента и министър-председател на ОАЕ и управник на емирство Дубай шейх Мохамед Бин Рашед Ал-Мактум.\r\nОт ОАЕ по-късно делегацията ни заминава в Египет.", "date": "2018.10.22", "title": "Борисов гледа техника в полицейския център в Дубай"}
{"url": "https://www.dnes.bg/muzika/2018/10/22/25-g-na-scena-grandiozen-koncert-na-chinari.391221", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАнсамбъл \"Чинари\" ще отбележи 25 години на сцена с голям концерт, който ще се проведе на 10 декември в зала 1 на НДК от 19:30 ч. Пет спектакъла ще бъдат събрани в едно, а двете част ще бъдат разделени с антракт.\r\nОт 3 години трио \"Булгарина\" е част от ансамбъл \"Чинари\". Любомира Павлова, Радостина Николова и Деница Дончева гостуваха в \"България сутрин\", за да разкажат повече за себе си и предстоящото грандиозно събитие.\n\r\n\"Ансамбъл \"Чинари\" има доста какво да покаже за тези 25 години. В първата част ще влязат спектаклите \"Магията на танца\", \"Траките\", \"Мистичен ритъм\", а във втората - \"Възрожденски разкази\" и \"Ние българите\", разкриха момичетата от триото.\n                    \n                    \n                \r\nЛюбомира, Радостина и Деница подчертаха, че мисията на ансамбъл \"Чинари\" е да запази традиционния фолклор, но и да погледне към новото. За тях е много важно българският фолклор да се развива и да успеят да го предадат на колкото може повече хора.\n\r\nМомичетата определят влизането си в легендарния ансамбъл \"Чинари\" като сбъдната мечта и приемат колегите си като семейство. \r\nТрите споделиха пред  че индивидуалната подготовка е много важна. Всяка поддържа гласа си вкъщи, а заедно репетират по час-два и опитват постоянно да надграждат.\n\r\n ", "date": "2018.10.22", "title": "25 г. на сцена – грандиозен концерт на \"Чинари\""}
{"url": "https://www.dnes.bg/obshtestvo/2018/10/22/simeonov-dava-ostavka-ako-drugite-v-koaliciiata-mu-ia-poiskat.391234", "text": "Само Политическият съвет на коалиция ГЕРБ - \"Обединени патриоти\" можел да вземе решение за оставката на вицепремиера Валери Симеонов.\n\n\r\n\"Това са тези, които са ме задължили да бъда вицепремиер. Аз съм на тази длъжност не по свое желание, такова беше решението на коалиционния съвет на коалиция ГЕРБ - \"Обединени патриоти\" през май миналата година\", разясни Симеонов пред журналисти в Министерския съвет.\r\nОставката му бе поискана от майки на деца с увреждания заради думите му, че са \"кресливи\", а децата им - \"уж болни\".\r\nВицепремиерът каза още, че когато Политическият съвет реши и поиска оставката му, ще я подаде по политически причини, предаде БТА.\r\n                    \n                    \n                Той посочи, че по-конкретно тримата, които могат да решат дали напусне поста си, са Бойко Борисов, Красимир Каракачанов и Волен Сидеров.\r\nВалери Симеонов коментира, че не вижда причини да си подаде оставката по лични причини, защото нямало за какво.\r\n\"Човек не подава оставка, защото казва истината. Боли не боли, това е истината. Аз категорично стоя зад своите думи\", изтъкна вицепремиерът. Симеонов не се притеснява и от протеста на майките.\r\nСпоред него всеки може да иска оставки, особено политически сили и лидери. Работодателските организации, които се срещнаха със Симеонов, заявиха, че трудно ще преглътнат поредна оставка, особено на член на кабинета, който работи добре с бизнеса.\r\nВицепремиерът е един от двамата членове на правителството, които са категорично против да има квоти за назначаване на хора с увреждания във фирмите и санкции за това. Също така Симеонов подкрепя бизнеса да не се увеличава максималният осигурителен доход на 3 хил. лв., което според него е данък и ще доведе до удар върху работодателите. Крайно време било да отпадне и кризисната мярка фирмите да плащат първите 3 дни болничен на служителите си.\r\nМеждувременно стана ясно, че ВМРО ще представи позицията си за исканата оставка на вицепремиера Валери Симеонов на коалиционен съвет, насрочен за вторник следобед.", "date": "2018.10.22", "title": "Симеонов дава оставка, ако... другите в коалицията му я поискат"}
{"url": "https://www.dnes.bg/temida/2018/10/22/ot-5-do-15-godini-zatvor-groziat-biiacha-ot-slavianovo.391225", "text": "Окръжната  прокуратура в Плевен задържа за 72 часа и привлече като обвиняем  36-годишен мъж от град Славяново за извършен грабеж при условия на  опасен рецидив, съобщиха от обвинението.\r\nСигналът за престъплението е постъпил от  пострадалия - 82-годишен мъж, който е съобщил, че му е нанесен побой и  му е отнета сума от 120 лева.\n\r\nЗадържан е 36-годишен мъж, посочен от пострадалия като извършител. От  дома на арестувания са иззети дрехите, с които е бил при извършване на  деянието.\r\nПредстои да бъде внесено искане в съда за постоянна  мярка \"задържане под стража\" на обвиняемия. \r\nРазпитани са свидетели,  взети са образци за сравнително изследване. Предстои ДНК експертиза,  съдебно-медицинска експертиза, пише .\r\n                    \n                    \n                Обвиняемият е осъждан многократно  за престъпления от общ характер, предимно кражби, като през последните  години има присъди за грабежи и управление на МПС като неправоспособен.  \r\nИма реално изтърпяване на наказания \"лишаване от свобода\" - най-голямото  е година и 6 месеца. Последното е изтърпял през 2016 година.\r\nПострадалият е в болница, без опасност за живота. Има счупвания, разкъсвания, отоци и синини.\r\nЗаконът предвижда наказание от 5 до 15 години лишаване от свобода за това престъпление, стига 36-годишният мъж да бъде признат за виновен.", "date": "2018.10.22", "title": "От 5 до 15 години затвор грозят бияча от Славяново"}
{"url": "https://www.dnes.bg/cars/2018/10/22/hlad-i-dyjd-navyn-servizite-pylni-vreme-e-za-smiana-na-gumite.391223", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС края на октомври по традиция настъпва времето, в което трябва да сменим летните гуми с такива, подгодящи за зимни условия. Всъщност, сервизите вече са пълни. Какви обаче са съветите на специалистите?\n\r\n\"След като температурите паднат или са около 7 градуса, това е индикатор, че лятната гума не работи и трябва да я сменим\", коментира пред  Костадин Янков, който е собственик на автосервиз.\n\r\nТой обясни, че вече е време за смяна, защото през дългите нощи самият път става доста студен.\n                    \n                    \n                \r\nПо неговите думи сутрините са хладни и може да има заледявания или слана и въпреки все още топлото време, няма да има риск гумите да се износят преждевременно.\n\r\n\"Гумите са разделени на нисък, среден и висок клас. Съветвам хората да не пестят пари, а да си закупят по-висок клас гуми, защото инвестицията се връща. Разходът на гориво намалява, сигурността е по-голяма и определено те издържат по-дълго време\", категоричен бе Янков.", "date": "2018.10.22", "title": "Хлад и дъжд навън: Сервизите пълни – време е за смяна на гумите!"}
{"url": "https://www.dnes.bg/bulgaria/2018/10/22/dylgyt-na-bylgariia-za-2017-a-blizo-26-mlrd-leva.391229", "text": "25 908 млн. лв. или 25.6% от БВП е дългът на България през миналата година, показват окончателни данни на НСИ.\r\nЗа 2006 г. той е бил 29.6% от БВП.\r\nСектор \"Държавно управление\" отчита бюджетен излишък от 1 145 млн. лв.,  или 1.1% от БВП.\r\nИзлишъкът в подсектор \"Централно управление\" е в размер  на 969 млн. лв., или 1.0% от БВП.\r\nПодсектор \"Местно управление\" е  реализирал излишък от 239 млн. лв.\r\nВ подсектор \"Социалноосигурителни  фондове\" има дефицит от 63 млн. лева.\r\n ", "date": "2018.10.22", "title": "Дългът на България за 2017- а – близо 26 млрд. лева"}
{"url": "https://www.dnes.bg/tenis/2018/10/22/grisho-pak-nadolu-veche-e-10-v-sveta.391242", "text": "Най-добрият български тенисист Григор Димитров падна с една позиция в световната ранглиста.\r\nДимитров, който не участва в турнири през миналата седмица, има актив от 3335 точки и вече е десети в класацията на АТП, след като беше изместен от деветото място от Джон Иснър (САЩ), който е с 3380 точки.\r\nТова е и единствената промяна в топ 10. Лидер остава Рафаел Надал (Испания) със 7660 точки, следван от Новак Джокович (Сърбия) със 7445 точки и Роджър Федерер (Швейцария) с 6260 точки.", "date": "2018.10.22", "title": "Гришо пак надолу, вече е №10 в света"}
{"url": "https://www.dnes.bg/notifikacii/2018/10/22/prostrelia-li-se-v-kraka-silicievata-dolina.391224", "text": "Дълго време това беше просто бизнес и за двете страни, от който всеки печели. Основателите в Силициевата долина вземаха охолно парите от Саудитска Арабия, а пустинната държава намали зависимостта си от петрола, като инвестира в млади, обещаващи компании. Но сега съмненията растат. Причината за разгорещените дискусии в Силициевата долина е смъртта на Джамал Кашоги, виден журналист и критик на саудитския режим.\r\nСега възникват въпроси, които дълго време едва ли някой си е задавал. Какви са тези милиони, които Саудитска Арабия използва, за да финансира голяма част от работните места и бума на американския Западен бряг? Кралството твърди, че Кашооги е починал в консулството в Истанбул след „юмручна борба“, а САЩ обвиняват Саудитска Арабия за убийството му. Така че за мръсни пари ли става дума, които не съвпадат напълно с мотото на Силициевата долина за принадлежност към добрите и желание да правят света по-добър?\r\n                \n                За компаниите това са неудобни въпроси. Докато други страни, като Япония и Китай, също инвестират сериозно в последните няколко месеца в Долината, Саудитска Арабия има вероятно най-важната роля в това „финансирането за малките фирми вече да не представлява препятствие\", както наскоро призна американски инвеститор. Първата реакция на критичните въпроси дойде преди няколко дни от Дара Косровшахи, главен изпълнителен директор на Uber. Той отмени участието си в конференция в саудитската столица Рияд. Материалите за изчезването на Кашоги са го разтревожили много, пишеше в изявление на Косровшахи. Той следял отблизо по-нататъшното развитие на въпроса.\r\nВнезапното пробуждане на критиките към петролните пари от Близкия изток прави Uber още по-нервна от другите компании. В края на краищата компанията иска скоро да стане публична, което може да представлява и най-голямото IPO на технологична компания. В такава ситуация тревогите не са добър приятел.\r\nДостатъчно лошо е за Uber да трябва да се защитава, че растежът досега е финансиран от Саудитска Арабия. През 2016 г. държавният инвестиционен фонд вложи 3,5 млрд. долара в Uber. Индиректно – през мегафонда от 100 млрд. долара на японската компания Softbank бяха привлечени други саудитски милиарди. Ако в близките месеци Uber действително стане публична компания с очакваната оценка от 120 млрд. долара, дяловете на Саудитска Арабия биха стрували близо 17 млрд. долара.\r\nСъоснователят на AOL и сегашен инвеститор Стив Кейс също отказа участие в конференцията. Джейми Даймън, ръководител на J.P. Morgan, както и шефовете на Blackrock Лари Финк и на Blackstone Стив Шварцман - също. Участието в конференцията Davos in the Desert в края на октомври се превърна в риск за американските компании. Ръководителят на Deutsche Bank Кристиан Зевинг също отменя участието си, заяви в петък лице, запознато с въпроса пред Ройтерс. Официално банката не коментира темата. Дори шефът на швейцарския електроконцерн ABB Улрих Шпийсхофер няма да пътува до Саудитска Арабия.\r\nЗа Саудитска Арабия отказите са неудобни: конференцията, наречена Future Investment Initiative (FII), в крайна сметка трябваше да покаже страната като модерен и космополитен двигател на новите технологии. По мотото на традиционната среща на бизнес елита в Швейцария конференцията се нарича още \"Давос в пустинята\".\r\nНа премиерата през миналата година принц Мохамаед бин Салман обяви строителството на новия основен град Неом за около 500 млрд. долара. Саудитска Арабия търси помощта на своите американски приятели не само за този проект: бившият шеф на Uber Травис Каланик е в Консултативния съвет на Неом, както и инвеститорът Марк Андрийсън и други знаменитости от Силициевата долина. Ръководителят на Apple по дизайна Джони Айв вече не е в списъка, по-ранното му споменаване там Apple нарича \"грешка\". Никой от другите консултанти все още не e коментирал дали все още иска да се придържа към тази задача.\r\n", "date": "2018.10.22", "title": "Простреля ли се в крака Силициевата долина? "}
{"url": "https://www.dnes.bg/temida/2018/10/22/gledat-deloto-za-obira-na-bankov-trezor-v-ruse.391246", "text": "Разпоредително заседание по делото за обир на трезора на банков клон в Русе се състоя днес в Окръжния съд в града.\r\nСлучаят е от края на март 2016 година. До трезора на банковия клон, намиращ се в централната част на Русе, е достигнато, след като е разбита стена при подземните гаражи, намиращи се под финансовата институция. През направен отвор е проникнато от съседно външно помещение.\r\nСъс специално подготвени приспособления са придърпани част от парите, които са се намирали на рафт. Отнети са - 150 000 лева, 7000 британски паунда и 12 000 щатски долара. Общата стойност е 188 385, 52 лева.\r\nЗа престъплението в началото на декември миналата година на летището в София бе задържан 49-годишният Илиян П. от Видин. При обира той е имал съучастник, който е неустановен.\r\n                    \n                    \n                Пред съда днес обвиняемият, задържан за постоянно в ареста, отправи искане чрез адвоката си мярката му за неотклонение да бъде изменена в по-лека, тъй като имал здравословни проблеми. Съдията обаче реши, че няма основание.\r\nСпоред защитника на Илиян П. по делото са допуснати множество процесуални нарушения, като то трябвало да бъде върнато на фаза досъдебно производство.\r\nПо време на разпоредителното заседание, което е второ заради наложила се смяна на съдебен заседател, стана ясно, че представител на банката е завел граждански иск на стойност, равняваща се на открадната сума. Следващото заседание на делото е насрочено за средата на декември тази година.\r\nАко бъде признат за виновен, Илиян П. може да получи от 10 до 20 години затвор.", "date": "2018.10.22", "title": "Гледат делото за обира на банков трезор в Русе"}
{"url": "https://www.dnes.bg/notifikacii/2018/10/22/otkriha-nad-kilo-heroin-v-bus-na-kapitan-andreevo.391231", "text": "Хасковски полицаи иззеха над килограм хероин при проверка на микробус на Капитан Андреево. \r\nОперацията е осъществена в петък и в нея са участвали служители на местната структура за борба с организираната престъпност и криминалисти на РУ-Свиленград.\r\nКъм 18:30 часа, на паркинг в Капитан Андреево, те извършили проверка на микробус \"Рено\". При последвалото претърсване на колата, шофирана от 35-годишен турчин, полицаите намерили два пакета, съдържащи 1,014 кг бяло прахообразно вещество.\r\nПри извършения полеви наркотест веществото дало характерната реакция на хероин. \r\nПо първоначални данни стойността на иззетото количество дрога възлиза на 60 840 лева.\r\nВодачът е задържан в ареста за 24 часа. По случая е образувано досъдебно производство.", "date": "2018.10.22", "title": "Откриха над кило хероин в бус на Капитан Андреево"}
{"url": "https://www.dnes.bg/science/2018/10/22/kysche-ot-lunata-ti-ako-jelaesh-za-nad-600-bona.391206", "text": "Над 600 000 щатски долара e платил купувач в рамките на аукцион за метеорит от Луната. Според аукционната къща RR Auction парчето, известно като \"лунен пъзел\", се състои от шест отделни части, които заедно тежат почти 5,5 килограма.\r\nВероятно е било отделено от повърхността на Луната след удар на друга скала, изминало е около 380 000 километра до Земята и е достигало повърхността на планетата ни.\r\nМетеоритът е открит през 2017 г. в отдалечена пустиня в Мавритания в Северозападна Африка. Според базираната в Бостън аукционна къща той ще бъде част от туристическа атракция във виетнамската провинция Ха Нам.\r\nТой ще бъде публично показан в будисткия комплекс Там Чук. Купувачите и продавачите по време на търга от края на седмицата са останали анонимни.\r\n                    \n                    \n                Цената от 612 500 долара (533 500 евро) e надхвърлила очакванията на аукционната къща, която е очаквала цена от около половин милион долара. Според RR Auction става дума за най-големия пълен лунен пъзел, който е бил открит досега.\r\nНАСА поддържа регистър на всички лунни метеорити, открити на Земята до 2012 г. Според този списък има общо 80 парчета скали, които заедно тежат най-малко 65 килограма. Учените осъществяват химически анализ на всички открити части, за да докажат, че това всъщност е материал от луната. Те сравняват всички части с анализи на лунни скали, донесени на Земята по време на мисиите на космическия кораб Apollo.\r\n\r\n ", "date": "2018.10.22", "title": "Късче от Луната, ти ако желаеш – за над $600 бона"}
{"url": "https://www.dnes.bg/politika/2018/10/22/siderov-atakuva-iska-nezabaven-ks-za-ostavkata-na-simeonov.391249", "text": "\"Настоявам за незабавно свикване на Коалиционния съвет (ГЕРБ-Обединени патриоти) до края на деня – 22 октомври 18 г., на който да бъде разгледан въпросът с недопустимото поведение на Валери Симеонов и незабавната му оставка като вицепремиер\", съобщи лидерът на \"Атака\" Волен Сидеров с писмо до медиите. \n\n\n\r\n\"В 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние\", пише още в съобщението на Сидеров.\r\nВ момента премиерът Бойко Борисов е на посещение в Дубай.\r\n                    \n                    \n                Оставката на Симеонов бе поискана от майки на деца с увреждания заради  думите му, че са \"кресливи\", а децата им - \"уж болни\". Преди час  вицепремиерът каза, че когато Политическият съвет реши и поиска  оставката му, ще я подаде по политически причини.\r\nЕвродепутатът Николай Бареков пък даде рамо на Волен Сидеров за поисканата оставката на Валери Симеонов на незабавен коалиционен съвет.\n\r\nВ личния си профил във Facebook той написа: \"Разговаряхме току-що. Съобщих на Волен Сидеров, че има пълната ми подкрепа незабавно да свика коалиционния съвет и да поиска оставката на Валери Симеонов като вицепремиер. Тази оставка трябва да бъде гласувана още в сряда в Народното събрание. Доколкото разбирам Цветанов брани Симеонов като Матросов на амбразурата. А Каракачанов се ослушва като гърмян заек. Сигурен съм, че оставката е въпрос на часове.\"", "date": "2018.10.22", "title": "Сидеров атакува, иска незабавен КС за оставката на Симеонов"}
{"url": "https://www.dnes.bg/obshtestvo/2018/10/22/maiki-s-tikso-na-usta-i-pod-prozorcite-na-vlastta-ostavka.391247", "text": "\n\r\nМайки на деца с увреждания и други граждани, които протестират с искане за оставка на вицепремиера Валери Симеонов, блокираха бул. \"Дондуков\" пред сградата на Министерския съвет.\n\r\nМайките заявиха, че решението е спонтанно, не е планирано от тях, а е взето от останалите граждани на протеста.\r\n\"Обвиняват ни, че дестабилизираме правителството. Според мен премиерът трябва да види дали вицепремиерът Симеонов не дестабилизира правителството точно сега, когато има поети ангжименти и нещата почнаха да се случват по законодателството\", коментира пред журналисти Мая Стоицева, една от протестиращите майки от инициативата \"Системата ни убива\".\r\n                    \n                    \n                Тя посочи, че черното тиксо, което носят майките на устните си, символизира това, че днес искат да се чува само една дума - \"Оставка\", а също и това, че ако някой се опита да накара майките да замълчат, няма да успее, предаде БТА.\r\nПротестиращите носят черни знамена и плакати с искане за оставка на Валери Симеонов.\r\nПо време на протеста периодично се пуска изказване на вицепремиера Симеонов, в което той нарича майките на деца с увреждания \"кресливи жени\", а децата им \"уж болни\".\r\nПо-рано Симеонов каза, че само Политическият съвет на коалицията може да иска оставката му и отново заяви, че не се отказва от думите си, за които пък премиерът Бойко Борисов се извини веднага.\r\nПротестиращите майки смятат, че Симеонов си е позволил да изрече \"недопустими, грозни и цинични твърдения\" по адрес на голяма група от българското общество, а изказването \"не се отказвам от нито една своя дума\" показва недопустима арогантност и доказва факта, че той се чувства недосегаем и напълно в правото си да използва подобен език в публичното пространство по адрес на гражданското общество.\r\n\"Симеонов е лице на България пред международната общност и като заемащ такава позиция, негова е отговорността за социалната политика, здравеопазването, закрилата на българските граждани и българските деца\", заявяват още майките от инициативата \"Системата ни убива\" в писмо до премиера, до председателя на НС и с копие до Валери Симеонов, в което се настоява за оставката на вицепремиера.\r\nМайките отбелязват, че речникът на Симеонов като политик принизява проблемите на обществото и \"ако това недопустимо поведение бъде преглътнато, то ще означава неговото узаконяване и приемане.\"\r\nТе са добавили и искането вицепремиерът по никакъв начин да не участва в управлението на страната, защото по думите им, такива хора нямат място там.\r\nПротести днес има в цялата страна. Очаква се утре протестът да бъде подкрепен и от граждани в Лондон.\r\nМайките носят диагнозите на болните си деца, а в отговор на репликата на вицепремиера Симеонов, че са \"кресливи жени\", майките са с черни лепенки на устата. Протестиращите носят плакати \"Симеонов вън, \"Симеонов - позор за България\" други.\r\n\"Ние сме тук заради обидата, която Валери Симеонов нанесе на децата ни, наричайки ги уж болни. Това е гавра както към всички хора с увреждания, така и към държавата\", заяви Вера Иванова.\r\nСпоред нея няма политик в Европа, който да изрече такива думи и да си ги потвърждава вече трети - четвърти ден и да остане на такъв пост. Това е срам за държавата, заяви Иванова. Тя допълни, че майките ще протестират до оставката на Валери Симеонов.\r\nВесела Одажиева отбеляза, че след повторното изказване на Симеонов, че няма да си подаде оставката, остава майките да настояват оставката да му бъде поискана.", "date": "2018.10.22", "title": "Майки с тиксо на уста и под прозорците на властта: Оставка!"}
{"url": "https://www.dnes.bg/notifikacii/2018/10/22/arest-za-dvama-otglejdali-kanabis-u-doma.391248", "text": "Двама жители на Видин са задържани от полицията за отглеждане на канабис в домашна мини лаборатория, съобщават от МВР. \r\nПри претърсване на таванско помещение на жилищна сграда в Ново село, обитаван от 23-годишен видинчанин, са открити шест зелени растения с височина 80 сантиметра, реагирали на канабис. \r\nПомещението е било с изградена полиетиленова конструкция, оборудвана с електрическо осветление, вентилация и датчици, отчитащи влажността и температурата на въздуха.\r\nВ друг имот в селото, обитаван от 37-годишен криминално проявен видинчанин, полицаите са открили и иззели още 18 грама зелена суха листна маса, реагирала на канабис. Двамата са задържани с полицейска мярка за срок до 24 часа.\r\nПреди седмица полицаи от РУ-Белоградчик иззеха голямо количество канабис - 85 зелени стръка и над 7 кг полусуха листна маса от частен имот в село Дреновец. Собственикът 26-годишен мъж, от Дреновец беше задържан за срок от 24 часа.", "date": "2018.10.22", "title": "Арест за двама, отглеждали канабис у дома"}
{"url": "https://www.dnes.bg/stranata/2018/10/22/ide-zima-i-zaplatata-za-otoplenie-zamina-kak-da-pestim-ot-razhodi.391237", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМакар че на хоризонта се задава циганско лято и синоптиците предвиждат затопляне в края на седмицата, няма как да избягаме от хода на Земята и смяната на сезоните. Зимата ще дойде рано или късно, а с нея... и високите сметки за отопление.\n\r\nНа какво да се топлим – ток, парно, дърва... И най-важното: Какво ни е по бюджета и как да спестим най-много от разходите през зимата? Това са въпросите, които вълнуват абсолютно всеки човек, когато лятото започне да си тръгва.\r\nС покачването на цената на твърдото гориво в последните години българинът масово избира да се топли на ток през зимата. Според статистики през последните години все по-предпочитани са климатиците. Оказва се обаче, за да спестим електроенергия е важно да използваме правилно климатиците у дома.\r\n                    \n                    \n                Енергийните експерти са категорични, че в никакъв случай духалките и дори конвекторите не са удачен начин да стоплим домовете си.\r\n\"Изстиването на помещението и повторното му затопляне ще доведе до разлика в месечните ни сметки. По-добре е през нощта да се оставят на по-ниска, поддържаща температура, отколкото да се изключват изцяло\", твърдят експерти пред телевизия .\r\nДухалките и конвекторите, обаче, категорично не са добър избор, тъй като харчат голямо количество електричество.\r\nСпоред енергийните екперти в момента доста производители предлагат добри конвектори със стайни термостати, с които можем до известна степен да намалим месечните си разходи през отоплителния сезон.\r\nВ момента един от най-предпочитаните варианти за отопление са системите на природен газ.", "date": "2018.10.22", "title": "Иде зима и заплатата за отопление замина... Как да пестим от разходи? "}
{"url": "https://www.dnes.bg/sofia/2018/10/22/lovka-ryka-chujdenec-svi-chasovnik-za-90-bona-v-sofiia.391188", "text": "Ловък крадец е откраднал часовник \"Ролекс\" за 90 000 лева от магазин на пъпа на София, пише в. \"Телеграф\". \r\nКражбата станала миналата седмица в лъскав бутик на бул. \"Витоша\". \r\nСигналът за дръзката кражба бил подаден в полицията, а извършителят все се издирва. \r\nЧужденецът седнал на маса и започнал да иска да разглежда различни марки часовници. Омайвал продавача 40 минути с приказки и въпроси за отделните аксесоари. \r\nНакрая обещал да купи определен часовник, оставил 100 евро капаро и обещал да се върне до часове. \r\nНикой не успял да види как ловко бута \"Ролекс\"-а в джоба на сакото си.\r\nСлед като чужденецът си тръгнал, продавачът установил липсата на часовника и позвънил в полицията.", "date": "2018.10.22", "title": "Ловка ръка! Чужденец сви часовник за 90 бона в София"}
{"url": "https://www.dnes.bg/akoshtete-vqrvaite/2018/10/22/sedmichen-liuboven-horoskop-za-22-28-oktomvri.391071", "text": "Тази сряда очакваме пълнолуние, което ще повлияе на любовния ни живот. В резултат, това което искаме, ще се разминава донякъде с това, което ще получим. Какво ви очаква според зодията, вижте в любовния хороскоп на Az-jenata.bg\r\n\r\nПрез тази седмица Овните ще се вълнуват повече от финансовите въпроси. На път са да разрешат финансова дилема, благодарение на половинката си или на неочаквани доходи. Това ще намали напрежението и ще ви остави и малко време за романтика.\r\n\r\nПредставителите на зодията ще са готови на значителна промяна във взаимоотношенията си и основната причина за това е, че изпитват истински и дълбоки чувства към определен човек. Не е изключено някои от вас да са изправени пред избора на стара любов или някой, който скоро е станал част от живота им. Може да се чувствате объркани, но в крайна сметка ще получите просветление и ще разберете наистина с кого искате да бъдете.\r\n                    \n                    \n                \r\nУважаеми Близнаци, време е за промяна! Не може да продължавате да страдате, да изпитвате болка за всяка раздяла, загуба, предателство или липса на движение в една връзка. Не можете да обвинявате себе си и да се подлагате на психически стрес. Седмицата е подходяща, за да потърсите уединение, почивка и възстановяване по начин, който смятате за подходящ. Не забравяйте, че следващият човек, който има привилегията да ви обича, няма да ви приема за даденост.\r\n", "date": "2018.10.22", "title": "Седмичен любовен хороскоп за 22 – 28 октомври"}
{"url": "https://www.dnes.bg/balkani/2018/10/22/rusiia-vtvyrdi-tona-ima-samo-republika-makedoniia.391189", "text": "Руската дипломатическа мисия в югозападната ни съседка реагира на гласуването в македонския парламент за стартиране на процедура за конституционни промени чрез съобщение в Twitter, в което се подчертава, че за Москва има единствено Република Македония, пише скопското електронно издание МКД.\r\n\"Русия призна Република Македония под нейното конституционно име преди повече от 26 г. и няма да промени своята позиция\", пише в съобщение на руското посолство в Скопие.\n\n\n\r\nПо-рано тази седмица от Министерството на външните работи на Руската федерация разпространиха коментар, в който подчертаха, че САЩ и страните от Европейския съюз се намесват във вътрешните работи на Македония по най-груб начин, налагайки преименуването на страната. \r\n                    \n                    \n                \"След провала на референдума от 30 септември, организиран с надежда да бъде получена цялостна подкрепа от народа за гръцко-македонското \"компромисно решение\", Вашингтон и водещите страни от ЕС искат да прокарат въвеждането на продиктувани промени в Конституцията на страната чрез парламента\", отбелязаха във външнополитическото ведомство в Москва. \r\nОт МВнР на Русия увериха, че ще следят внимателно ситуацията в Македония, където на депутатите, които се противопоставят на преименуването на страната, се \"изсипаха обръщения отвъд океана с призив да не пропускат историческия шанс и обещания за различен вид бонуси за правилния избор\". \n\r\n ", "date": "2018.10.22", "title": "Русия втвърди тона: Има само Република Македония!"}
{"url": "https://www.dnes.bg/stranata/2018/10/22/ot-alpite-do-drianovo-da-hvanesh-gorata-s-kozata.391190", "text": "От Алпите до Дряново. Бизнесмен избира България през Швейцария. Дълго време Марсел Моос внася от страната ни плодове, зеленчуци и дървесина. Парите, които натрупва, решава да вложи в козеферма у нас.\r\nКупува място извън дряновско село, до което няма дори път. С времето изгражда такъв. Отнема му около 10 месеца, за да построи всичко. \r\nА бизнесът му тепърва ще се разраства. Смята да произвежда козе сирене, което да изнася в чужбина.\r\n\"Общината в Дряново ми помогна доста. Много хора се отзоваха. Успяхме, без да се налага да плащаме под масата. Проектът е добър и затова смятам, че нещата станаха толкова бързо\", разказва Марсел пред Нова тв.\r\nИнвестира собствени пари, но печели и европейски проект, от който очаква финансиране. Когато ги получи смята да направи още плевни и ветеринарен кабинет. Внася кози от Австрия, защото са много млекодайни.\r\n                    \n                    \n                \"Приятелите ми в Швейцария ми казваха, че съм луд да идвам тук, вместо да си харча парите, без да се налага да работя. Аз обаче имах мечта и реших да я сбъдна\", разказва бизнесменът.\r\n\"Понякога се чудя дали си заслужаваше, защото това е голям проект. Последния път, когато съжалих, че съм се захванал с това, беше когато част от козите ми измряха заради ветеринар, който не им би една от ваксините. Изгубихме доста животни, беше ужасно\", споделя Моос.\r\nПризнава, че го дразнят боклуците в България. Недоумява защо хората правят това. Не му харесва и как българите се отнасят с животните. \r\nЗа Швейцария казва, че има недостатъци – пренаселено е и всеки има заеми. Хората не се чувстват свободни и постоянно бързат. В България му харесва спокойствието и се чувства свободен.\n\r\n ", "date": "2018.10.22", "title": "От Алпите до Дряново! Да хванеш гората с… козата"}
{"url": "https://www.dnes.bg/stranata/2018/10/22/pod-prozorcite-na-ms-ostavka-na-valeri-simeonov.391193", "text": "Майките на деца с увреждания се готвят за пореден протест, този път те искат оставката на Валери Симеонов. \r\nВицепремиерът предизвика гнева на обществото след изказването му, в което нарече майките на деца с увреждания \"кресливи\", а децата им  - \"уж болни\".\n\n\n\r\nДемонстрацията се организира във Facebook от организацията на майките \"Системата ни убива\", предаде.\r\nБойко Борисов призова Симеонов да се извини за думите си, но обясни, че оставката му не е тема на дневен ред. \r\nВалери Симеонов не се извини, а обясни в социалната мрежа, че думите му са извадени от контекста, но също така добави, че \"истината боли, но не се отказвам от нито една моя дума\".\r\n                    \n                    \n                Оставка на вицепремиера поиска и лидерът на БСП Корнелия Нинова. \r\nПротестът в София ще бъде от 12:30 часа пред Министерския съвет. Протести ще има още в Пловдив, Варна, Плевен, Враца, Стара загора и Силистра.\n\r\n ", "date": "2018.10.22", "title": "Под прозорците на МС: Оставка на Валери Симеонов!"}
{"url": "https://www.dnes.bg/world/2018/10/22/v-braziliia-desetki-hiliadi-v-podkrepa-na-krainodesnite.391192", "text": "Десетки хиляди хора се събраха на митинги в 15 бразилски щати в подкрепа на крайнодесния кандидат за президент Жаир Болсонаро, който е фаворит за балотажа на 28 октомври, предаде Асошиейтед прес.\r\nСпоред последните социологически анкети Болсонаро има подкрепата на 59 на сто от избирателите, а съперникът му от лявата Партия на трудещите се, Фернандо Адад - на 41 на сто. На първия тур на 7 октомври Болсонаро получи 46 на сто от гласовете, срещу 23 на сто за Адад.\r\nВ Рио де Жанейро хиляди привърженици на Болсонаро преминаха покрай плажа Копакабана, облечени в жълтите тениски на националния футболен отбор на Бразилия, размахвайки националния флаг и скандирайки: \"Вън Партията на трудещите се!\"\r\n                    \n                    \n                \"На хората им е писнало от толкова много кражби и разделение, създадено от левицата между бели и чернокожи, гейове и хетеросексуални\", заяви симпатизантът на Болсонаро, Андре Амарол, който работи като шофьор. \"Ние вярваме на Болсонаро, защото е честен баща на семейство\", добави той, цитиран от БТА.\r\nВъв видео послание, излъчено на митинга в Сао Пауло, Болсонаро обеща да извърши \"най-голямата чистка в историята\" на Бразилия, предаде ДПА, като се позовава на местни медии.\r\n\"Ние ще изметем тези червени бандити\", обяви крайнодесният кандидат за президент, визирайки Партията на трудещите се.\r\nМитингите в подкрепа на Болсонаро се състояха ден след като хиляди бразилци излязоха по улиците, за да протестират срещу кандидатурата му. Те скандираха \"Не той!\" - лозунга на противниците на бившия капитан от армията.", "date": "2018.10.22", "title": "В Бразилия: Десетки хиляди в подкрепа на крайнодесните"}
{"url": "https://www.dnes.bg/notifikacii/2018/10/22/erdogan-i-trymp-za-smyrtta-na-kashogi-da-se-iziasni.391197", "text": "Президентите на Турция и САЩ - Реджеп Тайип Ердоган и Доналд Тръмп  разговаряха по телефона за смъртта на саудитския журналист Джамал Кашоги в саудитското консулство в Истанбул, съобщи Анадолската агенция, цитирана от Ройтерс и ДПА.\n\r\n\"Ердоган и Тръмп се съгласиха, че обстоятелствата около смъртта на Кашоги трябва да бъдат изцяло изяснени\", посочи Анадолската агенция.\n\r\nКралят на Саудитска Арабия Салман и престолонаследникът принц Мохамед бин Салман Ал Сауд пък изказаха съболезнования на семейството на убития в Истанбул саудитски журналисти Джамал Кашоги, съобщи саудитската агенция СПА, цитирана от Ройтерс и ТАСС.\n\n\n\n\r\n                \n                \"Негово кралско височество Салман бин Абдул Азиз Ал Сауд и престолонаследникът принц Мохамед бин Салман Ал Сауд, първи заместник министър-председател и министър на отбраната проведоха телефонен разговор със Салех Джамал Кашоги /най-големия син на Джамал Кашоги/, и изказаха своите съболезнования на него и семейството му във връзка със смъртта на покойния Джамал Кашоги\", се казва в съобщението.\n\r\nВ събота саудитските власти заявиха, че Хашоги - виден журналист и критик на управниците в Рияд, е умрял при сбиване в саудитското консулство в Истанбул - две седмици след като отричаха, че нямат нищо общо с изчезването му, припомня Ройтерс.\n\r\nГлавният прокурор на кралството шейх Сауд ал Муаджиб заяви, че в момента се разследват 18 поданици на страната, без да уточнява самоличността им. \n\r\nМеждувременно стана ясно, че годеницата на убития в саудитското консулство в Истанбул журналист Джамал Кашоги ще бъде неотлъчно охранявана през цялото денонощие, съобщиха турски медии, цитирани от БТА.\n\r\nСлужебната охрана на Хатидже Дженгиз ще се осигурява от Истанбулското валийство. Решението да й бъде осигурена охрана е било взето по искане на Хатидже Дженгиз, която е турска гражданка.\n\r\nТя подала в истанбулското валийство оплакване,че животът й е под заплаха след убийството на Кашоги.\n\r\nТвърди се,че Хатидже Дженгиз живее в квартала Фатих в Истанбул. Междувременно стана известно,че една седмица преди да бъде убит Джамал Кашоги закупил жилище в Истанбул, в кооперация, намираща се в района на Топкапъ. Телевизия \"А-хабер\" показа видео кадри, от които се вижда Джамал Кашоги и годеницата му да влизат във входа на кооперацията.\n\r\nСпоред източника кадрите са заснети на разсъмване, в 4.58 часа в деня, когато Кашоги е бил убит. Пак според източника по някое време двамата излезли и се върнали отново в жилището в 12.17 часа.\n\r\nСъщият ден Кашоги в около 13.30 часа отива в консулството на Саудитска Арабия в Истанбул, където според твърденията на Рияд е бил убит при свада в консулската служба.", "date": "2018.10.22", "title": "Ердоган и Тръмп за смъртта на Кашоги: Да се изясни!"}
{"url": "https://www.dnes.bg/zvezdi/2018/10/22/selma-bleyr-zasegnata-ot-mnojestvena-skleroza.391195", "text": "Холивудската актриса Селма Блеър оповести в Instagram, че е диагностицирана с множествена склероза, съобщиха световните информационни агенции.\r\n46-годишната Блеър пояснява, че лекари й поставили диагнозата на 16 август, но от години усещала симптомите на заболяването, предаде БТА.\r\n\"Случвало се е да падна на земята, да изпусна вещи, имам проблеми с паметта - казва тя. - Надявам се да дам надежди на другите. Искам да поиграя отново със сина си, да вървя по улицата, да яздя кон. Ако видите, че изпускам някои неща на улицата, не се колебайте да ми помогнете да ги събера\".\r\nАктрисата признава, че изпитва голяма физическа умора.\r\nСелма Блеър се е снимала в редица игрални и телевизионни филми, вкючително в \"Хелбой\", \"Секс игри\", \"Професия блондинка\", \"Най-сладкото нещо\", сериала \"Психотерапия\", сериала на Нетфликс \"Друг живот\", който трябва да излезе през 2019 г.", "date": "2018.10.22", "title": "Селма Блеър – засегната от множествена склероза"}
{"url": "https://www.dnes.bg/stranata/2018/10/22/kreslivi-jeni-a-decata-im-uj-bolni-kolko-mogat-da-ponesat-maikite.391196", "text": "\r\nВече няколко дни изказването на вицепремиера Валери Симеонов, в което ги нарича \"кресливи\", а децата им  - \"уж болни\", предизвиква гневни реакции.\n\n\n\n\n\r\nОт партията му заявиха, че думите са извадени от контекста. Коментарите в социалните мрежи обаче не стихват. А днес предстои протест пред Министерския съвет с искане за оставката на Симеонов..\r\nДемонстрацията се организира във Facebook от  организацията на майките \"Системата ни убива\". Протести ще има още в  Пловдив, Варна, Плевен, Враца, Стара загора и Силистра.\r\n                    \n                    \n                \"Майките в България отдавна са спрели да се обиждат. Те могат да понесат много. Хора като вицепремиера обаче успяха да изкопаят яма между гражданите и държавата\", коментира пред Bulgaria ON AIR PR експертът Соня Момчилова.\r\nТя настоя, че е необходимо всички българи да застанат на страната на майките на деца с увреждания и да покажат на управляващите \"къде им е мястото\".\r\n\"Подобен тип поведение от политик, заемащ толкова висока длъжност, е необяснимо. Не разбирам и как това бива толерирано през годините. За съжаление постът, който заема, узаконява подобен начин на говорене, а това е не само неприятно, но и недопустимо\", каза Валентина Ташкова, която е майка на дете с увреждане.", "date": "2018.10.22", "title": "\"Кресливи\" жени, а децата им \"уж болни\": Колко могат да понесат майките?"}
{"url": "https://www.dnes.bg/eu/2018/10/22/upravliavashtata-partiia-v-polsha-pecheli-mestnite-izbori-no-gubi-varshava.391199", "text": "Полската управляваща партия \"Право и справедливост\" печели най-много гласове на състоялите се вчера местни избори, но опозицията печели в столицата Варшава и други големи градове, показват данни от екзит пол, цитирани от световните агенции.\n\r\nИзборите, състояли се на фона на остро напрежение с Европейската комисия за водените от Варшава съдебни реформи, са смятани за тест преди изборите за Европарламент през май и парламентарните избори след една година, отбелязва Франс прес, цитирана от БТА.\n\r\nСпоред данните на социологическата агенция \"Ипсос\" управляващата партия печели 32,3 процента от гласовете, а опозиционната \"Гражданска коалиция\", съставена от центристката партия \"Гражданска платформа\" и либералната формация \"Новочесна\" /Модерна/ - 24,7 процента. Полската селска партия се нарежда на трето място, с 16,6 процента от гласовете.\n                    \n                    \n                \r\nКандидатът на \"Гражданска коалиция\" Рафал Тшасковски печели изборите за кмет на Варшава още на първия тур, според екзит пол.\n\r\nТшасковски - 46-годишен бивш евродепутат и бивш министър, получава 54,1 процента от гласовете, а съперникът му от \"Право и справедливост\" Патрик Яки - 30,9 процента.\n\r\nОпозицията печели също кметствата в няколко други големи градове като Лодз, Познан, Люблин и вероятно Вроцлав. В Гданск и Краков кметът ще бъде избран на втория тур на 4 ноември.\n\r\nИзбирателната активност на вчерашния първи тур се оказа по-висока от обичайното, съобщи ТАСС. По предварителни данни са гласували над 50 процента от избирателите. Две минути преди приключването на гласуването Държавната избирателна комисия реши да го удължи, защото в някои избирателни секции в 21.00 часа местно време още имаше опашки.\r\nОфициалните резултати ще станат известни най-рано довечера.", "date": "2018.10.22", "title": "Управляващата партия в Полша печели местните избори, но губи Варшава "}
{"url": "https://www.dnes.bg/akoshtete-vqrvaite/2018/10/22/15-te-mydri-i-logichni-zakoni-za-jivota-ni.391070", "text": "Чували ли сте за Следствието на Лерман? Според него никога не ни достигат или време, или пари.\r\nВ живота ни всеки ден се случват толкова много неща. Някои от тях са трудни, други хубави, а трети бихме определили и като странни.\r\nКолкото и да са странни, те все пак са и логични. \r\n1. Законът на Мърфи – Всичко, което може да се обърка, ще се обърка.\r\n2. Законът на Мескимин – Никога времето да свършим определена работа добре не ни достига Затова намираме време, за да я поправим.\r\n3. Законът на По – Без усмивка на уста или друг очевиден знак на хумор, не е възможно да се шегуваме по чувствителни теми така, че поне някой да не го приеме сериозно.\r\n                    \n                    \n                4. Наблюдение на Етор – Съседната опашка винаги се движи по-бързо.\r\n5. Законът на Хлейд – Задайте предизвикателна задача на мързелив служител. Той ще намери най-лесния начин да я реши.\r\n6. Закон за търсенето – Трябва да започнем търсенето от най-неподходящото място.\r\n7. Законът на Парето – 20% от усилията дават 80% от резултата.\r\n\r\n ", "date": "2018.10.22", "title": "15-те мъдри и логични закони за живота ни"}
{"url": "https://www.dnes.bg/health/2018/10/22/10-hrani-koito-izgrajdat-chista-muskulna-masa.391069", "text": "Спазвате хранителен режим, спортувате и искате не само да се разделите с излишните мазнини, но и да изградите чиста мускулна маса? \r\nТогава се нуждаете от храни с високо съдържание на протеини, тъй като те са много важни за натрупването на мускули, но от друга страна въглехидратите и мазнините също са необходими източници на енергия.\r\nВижте кои храни, освен фъстъченото масло могат да направят планът ви по-ефективен.\r\n\r\nЕдна от най-добрите храни за изграждане на мускули са яйцата. Те са качествен протеин, също така съдържат здравословни мазнини и други важни хранителни вещества като витамини от групата В и холин, които ни осигуряват енергия. Протеините са съставени от аминокиселини, а яйцата съдържат големи количества аминокиселинен левцин, което е особено важно за мускулното натрупване.\r\n                    \n                    \n                \r\nСьомгата е чудесен избор на храна за изграждане на мускули и цялостно здраве. Тя ще ви осигури протеини, омега-3 мастни киселини, витамини от група В. Омега-3 мастните киселини играят важна роля в мускулното здраве и дори могат да увеличат мускулната маса по време на тренировъчните програми. Ако не харесвате този вид риба може да го замените със скумрия, риба тон.\r\n", "date": "2018.10.22", "title": "10 храни, които изграждат чиста мускулна маса"}
{"url": "https://www.dnes.bg/sofia/2018/10/22/chasti-ot-sofiia-ostavat-bez-voda-na-23-oktomvri-vtornik.391203", "text": "На 23 октомври 2018 г. (вторник), във връзка с монтаж на водомер с. Мало Бучино , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nс. Мало Бучино в района на ул. „Малобучински път“ от ул. „Бански път“ до ул. „Малобучински път“ № 89; местност „Манилов дол“, „Разсадник Мало Бучино“, местност „Крушовец“, местност „Голямото лице“  местност „Малкото Пладнище“.\r\nкв. „Горна баня“ -  района между ул. „747“, ул. „Диамант“, ул. „Лозище“, резервоар Лозище.\r\nкв. „Суходол“  - района между ул. „Равнище“ , ул. „Смърдан“, ул. „Веселин Бешелиев“, ул. „ 3ти март“, ул. „Момина сълза“, ул. „Бели брод“, ул. „Траян Тенев“, ул. „Стоичко Станиславов“, ул.  „2-ри юни“, ул. „Суходолски път“,  м. „Секулица“ и „Суходолски гробища“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Суходол“ на ул. „Бели брод“ ъгъла с ул. „Овчо поле“; кв. „Горна баня“ на ул. „Диамант“ ъгъла с ул. „Каменица“.\n\r\nНа 23 октомври 2018 г. (вторник), във връзка с подмяна на спирателни кранове на ул. „Боримечката“ кв. „Сеславци“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nкв. „Сеславци“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на площада пред кметството.\n\r\nНа 23 октомври 2018 г. (вторник), във връзка с изпълнение на инвестиционен проект за реконструкция на уличен водопровод на ул. „Без име“ жк. „Хиподрума“ , се налага спиране на водоподаването от 09:00  до 19:00 часа на клиентите на „Софийска вода”, живеещи в района на:\r\nбл. 31, бл. 32, бл. 33, бл. 34.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 162 ЦДГ.\n\r\nСлед възстановяване на водоснабдяването е възможно временно повишаване  мътността на водата.\n\r\nНа 23 октомври 2018 г. (вторник), във връзка с изпълнение на инвестиционен проект за реконструкция на уличен водопровод на ул. „Извор“ кв. „Симеоново“ , се налага спиране на водоподаването от 09:00  до 19:00 часа на клиентите на „Софийска вода”, живеещи в района на:\r\nул. „Извор“, ул. 75, ул. 80, ул. 82, ул. 77, ул. „Шумако“ от №9 до №16.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шумако ъгъла с ул. 75.\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\n\r\nНа 23 октомври 2018 г. (вторник), във връзка с монтаж на водомер на ул. „Мала планина“ кв. „Лозенец“ , се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nул. „Мала планина“ , бл. 117 и бл. 119.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 117 и бл. 119.\n\r\nНа 23 октомври 2018 г. (вторник), във връзка с подмяна на сградно водопроводно отклонение на ул. „Моравча“ кв. „Орландовци“ , се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nпо ул. „Моравча“ от ул. „Съзнание“ до ул. „Кирил Пърличев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Караджа“ срещу 115 ОУ.\n\r\nНа 23 октомври 2018 г. (вторник), във връзка с подмяна на спирателен кран на ул. „Дъга“ кв. „Горна баня“ , се налага спиране на водоподаването от 09:00 до 13:00 часа на клиентите на „Софийска вода”, живеещи в района на:\r\nул. „Люлински поток“, ул. „Дъга“, ул. „Мечта“, ул. „Лазурно утро“,ул. „Буен поток“ .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Пладнище“ ъгъла с ул. „Мечта“.\n\r\nНа 23 октомври 2018 г. (вторник), във връзка с подмяна на сградно водопроводно отклонение на ул. „Георги Бенковски“ с. Лозен , се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Рудината“, ул. „Масларица“, ул. „Георги Бенковски“, ул. „Могила“, ул. „Свети Спас“, ул. „Съединение“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Бенковски“ ъгъла с ул.“Масларица“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.10.22", "title": "Части от София остават без вода на 23 октомври, вторник "}
{"url": "https://www.dnes.bg/usa/2018/10/22/shumno-parti-tanci-etaj-ruhna-pod-krakata-na-studenti-v-sasht.391204", "text": "Почти цял етаж на университетски клуб в САЩ се е срутил късно снощи. \r\nПолицията съобщава, че 30 души са пострадали и са били откарани в болница. \r\nПодът на клуба, който се намира в кампуса на университета в Клемсън в щата Южна Каролина, се е срутил под краката на танцуващата тълпа, предават от CNN. \r\n\"Усещахме как подът може да поддаде, но никой не мислеше, че наистина ще се случи, затова всички продължиха да скачат и танцуват\", споделя един от очевидците на инцидента пред медията.  \r\nПодът на сградата, обаче, изведнъж пропада под краката на младежите и на видео се вижда как голяма група от хора се стоварват един върху друг. На мястото за минути са пристигнали спасителни екипи.  \r\nВластите уверяват, че никой не е с опасност за живота и няма сериозни последици върху здравето на пострадалите младежи.", "date": "2018.10.22", "title": "Шумно парти, танци... Етаж рухна под краката на студенти в САЩ"}
{"url": "https://www.dnes.bg/index/2018/10/22/receptata-dnes-pylneni-iabylki-s-krema-sirene.390734", "text": "\r\n4 големи ябълки\r\n5 с.л. разтопено масло\r\n2 с.л. кафява захар\r\n2 пакетчета крема сирене\r\n2 с.л. пудра захар\r\n1 ч.л. ванилов екстракт\r\n\r\nИзмийте ябълките и отрежете малка част от страната на дръжката. Издълбайте част от вътрешността им, като задължително премахнете кочана със семките. В купичка комбинирайте маслото, захарта и канелата. Намажете обилно ябълките с тази смес отвътре. Сложете ги да се пекат в предварително загрята фурна на 200 градуса за около 20 минути.\r\nЗа да направите пълнежа комбинирайте крема сиренето, пудрата захар и ваниловия екстракт. Разбийте с помощта на миксер.\r\nСлед като минат 20 минути, извадете ябълките от фурната, напълнете ги хубаво с крема и запечете за още 10 минути. Преди да сервирате може да поръсите с натрошени ядки или бисквити.\r\n", "date": "2018.10.22", "title": "Рецептата Dnes: Пълнени ябълки с крема сирене"}
{"url": "https://www.dnes.bg/eu/2018/10/22/neuznavaem-rim-sled-proliven-dyjd-i-gradushka.391200", "text": " \r\nПроливен дъжд, съпроводен с градушка, наводни улиците и няколко метростанции в центъра на Рим.\n\r\nУлиците в центъра на италианската столица и няколко метростанции се оказаха под вода вчера след проливния дъжд, съпроводен от градушка в някои райони, съобщи италианската агенция АНСА, цитирана от ТАСС.\n\r\nЗа броени минути улиците се превърнаха в реки. АНСА публикува снимки, показващи хора, покачили се на покривите на автомобили, за да се спасят от неочаквания потоп. Под водата се оказаха няколко станции на столичното метро и то беше затворено. В историческата базилика \"Свети Себастиан\" водата достигна метър и половина.\n                    \n                    \n                \r\nПочти целия октомври на Апенинския полуостров времето беше необичайно топло, през деня в централните райони температурите достигаха 30 градуса по Целзий, което е значително по-високо от средните норми за сезона.\n\r\nПървите бури връхлетяха преди няколко дни в южните райони на страната - на островите Сардиния и Сицилия, където лошото време продължава. Вчера бурен вятър бушува над Милано, а силни дъждове валяха в региона Емилия-Романа. \n\r\nМетеорологичните служби предупредиха за лошо време през следващите дни в няколко южни области, пише БТА. Синоптиците обещават значително понижение на температурите - с 10-15 градуса.", "date": "2018.10.22", "title": "Неузнаваем Рим след проливен дъжд и градушка"}
{"url": "https://www.dnes.bg/notifikacii/2018/10/22/arestuvaha-v-rim-viden-chlen-na-grupirovkata-ndrangeta.391191", "text": "Италианската полиция съобщи днес, че е арестувала виден член на  мафиотската групировка \"Ндрангета\", а вътрешният министър Матео Салвини  коментира, че такива престъпници трябва да \"гният в затвора\", предаде  ДПА, цитирана от БТА.\r\n48-годишният Филипо Морганте бе задържан в Рим, след като се укрива 12  месеца. Той е описан като високопоставен член на престъпната фамилия  Галико от \"Ндрангета\".\r\nСпоред изявлението на полицията той трябва да лежи в затвора 18 години  за членство в мафията, трафик на наркотици, незаконно притежаване на  оръжие и сплашване.\r\n\"Гангстерите трябва да гният в затвора. Благодаря на карабинерите, които  го заловиха, и на всички мъже и жени в униформа в Италия: гордеем се с  вас,\" посочи в съобщение Салвини.\r\n\"Ндрангета\" е калабрийска престъпна групировка. Тя изпревари  сицилианската \"Коза ностра\" като най-влиятелна мафиотска организация в  света.", "date": "2018.10.22", "title": "Арестуваха в Рим виден член на групировката \"Ндрангета\""}
{"url": "https://www.dnes.bg/obrazovanie/2018/10/22/vseki-vtori-bylgarski-uchenik-chete-no-nishto-ne-razbira.391182", "text": "Над 40% от българските ученици до 15 г. не могат да разберат това, което четат, сочи доклад на екрокомисаря по образованието Тибор Наврачич. Това означава, че почти всеки втори ученик не може да осмисли текста.\r\nСтраната ни е на последно място в ЕС по този показател, като в доклада се посочва още, че нещата не се подобряват, а напротив – влошават се.\r\nПрез 2014 г. процентът е 39.4%, през 2017-а той вече скача на 41.5%.\r\nВ доклада се проследява изпълнението на шест образователни цели, които страните членки трябва да изпълнят до 2020г. Според една от тях процентът на децата с недостатъчни знания и умения по четене, математика и науки трябва да падне под 15 на сто.\r\n                    \n                    \n                Другите са свързани с ранното отпадане на учениците от образователната система, обхватът на децата в предучилищно обучение и нивото на заетост сред новозавършилите.\r\nПри работещите новозавършили имаме чувствително подобрение - от 65.4% на 77.7%. Средно за ЕС процентът е 80 на сто. Важен акцент, който трябва да се изпълни е и висшистите между 30 и 34 г. да стигнат до 40%.\r\nПо този показател страната ни има подобрение – от 30.9% през 2014г., то през 2017г. висшистите между 30 и 34 г. са достигнали 32.8% от всички.\r\n\"България прилага реформи на всички нива в образованието, то е сред политическите приоритети. Въпреки че мерките все още не успяват да се справят с предизвикателствата има целенасочени усилия за намаляване на ранното детско отпадане от училище\", отбелязва еврокомисар Тибор Наврачич, цитиран от \"Монитор\".\r\nЗа да докаже твърдението си той дава пример с увеличаването на учителските заплати, въвеждането на дуалното обучение, подобряването на дигиталните умения и подобряването на включващото образование.\r\nСъщевременно Наврачич не пропуска да отбележи, че страната ни традиционно инвестира малко в предучилищното и началното си образование. В доклада си той посочва, че това са области, които са ключови за равния старт и за превенцията на неравенствата в доходите.\r\nЕврокомисарят отбелязва още, че родният модел на финансиране бил ревизиран, с цел да се отделят допълнителни ресурси за децата в неравностойно положение в училище.\r\nОсвен това отчита подобрение и по отношение на знанията на българските ученици по гражданско образование, което също е в резултат на скорошни мерки на България.\r\n\"Предизвикателството да бъдат включени ромските деца в училище обаче остава голямо, а педагогическото съсловие застарявало\", констатира той.\r\nВ заключение еврокомисарят посочва, че уменията на висшистите и на тези, които завършват професионално образование не са достатъчни, за да отговорят на нуждите на пазара на труда в България.", "date": "2018.10.22", "title": "Всеки втори български ученик: Чете! Но нищо не разбира!?"}
{"url": "https://www.dnes.bg/usa/2018/10/22/s-agne-na-ramo-ivan-ivanov-pokori-sveta-s-bulgarian-bag.391183", "text": "Български шампион по класическа борба, извоювал не една и две големи победи на тепиха, създаде спортен уред, който влезе в едни от най-големите фитнес салони по света.\r\nУредът е Bulgarian bag, а неговият създател е Иван Иванов. Той е бивш национален състезател за България, а днес е уважаван треньор по класическа борба в САЩ, разказва за него BG VOICE.\r\nBulgarian bag има специфична форма, напомняща агнето, което българските борци мятали на гръб по време на националните събори по народни борби.\r\nУредът е в различни размери - от 3 кг до 38 кг, с множество дръжки и оригинално изображение - надпис Bulgarian bag и българското знаме.\r\n\"Bulgarian e, а можеше да е и American, защото се разви в Америка, но го кръстих така, защото не трябва да забравяме откъде сме тръгнали\", споделя шампиона. Затова и производството на ставащия все по-известен Bulgarian bag е изцяло в България. Така, освен че показва признателност към Родината, Иван Иванов създава работа и на сънародниците си.\r\n                    \n                    \n                Той е една от популярните фигури не само в българската, но и в американската борба. През 2009 г. е избран за треньор на годината от американската федерация по борба. С негово участие американската борба записва най-големия успех в историята си - на световното първенство през 2007 г. САЩ стават световен шампион и грабват отборна златна титла.\r\nБългаринът е завършил треньорска школа в Америка със златно отличие. \"Тук има различни нива, които разграничават степените на треньорите, аз завърших със златно ниво\", разказа той.\r\nBulgarian bag идва след много години натрупан опит като състезател и малко след като идва треньорският пост.\"Трябваше да измисля уред, който да вкарам на тепиха. Не съм имал планове да произвеждам и представям Bulgarian bag, исках само да направя ефективна работата си като треньор и да развия физическите качества на моите състезатели\", спомня си Иванов.\r\nПо-късно той и екипът му започнали да го развиват за много други цели.\r\n\"Главната цел беше насочена към повишаване на физическата издръжливост, към по-ефективни групови тренировки, защото уредът е безопасен, направен е от меки материали. После се появи интерес и от други спортове, други треньори\", разказва българинът.\r\nСъздателят на Bulgarian bag пристигнал за първи път в Америка през 1992 г. Тогава той бил на посещение при свой приятел и колега - Денис Хол, който по-късно станал световен шампион.\r\n\"В началото целта беше да го тренирам и да съм му партньор. Изкарах 6-7 месеца в САЩ, хората ме харесаха и на мен ми хареса, но аз трябваше да се прибера, за да се подготвям за националния отбор\", спомня си Иванов.\r\nЗапочнали да го канят на различни лагери, докато не дошла и поканата да се премести в САЩ, след като прекратил състезателната си кариера.\r\n\"В САЩ винаги съм се чувствал добре дошъл. Може би защото в сферата на борбата винаги съм имал какво да предложа и винаги съм бил уважаван. Винаги съм се сработвал с американските колеги\", категоричен е шампионът.\r\nА трудности е имало, но не на спортния фронт, а когато трябвало да вземе съпругата и детето си в САЩ. Наложило се да чака дълго, докато получи гражданство, за да може да подаде молба за семейството си.\r\n\"Беше трънлив път, но и това се нареди и семейството ми е тук\", разказва още Иванов.", "date": "2018.10.22", "title": "С агне на рамо – Иван Иванов покори света с Bulgarian bag "}
{"url": "https://www.dnes.bg/temida/2018/10/22/severin-v-aresta-maika-mu-v-bolnica-jena-mu-go-oplakva.391184", "text": "Майката на обвинения в убийството и изнасилването на Виктория Маринова Северин Красимиров влязла в болница в Германия, след като не понесла срама от гнусното престъпление на сина си.\r\nТова твърди жената на Северин Емел Мехмедалиева, която се е скрила при роднини в русенско село и не смее да се върне в ромските махали \"Тракцията\" и \"Селеметя\" от страх да не бъде линчувана.\r\n\"Чухме се със свекърва ми преди няколко дни, тя обеща да ми прати 50 евро да имам с какво да живея. Парите не пристигнаха и аз се притесних да не е станало нещо. После разбрах от лелята на Северин, че свекърва ми е влязла в болница - нещо удар ли получила и аз не знам какво точно се е случило\", обяснява Емел пред \"Монитор\".\n\n\n\n\r\n                    \n                    \n                Тя разказва, че никога не е виждала Северин да пие лекарства през последните две години, откакто живеели заедно.\r\n\"Добре си беше съвсем, даже хапче за глава не е имало нужда да взема\", казва Емел. Думите й противоречат на твърденията на майката на 21-годишния ром, че бил умствено изостанал и пиел хапчета, вероятно за да го изкара невменаем и оправдае гнусното му престъпление.\r\nЕмел гледала Северин по телевизията в петък, когато Окръжният съд в Русе му наложи най-тежката мярка за неотклонение и го остави за постоянно в ареста. Сторил й се много уплашен, а иначе бил наперен.\r\nЗапознали се с него преди две години във Facebook, когато била 16-годишна, и малко след това заживели заедно. Не са сключвали брак, но според представите в ромската общност тя вече му била жена.\r\nМиналата зима изкарали заедно в Германия при майка му, където работели, за да спечелят пари за ремонт на къщата в квартал \"Тракция\". Съборетината била на баща му, който също се казвал Северин, но след като умрял в затвора и жена му се събрала с друг мъж.\r\nВ Германия Северин и Емел чистели къщи заедно с майка му Надежда. Върнали се в България в началото на лятото със събраните средства. Купили си БМВ, което обаче скоро след това продали на комшия в \"Тракцията\", тъй като парите за ремонта свършили, а и Северин нямал книжка. Според Емел той е карал колата само в квартала.\r\nИмали намерение отново да ходят да работят в Германия, защото като докер в Русе Северин изкарвал малко пари, но...", "date": "2018.10.22", "title": "Северин в ареста, майка му в болница, жена му го оплаква"}
{"url": "https://www.dnes.bg/snimka-na-denia/2018/10/22/vremeto-oblachno-i-dyjdovno-v-planinite-snejno.391185", "text": "В началото на тази седмица над страната ще преобладава облачно време и на много места ще превалява дъжд, а в планините над 2000 метра - сняг. В цялата страна вятърът ще се ориентира от североизток.\r\nТемпературите ще се понижат още и максималните ще бъдат между 12 и 17 градуса, а минималните - между 7 и 12 градуса, сочи .\r\nВъв вторник валежите ще са на по-малко места, главно в Южна България, а над Северна ще има и временни разкъсвания на облачността. Североизточният вятър ще отслабне. \r\nВ сряда значително ще се усили северозападният вятър и с него през втората половина от деня ще започне да нахлува студен въздух. \r\n                \n                Облачността над страната ще е променлива, често значителна. На места по преминаващия студен атмосферен фронт ще има превалявания от дъжд, в планините - от сняг. Със застудяването в Предбалкана и по високите полета на Западна България привечер и през нощта срещу четвъртък е възможно да прехвърчи сняг. \r\nМинималните температури ще са между 2 и 7 градуса, максималните - между 14 и 19 градуса.\r\n ", "date": "2018.10.22", "title": "Времето: Облачно и дъждовно, в планините – снежно!"}
{"url": "https://www.dnes.bg/stranata/2018/10/22/mrysniiat-ni-vyzduh-4300-jivota-godishno.391186", "text": "Националната програма за подобряване на качеството на атмосферния въздух вече е готова. 4300 живота годишно - толкова струва мръсният въздух на България. А битовото отопление е отговорно за 50% от фините прахови частици у нас. Проучванията показват, че ако въздухът стане по чист, всеки ден ще бъдат спасени по 11 живота.\r\nПрез изминалия сезон едни от най-замърсените райони в страната са София, Димитровград, Горна Оряховица и Видин. А причината е, че 52% от домакинствата в страната се отопляват на дърва и въглища.\r\nОсвен отопляването на твърдо гориво, за проблема допринасят и старите автомобили, които са близо 70% от автопарка в страната. Те са източник на около 40% от замърсяването на въздуха, сочат експерти пред Нова тв.\r\n                    \n                    \n                Чрез програмата държавата се концентрира в две основни посоки - да се ограничи отоплението на твърди горива и употребата на стари автомобили. Тя ще е в сила от 2018 г. до 2024 г.\r\nВ страната ни има само 38 измервателни станции за фини пахови частици, в 28 общини, което според експертите трудно може да представи цялата картина.\r\nЗа да се справи със замърсяването от битовото отопление всяка община ще кандидатства по оперативна програма \"Околна среда\" със собствен проект за подмяна на битовото отопление с по-екологично.", "date": "2018.10.22", "title": "Мръсният ни въздух = 4300 живота годишно!?"}
{"url": "https://www.dnes.bg/zvezdi/2018/10/22/petia-dimitrichka-asia-nadyhanite-folkfurii.391187", "text": "Петя Колева Иванова от Добрич... Кой е чувал за нея? Но Преслава от \"Пайнер\" - това вече е друго нещо.\r\nФолкпевицата стана поредната изпълнителка от музикалния жанр, която по съдебен път си промени името. Петя стана Преслава и вече е така по лична карта.\r\nФолкаджийките подхванаха модата през последните години да зачеркват рождените си имена и да приемат псевдонимите, които ги направиха известни.\r\nНякои от тях се срамуват от имената, дадени им от родителите, други искат да са по-модерни, но тенденцията е факт.\r\nСимптоматичен пример е Димана, която по рождение е Димитричка. Изпълнителката изпада в ужас, когато трябва да се представи пред хора. И започва да използва псевдонима си. В няколко телевизионни интервюта нарича себе си Димана и закачливото Димитричка остава в историята. Процедурата е твърде тромава и й отнема близо две години, докато стане далеч по-модерната Димана.\r\n                    \n                    \n                През 2016 г. Джена разкри пред феновете си в социалните мрежи, че рожденото й име Десислава е заменено в личните й документи с псевдонима й.\r\n\"Българският съд има нужда от две години, за да смени името на гражданин. За да получа официално в документите си името Джена, беше нужно време. Сега това вече е факт\", коментира бившата Десислава, цитирана от \"България днес\".\r\nТогава тя беше изловена да посещава съда заедно с мъжа си Наско, като уточни, че драма няма, а става въпрос само за смяната на името.\r\nМотивът й е, че точно като Джена е позната за широката общественост, а никой не знае, че е Десислава освен най-близките й хора.\r\nПреди едно десетилетие ДесиСлава искаше да се казва Десс. Дори си промени псевдонима, за да придобие по-голяма популярност. Смяната така и не се получи, а фолкаджийката се върна към старото ДесиСлава, което й беше измислено от Митко Пайнера и точно с него стана популярна.\r\nМакар от много години да са на сцената, някои изпълнители запазиха в личните си карти истинските си имена. Дори и никой да не ги нарича с тях. Малцина знаят, че Милко Калайджиев всъщност е Михаил Панайотов Калайджиев. Той е категоричен, че никога няма да си смени името, тъй като това не е чак толкова важно за хората.\r\nГалена е Галина Генчева. И макар да има минимална разлика, остава до ден днешен с рожденото си име. Кали също е Галина, но не мисли да занимава съда с подобни дреболии.\r\nПреди време се заговори, че Алисия обмисля да се казва и така по лична карта. Плановете й били да махне скучноватото Ася, но няма официално потвърждение, че е направила промяната.\r\nЗа ново име в бъдеще обмисля Емануела, която по рождение е Емилия Цветкова, но всички я знаят и наричат с псевдонима й. Най-близките й приятели й казват Ема, което може да използва и за истинското й име, и за псевдонима й.", "date": "2018.10.22", "title": "Петя, Димитричка, Ася… надъханите фолкфурии"}
{"url": "https://www.dnes.bg/eu/2018/10/22/vlez-izlez-neiasnoto-bydeshte-sled-brexit-na-ostrova.391202", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНеясното бъдеще и буксуващите преговори около раздялата на Великобритания с Европейския съюз рефлектираха върху хората на Острова.\r\nСтотици хиляди англичани се събраха на протест в Лондон с настояване за нов референдум по сделката за излизане на страната от ЕС.\n\n\n\r\n\"Хората бяха излъгани в самото начало с много фалшиви новини и недомлъвки. Brexit е пример как не трябва да се управлява една държава. Най-добрият проект на Европа - ЕС, който е донесъл мир и сътрудничество, пак се оказа несъвършен. Вотът за Brexit не почива на вярна информация. Вотът беше между информирани и дезинформирани\", коментира преводачката Мариана Хил.\r\n                    \n                    \n                Пред тя подчерта, че няма как за толкова кратко време да бъде постигнато съгласие между двете страни. Според нея преходният период трябва да бъде удължен.\r\n\"ЕС не е правен за да влиза и излиза някой, той не е въртяща се врата\", отбеляза Хил.\r\nПисателят и журналист Владимир Левчев пък посочи, че Великобритания винаги е била с единия крак в Европа. По думите му ЕС е много хлабава конфедерация и по-скоро това е пролемът.\r\n\"Хората бяха подведени. Намесата е много лесна чрез социални медии и фалшиви новини. Не мисля, че и за ЕС е добра тази раздяла. Разпадането на ЕС ще бъде пагубно за страни като България\", обясни Левчев.", "date": "2018.10.22", "title": "Влез, излез... Неясното бъдеще след Brexit на Острова"}
{"url": "https://www.dnes.bg/eu/2018/10/22/sivata-ikonomika-na-apeninite-12-4-ot-bvp.391210", "text": " В Италия недекларираната заетост и други незаконни икономически дейности представляват 12,4% от брутния вътрешен продукт (БВП). Както съобщи статистическата агенция Istat, размерът на тази сенчеста икономика през 2016 г. възлиза на приблизително 210 млрд. евро. По-голямата част от сумата - 192 млрд. евро, се пада на недекларирана заетост, предава AFP.\r\nЗа останалите 18 млрд. евро според данните на Istat са отговорни незаконни дейности - включително 12,6 млрд. евро – на трафика на наркотици и 3,7 милиарда евро от проституция.\r\nВ сравнение с предходните години делът на неформалната икономика към БВП е намалял, през 2015 г. той е бил 12,6%, а през 2014 г. - 13,1%. \r\nСпоред експерти на КНСБ сивата икономика в България представлява около 30% от икономиката, за Германия експерти я оценяват на една десета от официалния брутен вътрешен продукт.\r\nВижте още \r\n ", "date": "2018.10.22", "title": "Сивата икономика на Апенините – 12,4% от БВП"}
{"url": "https://www.dnes.bg/sofia/2018/10/22/tri-za-shtastie-triznaci-dva-pyti-pored-v-sofiia.391201", "text": "Тризнаци проплакаха два последователни пъти за две седмици в Аджибадем Сити Клиник Болница Токуда, като втората тройка бебета се родиха след естествено спонтанно зачеване. Шестте деца са все още под наблюдение в неонатологичния интензивен сектор на болничното заведение, но са добре.\r\nПървите тризнаци се раждат след многоплодна инвитро бременност и оперативно раждане в 29 гестационна седмица. Новородените са с тегло между 700 г. и 1390 г.\r\nВтората тройка деца се появяват на бял свят след спонтанна бременност, което се случва изключително рядко. Те са с тегло при раждането по около 1 кг.\r\nИ шестте бебета са момиченца.Състоянието им вече е стабилно, дишат самостоятелно и продължават да наддават на тегло.\n                    \n                За 6-те момиченца екипът на д-р Масларска полага няколкоседмични денонощни грижи с всички специализирани средства.\r\nМалките ще останат под наблюдение, докато достигнат необходимото препоръчително тегло за своята  възраст.\r\n\r\n ", "date": "2018.10.22", "title": "Три за щастие! Тризнаци – два пъти поред в София"}
{"url": "https://www.dnes.bg/sofia-film-fest/2018/10/22/bylgarskiiat-film-irina-s-dve-otlichiia-vyv-varshava.391208", "text": "Дебютният пълнометражен филм \"Ирина\" на Надежда Косева получи две отличия на фестивала във Варшава по време на международната му премиера.\r\nПродукцията се сдоби с отличие за актрисата Мартина Апостолова , която изпълнява главната роля във филма, бе удостоена със Специална  награда на журито, а приза на Екуменическото жури на фестивала бе връчен  на режисьорката Надежда Косева.\n\r\nВ ролята на Ирина е младата актриса Мартина Апостолова, предават от София Филм Фест. Останалите роли са поверени на Христо Ушев, Ирини Жамбонас, Касиел Ноа Ашер, Александър Косев, Красимир Доков. Сценарият е дело на Светослав Овчаров, Боян Вулетич и Надежда Косева.\r\nОператор на филма е Кирил Проданов, художник – Ивелина Минева, художник по костюмите – Виктор Андреев, грим – Петя Симеонова, режисьор по монтажа – Нина Алтъпармакова, композитор – Петър Дундаков, звук – Момчил Божков. Продуцент – Стефан Китанов. Световен разпространител на филма е френската компания Alpha Violet.\r\n ", "date": "2018.10.22", "title": "Българският филм \"Ирина\" с две отличия във Варшава"}
{"url": "https://www.dnes.bg/balkani/2018/10/22/deputati-ot-vmro-dpmne-s-usloviia-kym-vlastta-v-makedoniia.391214", "text": "Депутатите от опозиционната партия ВМРО-ДПМНЕ, които гласуваха в парламента \"За\" промени в конституцията на Република Македония, поставиха четири условия на управляващите, съобщава македонският сайт Фактор.\n\r\nТе искат:\n\r\n1. Приемане на поправка в конституцията, с която се гарантира македонската идентичност.\n\n\n\r\n2. Приемане на член от конституцията, с който да се гарантира, че ако Гърция не ратифицира договора и продължи да спъва евроатлантическите интеграции на Република Македония, всички приети конституционни поправки, които произлизат от договора от Преспа, ще бъдат безусловно анулирани.\n\r\n3. Постепенна промяна на името за вътрешна употреба, следвайки процеса, който води към пълноправно членство на Република Македония към ЕС.\n                    \n                    \n                \r\n4. Приемане на инициативата на премиера Зоран Заев, изразена на заседание на парламента на 15 октомври, за опрощаване във връзка със събитията на 27 април 2017 г. в парламента и за всеобхватно национално помирение.\n\r\nПолицията охранява домовете на депутатите от ВМРО-ДПМНЕ, които гласуваха \"За\", и гарантира сигурността им.\r\nРазлични бяха реакциите в македонската общественост на гласуването на седемте депутати от ВМРО-ДПМНЕ. За някого те са предатели, за други - патриоти, които са гласували по собствено убеждение.\r\nДенят на гласуването в петък беше драматичен, припомня БТА. Обществото с часове чакаше да започне заседанието, което първо бе насрочено за 12 часа, после отложено за 15 часа и накрая гласуването беше в около 22 часа. ", "date": "2018.10.22", "title": "Депутати от ВМРО-ДПМНЕ с условия към властта в Македония"}
{"url": "https://www.dnes.bg/football/2018/10/22/stoten-jylt-karton-i-svetlio-diakov-v-istoriiata.391209", "text": "Халфът Светослав Дяков влезе в историята на родния футбол по време на мача Лудогорец - Левски, спечелен от шампионите с 2:1. Капитанът на “орлите” получи за стотен път жълт картон в шампионатен двубой.\n\r\nС това той се изравни на върха във вечната ранглиста за най-груб играч с покойния Георги Марков. Бившият бранител на Ботев (Пловдив), Локомотив (София) и Левски има в кариерата си 100 жълти и 12 червени картона, а действията му бяха спечелили приживе прякора Рендето.\n\r\nСпециално при жълтите картони обаче вече спокойно може да обявим Дяков за по-груб от него. Халфът на разградчани получи своите 100 официални предупреждения в 332 изиграни мача, докато Марков ги натрупа за 346.\n                    \n                    \n                \r\nГеорги Марков обаче засега продължава да е рекордьор при червените картони (12). При тях най-големият му “опонент” е настоящият защитник на Верея Иво Иванов, който е с 11.\n\r\nПри Дяков червените картони за момента са едва 4 - всичките с екипа на Лудогорец. Жълтите му са разпределени по следния начин: 48 с Лудогорец, 30 с Локомотив (София), 15 с Пирин 1922 и 7 за Пирин.\n\r\n\n\r\n ", "date": "2018.10.22", "title": "Стотен жълт картон и... Светльо Дяков – в историята!"}
{"url": "https://www.dnes.bg/stranata/2018/10/22/etika-moral-shte-padne-li-glavata-na-viceto-sled-kreslivite-maiki.391211", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФразата на Валери Симеонов за \"кресливите майки\" с \"уж болни деца\" отвори темата за етиката, морала и езика, който използват на родната политическа сцена. Често пъти, обаче, думите, с които си боравят политиците, може да изяде собствената им глава. \r\nИзказването на вицепремиера Валери Симеонов доведе до бурна реакция и под прозорците на властта родителите на деца с увреждания готвят пореден протест. Този път с искане за оставка. Демонстрацията се организира във Facebook от организацията на майките \"Системата ни убива\".\n\n\n\r\nОмбудсманът Мая Манолова и премиерът Бойко Борисов определиха думите на Симеонов като недопустими и обрисуваха изказването му като срамно. Борисов призова вицепремиера да се извини за думите си, но няма никакви индикации оставката му да влезе в дневния ред. \r\n                    \n                    \n                От своя страна пък Симеонов публикува пост в личния си профил във Facebook, с който обяви, ме твърдо застава зад своите думи. \r\n\"Голяма грешка. Беше му подадена топката с една възможност да се върне, доколкото е възможно назад, вместо това той упорито продължава напред, където вкарва и себе си и управляващата коалиция в липса на полезен ход\", коментира пред  социологът Кольо Колев.\r\nСпоред него изказването на Валери Симеонов не е извадено от контекста. Той коментира, че това са думи, изречени преди да мислиш.\r\n\"Този път нещата са най-груби. Почти сигурно е, че отново ще затихне този скандал, колкото и да е абсурдно, с едно голямо НО. То е, ако ескалират протестите и те надхвърлят воя на коалиционното споразумение и се стигне до такава криза, че Борисов да рискува да изгуби мнозинството\", коментира журналистката Кристина Кръстева.\r\nСпоред нея всичко в тази ситуация опира до суета. По думите й действията на вицепремиера са целенасочени и той просто иска да блесне, но до оставка няма да се стигне. \r\n\"Няма да бъде поискана, още по-малко пък ще бъде дадена доброволно. Много е рискован вариантът да го изгонят от коалицията, въпреки че Красимир Каракачанов и Волен Сидеров ще се опитат да убеждават премиера\", каза още Кръстева. ", "date": "2018.10.22", "title": "Етика, морал... Ще падне ли главата на вицето след \"кресливите майки\"?"}
{"url": "https://www.dnes.bg/knigi/2018/10/22/decata-pitat-tochica-trygva-na-uchilishte.391213", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоказано е, че най-малките често задават най-важните въпроси, които възрастните хора съзнателно или не пропускат.\r\nЕднакво важни се оказват и отговорите на тези въпроси, защото точно те дават необходимата насока и отварят вратите на детското въображение.\r\nЦялата тази философия Ралица Найденова е събрала в новата си книга \"Точица тръгва на училище\".\r\nТя е продължение на \"Приключенията на принцеса Точица\", забавна, интерактивна книга за четене, рисуване и писане за деца от 6 до 9-годишна възраст.\r\n\"Тези книжки са различни, защото писането и рисуването са част от самата история. Героите задават въпроси на малките читатели, опитват се да осъществят връзка с тях и да станат приятели. И не на последно място - превръщат четенето в забавление, а не в задължение\", сподели авторът Ралица Найденова пред \r\n                    \n                    \n                Точица се вълнува от всичко в заобикалящия свят и търси чудеса дори в най-незначителните събития. И в двете книги присъстват всички онези смешни, сериозни и провокативни въпроси, които малките ни наследници непрестанно задават, очаквайки отговор тук и сега.\r\n ", "date": "2018.10.22", "title": "Децата питат: \"Точица тръгва на училище\""}
{"url": "https://www.dnes.bg/stranata/2018/10/22/hvanaha-26-godishen-izmamil-baba-s-6-hil-leva.391216", "text": "26-годишен мъж е задържан за участие в телефонна измама за над 6 000 лв., съобщиха от МВР.\r\nПотърпевшата е 93-годишна плевенчанка, която била убедена, че се провежда акция за залавяне на измамници и съдейства на полицията.\r\nТака на два пъти възрастната жена изхвърлила през терасата на жилището си общо 6 320 лева в кожени портмонета.\r\nСигналът за случая е бил подаден на 17 август. Задържан е мъжът, взел парите, който е от село Ореховица.\r\nТой е привлечен като обвиняем и му е наложена постоянна мярка за задържане.", "date": "2018.10.22", "title": "Хванаха 26-годишен, измамил баба с 6 хил. лeва"}
{"url": "https://www.dnes.bg/muzika/2018/10/22/ot-sutrin-do-nosht-v-noviia-album-na-rapyra-atila.391217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРапърът Орлин Милчев - Атила представя новия си албум \"Ред и Хаос\", озвучен от бийтмейкъра Worst. \r\n\"Тази концепция дойде при мен преди 2-3 г. от една лекция на д-р Джордан Питърсън. Имаше едни лекции в YouTube, откъдето аз чух за концепцията за реда и хаоса. Идеята е, че за да живеем пълноценен живот, трябва да бъдем с единия крак в това, което е познато, а с другия в новото, а новото е хаос. Допадна ми тази идея за живот и реших тя да залегне в албума - като послание, музикална страна и цялостно усещане\", сподели рапърът пред \r\n                    \n                    \n                Албумът съдържа 12 парчета, като първото се казва \"Сутрин\", а последното е \"Нощ\", което отново го рамкира. \r\nПо думите на рапъра хората харесват албума. Той сподели, че с бийтмейкъра Worst успяват да държат нивото си и да го градират нагоре, въпреки че вече 15 години правят музика.", "date": "2018.10.22", "title": "От сутрин до нощ – в новия албум на рапъра Атила"}
{"url": "https://www.dnes.bg/video-prognoza/2018/10/22/zimata-shte-chaka-idva-cigansko-liato-v-kraia-na-sedmicata-nad-20-c.391207", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМетеоролозите предупредиха, че към страната ни са се запътили големи студове, но палачинката пак се обърна!\r\nВалежите и ниските температури се отлагат с още малко – идва циганско лято.\r\nВ първите три дни от новата седмица температурите ще се задържат около 14 до 18 градуса, като в четвъртък се очаква живакът да падне до 10.\r\nОще в петък, обаче, над Балканите ще започне ново затопляне и то точно докато хората вече са започнали да прибират по-леките си дрехи.\n\r\nОчаква се в последните дни от седмицата времето на стария полуостров да се затопли значително – много слънчеви часове и значително повишаване на температурите. В края на седмицата и последните няколко дни на октомври циганското лято отново ще се завърне, а живакът в термометъра ще скочи до и над 20 градуса.\r\n                \n                Дотогава, обаче, се очаква времето да се задържи предимно хладно. Няма да има силен вятър, който да създава неприятно усещане. Днес и утре ще бъде спокойно, след което от север в сряда и четвъртък ще се спусне доста студен въздух, който ще понижи температурата, предупреди синоптикът Симеон Матев пред .\r\nВъв вторник те ще бъдат между 9 и 16 градуса, а сряда ще започне със спокойно време и доста слънце, но постепенно ще се заоблачава от северозапад.\r\nВ четвъртък над цялата страна ще застудее, ще превали над планините, включително и сняг. Тогава температурите ще бъдат от 7 до 10-12 градуса, а на места вятърът ще достига 70-80 км/ч, предупреди Матев.\r\nТова, обаче, не бива да притеснява никого! Златната есен ще се задържи още малко, преди трайно да облечем топлите дрехи и да заменим бирата с червено вино.", "date": "2018.10.22", "title": "Зимата ще чака! Идва циганско лято – в края на седмицата над 20°C"}
{"url": "https://www.dnes.bg/technology/2018/10/22/mysk-otvaria-skoro-testoviia-svryhskorosten-tunel.391205", "text": "Илон Мъск направи крачка напред в изпълняването на своята визия за бъдещето на обществения транспорт, обявявайки, че тестовият свръхскоростен тунел на неговата Boring Company ще бъде отворен след по-малко от два месеца, предава Bloomberg.\r\n\"Първият тунел е почти готов\", написа Мъск в официалния си акаунт в Twitter.\r\n\"Отваря на 10 декември\", допълни той в друга публикация.\r\nВъпреки че тестовият тунел, който започва на територията на компанията за ракети на Мъск Space X в Хоторн, Калифорния, прави идеята за изключително бърза система за подземно придвижване все по-реална, основният въпрос остава нерешен. Не е ясно как съоръженията на Мъск ще достигнат максимална скорост от 760 мили в час (1220 км в час), която той обеща.\r\n                    \n                    \n                В тестовия тунел максималната скорост е 155 мили в час, твърди милиардерът предприемач.\r\nВ туита си той обяви, че празненствата за отбелязването на откриването на тунела ще започнат на 10 декември с безплатни превози за онези, които пожелаят, на следващия ден.\r\n\r\n ", "date": "2018.10.22", "title": "Мъск отваря скоро тестовия свръхскоростен тунел "}
{"url": "https://www.dnes.bg/world/2018/10/22/niakolko-silni-trusa-krai-bregovete-na-kanada.391222", "text": "Няколко мощни земетресения са регистрирани край остров Ванкувър в Канада, едно от които е било с магнитуд 6,8, предаде Асошиейтед прес.\r\nГеофизическият институт на САЩ съобщи, че снощи са станали няколко мощни труса. Най-силният е бил с епицентър на дълбочина от около 10 км и на 239 км в морето, западно от канадското селище Тофино.\r\nГеофизикът Ейми Вон каза, че трите по-силни труса са били с магнитуд от 6,5 до 6,8 и вероятно е имало и няколко по-леки, както и вторични трусове.\r\nСпоред Вон земетресенията са усетени леко на брега. Засега няма данни за пострадали, пише БТА.\r\nНационалният център за предупреждения за вълни цунами съобщи в Тwitter, че \"цунами не се очаква\".\r\n ", "date": "2018.10.22", "title": "Няколко силни труса край бреговете на Канада"}
{"url": "https://www.dnes.bg/notifikacii/2018/10/22/dete-e-v-tejko-systoianie-udareno-ot-voltova-dyga.391218", "text": "Осемгодишно момче от силистренското село Голеш, поразено от волтова дъга, е настанено в тежко състояние в болница във Варна, съобщиха от МВР.\r\nИнцидентът е станал в петък около 16&20 часа в селото. \r\nСпоред първоначалната информация детето се покатерило на стълб от електропреносната мрежа, било поразено от волтова дъга и паднало от височина 6-7 метра.\r\nС тежки травми и изгаряния то било транспортирано за лечение във варненска болница. \r\nПо случая е образувано досъдебно производство.", "date": "2018.10.22", "title": "Дете е в тежко състояние, ударено от волтова дъга"}
{"url": "https://www.dnes.bg/photo/2018/10/22/falshiva-valuta-v-milioni-razbiha-unikalna-pechatnica.391250", "text": "\n\r\nНай-голямата печатница за фалшиви пари у нас в последните 11 години е разбита при спецакция на полицията и прокуратурата. Откритите пари са с изключително високо качество.\r\nНамерени са над 11 милиона евро и близо 2 милиона долара, каза заместник-главният прокурор Иван Гешев на специална пресконференция.\r\nПечатницата е разбита в хотел в Слънчев бряг. Задържан е собственикът, който е част от схемата.\r\nПо време на акцията са претърсени над 30 адреса в страната. Четирима са задържани и вече обвинени. Утре спецпрокуратурата ще иска постоянния ми арест.\r\nДо момента такива банкноти не са правени, това е съвсем нова технология, която дори и Европол ще изследва. Евровите банкноти се продавали на стойност 6 процента от сумата, отпечатана на банкнотата, доларовите - 20 на сто.\r\n                \n                От прокуратурата посочиха още, че банкнотите имат всички елементи на защита – воден знак и светещи линии, досущ като истинските.\r\nРаботата по случая върви още от януари, каза директорът на ГДБОП Ивайло Спиридонов. Двама от задържаните са познати на полицията за точно такива престъпления. По този случай може да бъде написана книга, посочи Спиридонов.", "date": "2018.10.22", "title": "Фалшива валута в милиони! Разбиха уникална печатница"}
{"url": "https://www.dnes.bg/teatar/2018/10/22/still-to-come-a-feminist-pornscape-pogled-kym-jenskata-seksualnost.391252", "text": "Женского тяло и женската сексуалност са теми, които макар и популярни в днешно време, все още предизвикват учудено повдигане на вежди. Основен акцент в тазгодишното издание на АСТ Фестивал за свободен театър е пърформънсът Still to Come: A Feminist Pornscape, заедно с параления към него уъркшоп, които изследват идеята за феминистка порнография, адаптирана към театралната сцена.  Рахаел Бара (Германия), Ида Даниел (България), Ана Дублйевич (Сърбия), Фрида Лаукс (Германия) и Зринка Ужбинец (Хърватия) ще извадят на повърхността концепциите за желание и удоволстие, с цел да създадат по-различни условия за възприятие на сексуалността. Зрителите могат да станат част от този процес на 22 октомври от 20.00 ч. в Център за култура и дебат \"Червената къща\". Пърформънсът е на английски език. Повече подробности за пърформънса, мотивите и вдъхновението зад това на пръв поглед необичайно проявление на изкуството, ни разказват самите създателки на пърформънса.\n                    \n                    \n                \r\n\n\r\nИзследването започна от термина \"феминистка порнография'', който на пръв поглед може да изглежда парадоксално. Порнографията обикновено е свързана с удоволствие от гледането, където \"погледът\" се поставя като 'мъжки поглед' и експлоатира онези, които биват гледани. Разгледахме какъв е терминът за феминистката порнография и какво налага той като идея. В рамките на това проучване разбрахме, че това, което може да направи порнографията феминистка, са нейните специфични работна среда и условия, и елемента на  удоволствие не само за гледащите. Това са условията, които прилагаме в нашата работа. Работа на нейерархично ниво, вземане на общи решения или невземане на решения, без да приемаме каквото и да било като даденост, като осигуряваме адекватно заплащане и се грижим взаимно една за друга емоционално и икономически. Този фокус върху средата и условията на работа ни дава възможност да създаваме заедно интимност на сцената, и да преведем филмовия жанр на феминистката порнография в сценично произведение. Организирахме пътуване с цел проучване до Pornfilmfestival в Берлин, прочетехме Феминистката Порно книга (The Feminist Porn Book), разнищихме практикуването на желание и удоволствие и си записахме как е изглеждало парното в нашите пред-порнографски фантазии.\n\r\n\n\r\nЗа феминистката теория и практика тялото е тревожен аспект, който добива значение, базирано на социално конструирани очаквания. Разпределението на обществени позиции, което сме свикнали да приемаме за даденост, е резултат от непрекъснатото въвеждане на тези очаквания, които превръщат налагането на определен смисъл върху дадено тяло в нещо естествено, в даденост. В Still To Come тялото не е просто човешко физическо тяло, а тяло, потопено в пространството. Това е тяло сред другите тела, тялото на земята, дрехите, въжетата, хората, които работят с нас, и телата на хората, които ни гледат. Работим в рамките на едно измислено пространство на порно-пейзажи, което тръгва от областта на порнографията и взаимства методи и принципи от нея, за да създаде хореография. Експлицитността, която ни занимава се намира в елементите, чрез които създаваме хореография. Експлицитност намираме и в момента, в който нашата аудитория осъзнава начина, по който да гледа този пърформънс, но и не само него. Яснотата, с която се занимаваме, е поддържането на интимна среща, базирана на удоволствие и желанието да бъдем заедно в пространството на сцената, без да очакваме това да предизвика желание и обещание у зрителя.\n\r\n\r\nВ рамките на уъркшопа бихме искали да поканим участниците съвместно да създадем едно безопасно пространство, в което да изградим етични взаимоотношения, които да ни позволят да 'желаем другояче’. Да желаеш по друг начин (to desire otherwise), термин, въведен от Роузи Брайдоти, може да бъде стратегия да се измъкнем от статуквото на изчерпаното настояще, да си представим взаимоотношението между бъдеще и настояще, които се основават на други, по-различни условия. Ние създадохме нашия материал чрез практикуване на удоволствие, желание, въображение и наслада, както и отхвърляне на това, което предпочитаме да не правим.\n\r\n\n\r\nШироко разпространено е грешното разбиране, че “нишовостта” на този тип изкуство се крие в съдържанието, произведено в рамките на независимия театър, вместо причините да се търсят в политическите системи, които не осигуряват финансиране, което да направи това съдържание достъпно за широката аудитория и да позволи моменти на среща, които да носят както наслада, така и конфликти.", "date": "2018.10.22", "title": " Still to Come: A Feminist Pornscape - поглед към женската сексуалност"}
{"url": "https://www.dnes.bg/cars/2018/10/22/za-ceniteli-porsche-taycan-po-evtin-ot-panamera.391235", "text": "В Porsche вече са определили цената на електрическия Taycan. Най-вероятно в Европа той ще струва в диапазона между 75 000 и 90 000 евро.\r\nКомпанията посочва, че цената на модела ще бъде позиционирата между тези на Cayenne и Panamera. Най-първо време компанията планира да произведе 20 000 хиляди Porsche Taycan, а първите му продажби се очакват следващата година.\r\nЦената на новия електрически автомобил няма да излезе от ценовата листа на германската марка и ще бъде сравнима с тази на основния конкурент на Taycan - Tesla Model S. Освен това главният финансов директор на Porsche каза пред репортери, че иска да предложи да се произвежда и по-мощна версия - Taycan Turbo S, която може да струва до 200 000 евро.\r\n                    \n                    \n                От компанията твърдят, че автомобилът ще може да бъде зареден до 80% за едва 15 минути чрез новите 800-волтови зарядни станции, а пробегът му ще бъде около 500 км (по стандарта WLTP). На напълно изтощена батерия ще й трябват само 4 минути зареждане от 350-волтово зарядно, за да измине 100 км.\r\nЛитиево-йонната батерия LG Chem ще захранва два италиански синхронни електродвигателя Magneti Marelli, монтирани на всяка една от осите. Общата мощност на двата двигателя ще бъде 600 коня, а автомобилът ще ускорява от място до 100 км/ч за не повече от 3,5 секунди. В резултат на това в Porsche таят надежда, че Taycan ще стане най-бързият електрически сериен автомобил.\r\n\r\n \r\n ", "date": "2018.10.22", "title": "За ценители: Porsche Taycan – по евтин от Panamera"}
{"url": "https://www.dnes.bg/temida/2018/10/22/turchinyt-blysnal-prez-mai-avtobus-na-trakiia-v-zatvora.391240", "text": "Софийският градски съд осъди турския тираджия Гьокхан Кахриман, който предизвика тежка катастрофа на магистрала \"Тракия\" на 23 май тази година.\n\n\n\r\nТогава той удари камиона си в автобус, който пътуваше от село Лозен за София, при ПТП-то бяха ранени 12 души. Единият от тях след около 2 месеца почина в болница, а шестима бяха тежко ранени.\r\nКахриман ще лежи при първоначален строг режим, реши СГС, като му наложи и забрана да шофира за срок от 8 години. Делото мина по съкратената процедура, при която наказанието се редуцира с една трета.\r\nТурският тираджия трябва да заплати и 2443 лева разноски по съдебния процес. \r\n\"Това наказание е близко до понятието справедливост\", каза пред \"\" един от адвокатите на наследниците на починалия.\r\nПрисъдата не е окончателна и подлежи на обжалване пред Софийския апелативен съд.", "date": "2018.10.22", "title": "Турчинът, блъснал през май автобус на \"Тракия\" – в затвора"}
{"url": "https://www.dnes.bg/politika/2018/10/22/skandal-ne-skandal-borisov-niama-da-iska-ostavka-na-simeonov.391260", "text": "Премиерът Бойко Борисов съобщи, че няма да иска оставката на вицето си Валери Симеонов, защото това би означавало да хвърли страната в хаос.\n\n\n\n\r\nТой е на посещение в ОАЕ и оттам коментира поредните скандали в \"Обединени патриоти\". Сред крехкото примирие, което постигнаха лидерът на \"Атака\" Волен Сидеров и Симеонов през септември, страстите отново се нажежиха заради изказването на вицето по адрес на протестиращите майка на деца с увреждания.\r\nСимеонов ги наречи \"кресливи\", а децата им - \"уж болни\", което изкараха на протест под прозорците на властта не само майките и провокира Сидеров да поиска незабавно свикване на Коалиционния съвет на ГЕРБ-Обединени патриоти, в което премиерът да се включи с конферентна връзка от Дубай и да бъде разгледан въпросът с \"недопустимото поведение на Валери Симеонов и незабавната му оставка като вицепремиер\".\r\n                    \n                    \n                Борисов обаче предупреди, че това е опасно.\r\n\"Ако поискам силово оставката на Валери Симеонов това ще счупи цялата конструкция, с подобен акт правителството ще падне\", коментира той, цитиран от \"\".\r\nТой обясни, че само по решение на коалицията на обединените патриоти може да има оставка на Симеонов, защото иначе би нарушил коалиционното споразумение.\r\n\"По-сложно е отколкото изглежда, но мое еднолично решение не би имало правна стойност. Разбирам, че между Волен Сидеров и Валери Симеонов има огромно напрежение, но те трябва да си решат вътрешно отношенията\", настоя Борисов.\r\nТой допълни, че от името на Симеонов не може да поеме ангажимент и вече е изразил възмущението си от казаните от него две думи, които са обидили майките с деца с увреждания.\r\n\"Какво искате да направя, да си подам аз оставката вместо Валери Симеонов и да хвърля страната в тежка катастрофа? Няма да стане! Затова стискам зъби и си върша работата и мисля, че си я върша добре като имаме предвид какви са показателите на страната и как ни приемат навън\", коментира премиера.\r\nНа бележка от журналист, че Волен Сидеров искал конферентна връзка премиерът отсече: \"Аз имам телефон, нека ми се обади\".", "date": "2018.10.22", "title": "Скандал, не скандал... Борисов няма да иска оставка на Симеонов "}
{"url": "https://www.dnes.bg/snimka-na-denia/2018/10/22/vremeto-vyv-vtornik-slynceto-probiva-do-20-c.391244", "text": "През нощта и в сутрешните часове облачността ще се разкъсва и намалява и след обяд над по-голямата част от страната времето ще е предимно слънчево. По-значителна ще се задържи облачността над планините и югоизточните райони, но валежи са малко вероятни. \n\r\nВечерта вятърът в Дунавската равнина ще започне да се ориентира от запад-северозапад и да се усилва. Преобладаващите минимални температури ще са между 5 и 10 градуса, максималните - между 15 и 20 градуса, сочи .\n\r\nНад крайните южни райони на Черноморието облачността ще е предимно значителна, но ще е почти без валежи. Над останалата част облачността временно ще намалее и ще преобладава слънчево време. Максималните температури ще са 17-19 градуса, близки до температурата на морската вода. Вълнението на морето ще е 2 бала.\n                \n                \r\nНад планините облачността ще е предимно значителна, но до вечерта временно ще се разкъса и намалее. Валежи са малко вероятни. Ще духа слаб, предимно източен вятър, който привечер ще започне да се ориентира от запад-северозапад и да се усилва. Максималната температура на височина 1200 метра ще е около 11 градуса, на 2000 метра - около 4 градуса.\n\r\nАмосферното налягане ще се понижава и ще е малко по-ниско от средното за месеца.\n\r\nВ средата на седмицата ще се усили северозападният вятър. С него по-късно през деня в сряда ще започне да нахлува студен въздух, който още през нощта срещу четвъртък ще обхване по-голямата част от страната. \n\r\nОблачността в сряда ще е променлива, по-често значителна, а в четвъртък - от запад намаляваща до слънчево време. На места по преминаващия студен атмосферен фронт ще има превалявания от дъжд, в планините - от сняг. Значителни валежи не се очакват. \n\r\nСъс застудяването в отделни райони на Предбалкана през нощта срещу четвъртък е възможно да прехвърчи сняг. Ветровито ще остане времето в четвъртък, когато минималните температури ще са между 2 и 7 градуса, а максималните - между 9 и 14 градуса.", "date": "2018.10.22", "title": "Времето във вторник: Слънцето пробива, до 20°C "}
{"url": "https://www.dnes.bg/obshtestvo/2018/10/22/g-ja-radeva-za-choveshtinata-e-nujno-syrce-pozor-za-simeonov.391264", "text": "Съпругата на президента Десислава Радева определи като позор репликата на вицепремиера Валери Симеонов по адрес на майките на деца с увреждания.\n\n\n\r\n\"Когато в семейството се роди нездраво (в общоприетите разбирания) дете, навярно родителите са изправени пред съдбовно решение – дали да го задържат и отглеждат. Сблъскват се емоциите и надеждата, разумът и мисълта за бъдещето. Но веднъж взето, решението съдържа в себе си осъзната родителска отговорност\", пише Радева във Facebook.\r\n\"Позор за него, че посмя да се отнесе надменно-присмехулно към болни български деца и проблемите на техните родители. Позор за неговата партия, която самоотвержено го защити с нарочна позиция. Позор пак за него (вицепремиера ни), когато самодоволно обяви, че стои твърдо зад думите си. Позор за тези от нас, които са избрали такъв човек да ни представлява и работи в наш интерес. Предполагам, г-н Симеонов е запознат с член 14 от Конституцията на Република България, където е записано, че семейството, майчинството и децата са под закрила на държавата. Има и още един важен текст там – чл.4, ал.2, където Република България гарантира достойнството на личността. Майките с черни тениски не крещят за привилегии, а се борят за достойно съществуване. За себе си и децата си. Лично за мен те са герои, направили по-трудния, но по-човешки избор, ако помним случая Могилино...\", заявява Радева.\r\n                    \n                    \n                Според нея подходът: \"Има черни тениски – има проблем...\" се е провалил в исторически план.\r\n\"Според мен, за да ни има като българи, не бива да се примиряваме с опитите за погазване на човешкото достойнство. За да е съвсем ясно, ще прибегна до тълковния речник. Не за думата \"Човещина\". За нея не е нужен речник, а сърце. А за думата \"Позор\" - срамно, унизително положение, което предизвиква презрение\", заявява още тя.\r\nДесислава Радева дава пример с лична история на дете с увреждане.\r\n\"Когато синът ми беше на 10 години, в класа им дойде Ина - дете с ДЦП. В  количка. Добро, усмихнато, слънчево дете. Явно и учителите, и  родителите си бяхме свършили добре работата, защото Ина се чувстваше  спокойна и съвсем на място в класната стая. Децата я включваха във  всичките си игри, помагаха й, държаха се с нея по същия начин, по който  се държаха един с друг. Те я правеха щастлива, защото се усещаше като  една от тях. А тя правеше нас, родителите, щастливи, защото учеше децата  ни и нас самите на човещина. Човещина, която не усетих от вицепремиера  ни Валери Симеонов. Репликата, изречена от него преди няколко дни мога  да окачествя само с една дума – позор\", пише съпругата на президента Румен Радев.", "date": "2018.10.22", "title": "Г-жа Радева: За човещината е нужно сърце. Позор за Симеонов!"}
{"url": "https://www.dnes.bg/politika/2018/10/22/borisov-dyrjim-na-priiatelskite-vryzki-s-oae.391236", "text": "Държим на приятелските връзки с ОАЕ и желаем да ги развиваме и задълбочаваме. Това заяви премиерът Бойко Борисов на срещата си с вицепрезидента, министър-председател на ОАЕ и управник на емирство Дубай шейх Мохамед Бин Рашед Ал-Мактум, съобщи правителствената пресслужба. \n\r\nБорисов отбеляза, че цени високо наличието на взаимна политическа воля за активизиране на двустранното сътрудничество. \n\r\nПремиерът Борисов специално изтъкна ролята на Дубай в развитието на българо-емиратските връзки. Той каза, че в ОАЕ е съсредоточена най-многочислената в региона българска общност, като по-голямата част от нейните представители живеят и работят именно в Дубай.\n\r\n                    \n                    \n                Българският министър-председател поздрави емиратското ръководство и народа на ОАЕ за постигнатото по пътя на развитието и технологичното модернизиране на страната. \n\r\nБорисов изрази увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността. Според министър-председателя би било от полза и за двете страни, ако се насърчават контактите между представителите на бизнеса. Емиратските инвеститори са добре дошли у нас, отбеляза премиерът Борисов, като изтъкна възможностите в българските индустриални зони. \n\r\nМинистър-председателят Борисов покани шейх Мохамед Бин Рашед Ал-Мактум да посети България в удобно време, за да се запознае с потенциала на страната ни и за да продължи обсъждането на пътищата за разширяване на взаимното сътрудничество.\n\r\n ", "date": "2018.10.22", "title": "Борисов: Държим на приятелските връзки с ОАЕ"}
{"url": "https://www.dnes.bg/crime/2018/10/22/shofior-narushi-zabrana-za-dvijenie-i-ubi-rabotnik-na-pytia.391270", "text": "Рано тази сутрин шофьор уби пътен работник край Хасково, съобщиха от полицията.\r\nИнцидентът е станал окол 7:30 ч. кръговото кръстовище в посока към Кърджали. \r\n68-годишен шофьор от Димитровград не се е съобразил със забраната за движение, въведена с пътни знаци и светлинен източник и навлизайки в ремонтирания участък е ударил обслужващия пътя работник. \r\nПострадалият мъж на 62 години е починал на път за болницата в линейката.", "date": "2018.10.22", "title": "Шофьор наруши забрана за движение и уби работник на пътя"}
{"url": "https://www.dnes.bg/politika/2018/10/22/zakrivat-fonda-za-lechenie-na-deca-nzok-poema-rabotata-mu.391251", "text": "Фондът за лечение на деца и Комисията за лечение в чужбина да преминат  за управление към Здравната каса, както и да бъде създаден нов орган –  Агенция по медицински одит, който ще обедини функциите на Изпълнителната  агенция по трансплантации и на Изпълнителната агенция по медицински  одит, за да се изразходват по-ефективно средствата от бюджета на Касата.\r\nЗа целта ще се направи и трансфер от 16 милиона лева от Министерство на  здравеопазването към новата мегаагенция, съобщи председателят на Надзорния съвет Жени Начева, цитирана от БНР. \n\n\n\r\n\"Целта е по-ефективно използване на средствата и по-добро качество за  лечението на пациентите както на възрастните, така и на децата\".\r\n                    \n                    \n                Мярката е залегнала като част от реформите, които ще предприеме  ресорният министър Кирил Ананиев, заедно с обединяването на  Изпълнителната агенция по трансплантация и Изпълнителната агенция  \"Медицински одит\".\n\r\nПациентски организации вече коментираха, че  \"този експеримент с болните деца\" не трябва да се прави сега. Според тях  касата няма капацитет да обработва заявленията на родителите, които  понастоящем постъпват във фонда.\r\nНадзорният съвет на Националната здравноосигурителна каса (НЗОК) одобри окончателно проектобюджета на обществения фонд за следващата година с пълен консенсус, като бюджетът е с 490 милиона лева повече от тази година. В тази сума има 50 милиона лева остатък от предишни години, с който Касата ще може да разполага догодина.\n\r\nСредствата ще бъдат използвани за погасяване на задълженията към чужди фондове, които до момента възлизат на 320 милиона лева. За целта от Министерство на здравеопазването ще бъде преведен трансфер в размер на 16 милиона лева.\n\r\nПроектобюджетът предвижда и увеличаване на средствата в извънболничната помощ, с които ще се дадат повече направления за профилактика на майчиното здравеопазване и на повече изследвания в областта на скъпоструващата образна диагностика. \n\r\nОбщата сума на бюджета на Здравната каса за 2019-а по проектобюджет възлиза на 4,35 милиарда лева.\r\nПромените предстои да се обсъждат от Националния съвет за тристранно сътрудничество и Министерския съвет, след което да се гласуват в парламента.", "date": "2018.10.22", "title": "Закриват Фонда за лечение на деца, НЗОК поема работата му"}
