{"url": "https://www.dnes.bg/world/2019/08/05/trymp-zove-za-strogi-proverki-pri-prodajbata-na-oryjie.418659", "text": "Един уикенд и две масови стребли, принудиха Доналд Тръмп да поиска днес от членовете на Конгреса да приемат законодателство, изискващо строги  проверки на миналото на купувачите на огнестрелни оръжия, предаде  Ройтерс, цитиран от БТА. \n\n\n\r\nВ своята любима социална платформа Twitter, президентът на САЩ заяви, че  \"републиканците и демократите трябва да се обединят и да одобрят строги  проверки на миналото, вероятно съчетавайки това законодателство с  крайно необходимата имиграционна реформа\".\r\nВ престрелките през уикенда 29 души загубиха живота си.\r\n \"Не можем да позволим убитите в Ел Пасо, Тексас, и Дейтън, Охайо, да са умрели напразно. Същото се отнася за тежко ранените. Не можем никога да ги забравим, както и многото преди тях\", заяви Тръмп.\r\n                    \n                    \n                \r\n                \r\n                \r\n                \"Трябва да направим така, че от тези две трагични събития да произлезе нещо добро, ако не и ВЕЛИКО!\", каза президентът на САЩ.\r\nТой укори медиите за \"гнева и яростта, натрупвали се в продължение на много години\".\r\n\"Отразяването на събитията трябва да започне да бъде честно, балансирано и непредубедено или тези ужасни проблеми само ще се влошат!\", заяви Тръмп.\r\nПредишни опити за прокарване на мерки за контрол върху оръжията бяха блокирани от контролирания от републиканците Сенат.\r\nКамарата на представителите, в която демократите имат мнозинство, одобри по-рано законопроект за контрол върху оръжията, включващ промени в системата за проверка на миналото на купувачите, но той не получи подкрепа в горната камара на Конгреса.\r\n \r\n\r\n ", "date": "2019.08.05", "title": "Тръмп зове за строги проверки при продажбата на оръжие "}
{"url": "https://www.dnes.bg/stranata/2019/08/05/zagubite-ot-afrikanskata-chuma-nad-1-mlrd-leva.418688", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Все повече места у нас падат под заразата от африканска чума по свинете. Най-засегната се оказа до сега Северна България, където няколко индустриални свинекомплекса трябваше да се разделят с животните си.\n\r\nНаличието на чума пък налага премахването на прасетата и от домашните стопанства. Всичко това пък доведе и до много протести на различни места в страната, а много хора изразиха и съмненията си в наличието на заразата.\n\r\nНародният представител от ВМРО Александър Сабанов коментира пред водещия на \"Денят ON AIR\" Николай Кръстев, че е алармирал за потенциалната опасност от разпространението на африканската чума още преди две години, но предложените от него законопроекти и действия не са били изпълнени.\n                    \n                    \n                \r\n                \r\n                \r\n                \r\nПо думите му сега заразата ще причини огромни щети, защото ще трябва да се изплатят обезщетенията на свинекомплексите, но има и други загуби, които ще бъдат регистрирани.\n\r\n\"Над милиард лева ще бъде загубата за икономиката на държавата. От там ДДС-то, което няма да влезе е над 400 милиона, между 20-40 хиляди души работят в сектора - всички те ще отидат на гърба на държавата. Отделно има свързани с този бизнес други производства\", обясни Сабанов пред .\n\r\nДепутатът от ВМРО подчерта още, че мерките срещу африканската чума, които държавата е предприела, са адекватни, защото такива се взимат във всички страни, където се появи заразата, а те по думите му са 23 в цял свят.\n\r\n\"Въпреки че някои хора не ги разбират и ще има атаки разбира се. Винаги ще има някои хора, които ще опонират\", допълни той.\n\r\nАлександър Сабанов коментира още, че 300 лева за прасе, колкото е евентуалното обезщетение, което в свинекомплексите ще получат, е добра цена.\n\r\nПо думите му обаче трябва да се мисли и за обикновените хора, които гледат по едно или две животни за лична консумация, също да бъдат обезщетени.\n\r\n\"Призовах министър-председателя и министър Горанов като министър на финансите, да се вземе решение, да се видят какви ще са загубите за бюджета, но все пак тези хора и те да бъдат обезщетени, въпреки че не са регистрирали своите животни. Това вече ще бъде решение на Министерския съвет\", заяви депутатът.\n\r\nАлександър Сабанов каза, че няма как някой да каже със сигурност как е влязла чумата у нас.", "date": "2019.08.05", "title": "Загубите от африканската чума: Над 1 млрд. лева!"}
{"url": "https://www.dnes.bg/health/2019/08/05/bilkata-terminaliia-ardjuna-za-kakvo-pomaga.418442", "text": "Терминалия арджуна е билка, използвана от векове в аюрведа. Индийците са добре запознати с полезните свойства на това дърво и се възползват от тях в традиционната си медицина. Днес арджуна е основна активна съставка в много билкови хранителни добавки заради биологично активните си вещества, които имат редица ползи за здравето.\r\nОсновно билката антиоксидант се прилага като терапия за подобряване на сърдечносъдови и чернодробни проблеми. Но тя далеч надхвърля тези две свойства, тъй като помага в още много здравословни направления.\r\n\r\nБиоактивните компоненти на арджуната, като флавоноидите и антиоксидантите, се борят с възпалителните процеси на клетъчно и тъканно ниво, като ги неутрализират. Помагат за извеждането на токсините, блокиране образуването на злокачествени изменения в клетките и забавят стареенето.\r\n                    \n                    \n                \r\n                \r\n                \r\n                \r\nАрджуна помага за контрола на кръвното налягане, холестерола и ускорява процесите на заздравяване на тъканите на сърдечносъдовата система след инциденти или травми.\r\n\r\nВисокият холестерол, както и повишените нива на триглицериди в кръвта причиняват сериозни щети на сърдечносъдовата система и повишават риска от инциденти. Билката има свойството да контролира тези нива, като благоприятства функциите на сърцето и съдовете. Полезна е в превенцията на коронарна болест на сърцето и хипертония.\r\n", "date": "2019.08.05", "title": "Билката терминалия арджуна - за какво помага? "}
{"url": "https://www.dnes.bg/notifikacii/2019/08/05/germancite-sa-optimisti-vyzrastta-na-kristalina-ne-e-problem.418678", "text": "Въпреки възрастта си от 65 години,  Кристалина Георгиева ще стане ръководител на Международния валутен фонд, убедени са от германското финансово министерство. \n\n\n\r\nСлед повече от 12 часа разгонвори,  правителствата на Европейския съюз избраха Георгиева за кандидат на блока за ръководител на МВФ. Повечето държави членки на ЕС подкрепиха нейната кандидатура, която обаче ще наложи промяна на правилата. Те изискват управляващият директор на фонда да бъде по-млад от 65 години, когато бъде назначен на този важен пост, съобщават от БНР.\r\nГермания обаче не очаква, че възрастта на Кристалина Георгиева може да се окаже проблем по пътя ѝ за оглавяване на Международния валутен фонд, заяви говорителят на германското финансово министерство.", "date": "2019.08.05", "title": "Германците са оптимисти, възрастта на Кристалина не е проблем"}
{"url": "https://www.dnes.bg/mish-mash/2019/08/05/koia-e-idealnata-krychma-blizka-s-otbrani-pitieta.418607", "text": "Проучване, направено във Великобритания, разкрива какво представлява идеалната кръчма, пише в. \"Дейли стар\".\r\nДопитването по поръчка на \"Джон Смитс\", обхванало 1500 души, сочи, че за британците от ключово значение е любимото заведение да се намира на около 2,8 километра от дома, по възможност и по-близо.\r\nДруг съществен компонент на идеалния пъб е добрата селекция от питиета. Качествената храна също е от значение, като в това отношение дамите са по-придирчиви от мъжете. Внушителните 69 процента от участниците посочват като свои предпочитани храни омар и пържени картофи. Паят и пюрето също се ценят високо.\r\nСпоред 39 процента от анкетираните идеалното време за затваряне на кръчмата е полунощ. Тридесет процента смятат, че е най-добре заведението да работи до 23 часа, а пет процента - до три сутринта.\r\n                    \n                    \n                \r\n                \r\n                \r\n                93% от участниците в допитването смятат, че местният пъб е важна британска институция. Според 65 процента любимата кръчма е средище на общността.\r\nСред ключовите компоненти на идеалното заведение са също приятелски настроеният персонал, прилежащата към него живописна градина, постоянното наличие на свободни места, присъствието на близки приятели, хубавата музика, \"кръчмарското\" куче или котка.\r\nБританците посещават любимия си пъб средно два пъти седмично. Най-активни в ходенето на кръчма са жителите на Бирмингам - средно 2,4 пъти в седмицата. (БТА)", "date": "2019.08.05", "title": "Коя е идеалната кръчма? Близка, с отбрани питиета..."}
{"url": "https://www.dnes.bg/stranata/2019/08/05/narushitel-v-rilskite-ezera-izdirvat-go-globa-do-5000-lv.418689", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Издирват мъж, влязъл по бански в едно от Седемте рилски езера. Къпането в Националния парк е заснето от друг турист. Глобата за нарушаване на забраната е от 500 до 5000 лева. \n\r\nВ един от горещите летни дни, турист решава да потърси прохлада в едно от рилските езера - Окото, а това е нарушение по Закона за защитените територии и според плана за управление на Националния парк.\n\r\nСвидетелят на нарушението обаче не изпраща доказателствения материал до администрацията на национален парк Рила, а до медиите, предава .\n\n                    \n                    \n                \r\n                \r\n                \r\n                \r\nИздирването на друг скорошен нарушител в Рила се оказа по-лесно, защото той сам беше заснел провинението си. В един от последните си филми известният специалист по оцеляване Беър Грилс плува в Каракашевското езеро, яде жаби и пали огън в българската планина. Всичко това му донесе глоба от над 15 хиляди лева. \n\r\nПо това време миналата година в езерото Бъбрека се изви дълго хоро, пак в нарушение на правилата. Инициативата беше на Пламен Мирянов, чиято фондация искала да посатави рекорд за гинес за най-масово хоро край езерата.\n\r\nА глобата за влизането във водите на езерата е една и съща и за масово, и за единично нарушение - от 500 до 5000 лева. За да му бъде връчена, обаче, първо трябва нарушителят да бъде открит.", "date": "2019.08.05", "title": "Нарушител в Рилските езера, издирват го – глоба до 5000 лв."}
{"url": "https://www.dnes.bg/akoshtete-vqrvaite/2019/08/05/cviat-chervilo-spored-zodiiata-na-kogo-kakvo-otiva.418647", "text": "Риана публикува в страницата на козметичната си марка в Instagram предложение за цвят червило, който е подходящ за всяка зодия. Ето и какво отива на момичетата от всеки зодиакален знак.\r\n\r\n \r\nОвните са уверени, директни, открити, страстни. Лидери са и се справят прекрасно с всяка ситуация. Червеното е подходящ цвят за тях - смел, пламенен.\r\n \r\n\r\n \r\nЗа земните и отговорни Телци, Риана е подготвила зелено червило. Тези зодии са издръжливи, не се оплакват и се справят с трудностите.\r\n \r\n\r\n \r\nЛилавото е цветът на социалните и пъргави Близнаци. Те обичат експериментите и си прекарват еднакво добре на по питие и женски приказки с момичетата от компанията, както и пред телевизора с момчетата.\r\n \r\n", "date": "2019.08.05", "title": "Цвят червило според зодията: На кого какво отива?"}
{"url": "https://www.dnes.bg/stranata/2019/08/05/ovladiaha-pojara-nad-sveti-vlas-niama-jertvi-i-shteti.418692", "text": "Пожарът в района на Свети Влас е локализиран, съобщиха от МВР – Бургас. \r\n\r\nТой е локализиран малко след 19.00 часа, предаде \"Фокус\". Няма големи материални щети.\n\r\n\r\nПострадали са 10 декара сухи треви. \r\n\r\nПо предварителна информация пожарът е запален по небрежност при боравене с открит огън от туристи. В близост има беседка, на която туристи си правят летни пикници. \r\n\r\nПри гасенето са с включили служители от Горското стопанство, които са с високопроходими товарни автомобили и джипове.", "date": "2019.08.05", "title": "Овладяха пожара над Свети Влас, няма жертви и щети"}
{"url": "https://www.dnes.bg/rusia/2019/08/05/moskva-ako-sasht-razrabotvat-iadreni-oryjiia-shte-go-pravim-i-nie.418687", "text": "Руският президент Владимир Путин предупреди днес, че Москва ще бъде принудена да започне да разработва базирани на сушата ядрени ракети с малък и среден обсег, ако САЩ започнат да правят същото след края на важен договор за контрол върху въоръженията, предадоха Ройтерс и ТАСС.\n\r\nСАЩ официално напуснаха Договора за ликвидиране на ракетите със среден и малък обсег в петък, след като прецениха, че Русия го нарушава. Москва отхвърля обвиненията.\n\r\n\"Ако получим достоверна информация, че САЩ са завършили разработването и са пристъпили към производството на съответните системи, Русия ще бъде принудена да пристъпи към пълномащабно разработване на аналогични ракети\", заяви Путин.\n\n\n\n                    \n                    \n                \r\n                \r\n                \r\n                \r\nПо думите му за това е необходимо време, но \"до постъпването на подобни системи на въоръжение в руската армия реалните заплахи, възникващи за Русия във връзка с оттеглянето на САЩ от договора за ракетите със среден и малък обсег, ще бъдат надеждно парирани с вече съществуващите при нас средства: ракети с въздушно базиране \"Х-101\" и \"Кинжал\", с морско базиране \"Калибър\", а също перспективни комплекси, включително свръхзвукови системи тип \"Циркон\".\n\r\nТой каза, че Русия няма първа да разполага наземни ракети със среден и малък обсег, ако подобни стъпки не бъдат предприети от САЩ. Според него Москва не се отказва от поемането на едностранни ангажименти.\n\r\n\"Всички наши действия ще имат изключително ответен, огледален характер. Това се отнася до разработването, производството и разполагането на базирани на сушата ракети със среден и малък обсег. Ние няма да ги разполагаме в такива райони и дотогава, докато там не бъдат разположени ракети със среден и малък обсег американско производство\", заяви Путин.\r\nТой обвини САЩ за края на договора, но каза, че е важно Москва и Вашингтон да подновят преговорите за контрол върху въоръженията, за да предотвратят \"неограничена оръжейна надпревара\".\n\r\nПо думите му излизането на САЩ от договора сериозно усложнява ситуацията в света и създава опасност за всички страни.\n\r\n\"Вместо внимателно да обсъждат проблемите на международната сигурност, САЩ просто зачеркнаха многогодишни усилия за намаляване на вероятността от голям военен конфликт, включително с използване на ядрено оръжие\", каза той.\n\r\n\"Според нас действията на САЩ, довели до края на договора за ракетите със среден и малък обсег, неизбежно ще доведат до обезценяване, подкопаване на всички носещи конструкции на световната сигурност, включително договора за стратегическите нападателни оръжия и договора за неразпространение на ядреното оръжие\", заяви Путин.", "date": "2019.08.05", "title": "Москва: Ако САЩ разработват ядрени оръжия – ще го правим и ние!"}
{"url": "https://www.dnes.bg/crime/2019/08/05/kradci-sviha-20-000-lv-i-zlato-ot-kaien-v-goce-delchev.418625", "text": "20 000 лв. и златни накити са откраднати от лек автомобил в Гоце Делчев, съобщават от Областната дирекция на МВР в Благоевград. \r\n\r\nПолицейски служители от полицията в града работят по получен сигнал за извършена за времето от 16.00 часа на 1 август 2019 г. до 15.30 часа на 2 август 2019 г., кражба на два ръчни часовника, златни накити и сумата от около 20 000 лв. от лек автомобил \"Порше Кайен\", паркиран в гараж, прилежащ към частен дом в Гоце Делчев. \r\n\r\nСтойността на нанесената щета е в процес на установяване. По случая е образувано досъдебно производство.", "date": "2019.08.05", "title": "Крадци свиха 20 000 лв. и злато от Кайен в Гоце Делчев"}
{"url": "https://www.dnes.bg/sofia/2019/08/05/gonka-prestrelka-motorist-vs-sdvr-razlichni-versii.418684", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Различни са версиите за гонката между полицията и 24-годишен моторист, която завърши с престрелка. \n\r\nСпоред полицията малко след полунощ мотористът се е движел в посока кв. \"Горна баня\" с висока скорост без включени светлини. Не се виждал и регистрационен номер.\n\n\r\nСлед като мотористът не спрял на звуков сигнал от страна на полицаите, те сигнализирали свои колеги, които били на пост малко по-далеч. Те също обаче не успели да спрат моториста, затова прибегнали до стоп патрони. \n\r\nТе обаче попаднали в ръката и крака на моториста. \n\r\nТой самият обяснява, че е бил засечен от органите на реда, които почнали да стрелят по него без предупреждение. \n                    \n                    \n                \r\n                \r\n                \r\n                \r\n\"Бях изпреварен и засечен от патрулен автомобил на СДВР, при което се опитах да избегна удара с него. Полицаят слезна от патрулния автомобил и без предупреждение започна да стреля по мен\", обясни пред  Йордан Дурев. \n\r\nЙордан заяви, че е преброил пет изстрела, а не три, както твърди полицията. Той също така отрича да е минавал на червен светофар. \n\r\n\"Моята вина е, че моторът ми е подготвен за писта и не е редно да се движи по пътищата. Най-малкото няма огледала, което ме е възпрепядствало да видя патрулката зад мен\", обясни още Йордан. \r\n ", "date": "2019.08.05", "title": "Гонка, престрелка... Моторист vs. СДВР: Различни версии"}
{"url": "https://www.dnes.bg/mish-mash/2019/08/05/4-avgust-1944-godina-poslednite-chasove-na-ane-frank.418619", "text": "На 4 август 1944 година семейството на Ане Франк е предадено. Гестапо нахлува в дома им в Амстердам, където те се криели в продължение на две години, и ги отвежда в концентрационен лагер. В този ден дневниците на Ани спират. Тя не успява да запише последните си часове, но авторът Джонатан Майо успява да ги пресъздаде. \n\r\n\r\nВ Амстердам е мъгливо. На втория етаж в къщата на улица „Принсенграхт“ №263, където семейство Франк се укрива, малката Ане още спи в легло. Толкова малко, че са нужни два стола в края му, за да опъне краката си. Това е ден 761 в укритие за 15-годишното момиче.\r\nНа стените висят снимки, изрязани от британски списания. На леглото до нея спи 55-годишният лекар Фриц Пфефер. На етажа над тях огромният будилник на Аугусте ван Пелс започва да звъни и всички се събуждат. Ане изчаква кротко съпругът на Аугусте да излезе от банята. Има строго разписание за къпане и обличане в този дом. \r\nВ съседната стая са нейните родители и най-ценното й нещо – дневникът, който започна едва няколко седмици преди да се скрият. \n                    \n                    \n                \r\n                \r\n                \r\n                \r\n\r\nВ далечината, часовникът на църквата отбелязва часа. Неговите звуци, ден и нощ, контролират живота в дома, ала единствената, която харесва камбаните му, е Ане.\r\n17-годишният Питър ван Пелс слиза по стълбите, както всяка сутрин, за да провери дали складът е подсигурен, след като е бил обиран два пъти. Там Ото Франк, който има бизнес с подправки, държи стоката си. Складът е привлекателен за крадците – подправките струват скъпо, а в Амстердам черният пазар е добре развит. Сега бизнесът на Ото Франк се ръководи от Виктор Куглер и Йоханес Клайман, мъжете, които построили скривалището за своите приятели евреи. \n\r\n\n\r\nВратата на банята се отваря и мистър Ван Пелс излиза от там. Фриц Пфефер се измъква от леглото и се запътва натам. Ане отваря прозореца, за да пусне свеж въздух, докато него го няма. \n\r\n\n\r\nВсички в скривалището са добре информирани за хода на войната, благодарение от малкото нелегално радио на Пелс, което успява да прихване BBC. В осем часа сутринта е първият бюлетин, който те могат да чуят.  Гласът от радиото съобщава, че френският град Рен е в ръцете на американската войска. \n\r\n\n\r\nТри удара по пода на стаята на Ван Пелс сигнализират на Ане, че закуската й е готова. Стаята на мъжа се ползва също така и като кухня. Тя взима купичката си и отива да закуси. Има едва няколко минути да приключи и да почисти стаята си, преди работниците в склада да пристигнат. Никой от тях не знае, че в къщата има хора, които се укриват. Всички в тайната квартира трябва да са възможно най-тихи. Те дори не могат да използват тоалетната, защото тръбите издават звук. \n\r\n\n\r\nТелефонът звъни. Вдига го офицерът на СС Юлиус Детман от отдел IV B4, който е отговорен за арестуването на евреи. Достоверен източник му казва, че има хора, които се укриват в къщата на „Принсенграхт“ №263. \n\r\nПрез това време тайната квартира е тиха. Работниците в склада пристигат на работа. Семейство Франк е забучило носове в книгите си. Ото обича Чарлз Дикенс, а в едната си ръка държи речник на английски, за да подобри езика си. Книгите в библиотеката са донесени от помощници, които ги снабдяват и с храна. \n\r\n\n\r\nЗвукът от пишещи машини и телефони прикрива шумовете от горните етажи, но въпреки това, всички, които се укриват, все още ходят по чорапи, просто за всеки случай.  В продължение на две години, само една от работничките знае, че над тях живеят хора. Нейната работа е също да ги снабдява с продукти от магазина и с мляко. Майп Гайс се качва, за да събере поръчките на всички. Ане отчаяно иска да си поговори с нея и жената й обещава, че ще проведат своя разговор след като се върне с покупките им. В дома си Майп и съпругът й укриват млад студент, който отказал да се закълне във вярност на нацистите. \n\r\n \n\r\nВ малката стаичка на Питър ван Пелс Ото Франк дава на момчето диктовка, за да подобри английския му. Поощрен от сестрите Франк, Питър учи различни езици, математика и дърводелство. На стената е опряно колелото му, което момчето се надява някой ден свободно да кара. \n\r\n\n\r\nПред къщата на „Принсенграхт“ №263 се появяват няколко членове на Гестапо, облечени в цивилни дрехи. Те говорят с бригадира на склада Вилхем ван Маарен, който е заподозрял, че в другите стаи се укриват хора, след като е видял купичката на котката мистериозно да се пълни с вода. Няколко пъти е посипвал брашно по пода, за да види дали някой оставя отпечатъци. Той сочи стълбите. Един от офицерите на Гестапо остава в склада. Другите тръгват нагоре. \n\r\n\n\r\nМайп Гайс вижда мъж, който държи пистолет. „Стой мирно“, крещи той.  Виктор Куглер излиза от офиса си. „Кой е собственик на тази сграда?“, крещи офицера на Гестапо. „Току що я наехме“, отговаря Куглер. Майп крие парите и купоните, с който трябва да пазарува за осмината души, живеещи по горните етажи. \r\n\n\r\nЕдин по един Куглер отваря празните офиси за офицера. Той настоява да види и останалите стаи от сградата. Докато двамата оглеждат целия първи етаж, над главите им Ото чува странен шум, но не го смята за заплаха. Той продължава с урока на Питър. \n\r\n \n\r\nОфицерът настоява да види и втория етаж. С пистолет, опрян в челото му, Куглер няма друг избор, освен да започне да се качва по стълбите. Масивните кубинки на гестаповеца удрят по дървения под. На долния етаж, Майп чува как съпругът й Жан пристига. Тя го спира бързо, преди да влезе в офиса, подава му торбата с обяд, а вътре са парите и купоните. „Нещо не е наред тук“, казва тя. Мъжът й веднага я разбира и изчезва. \n\r\n\n\r\nОфицерът на Гестапо не открива нищо. Той стои пред голям рафт за книги. Зад него се намира скривалището. Сърцето на Куглер е в петите му. Тогава, офицерът се опитва да го премести и мъжът разбира, че семейство Франк и останалите са били предадени. Рафтът се премества, а зад него се разкрива сива врата. Офицерът я отваря и открива стаята на Едит и Ото Франк. Майката на Ане стои на масата, без да помръдва. Устата на Куглер е пресъхнала. Дори не може да изкрещи „Гестапо!“.\r\n„Ръцете горе!“, крещи мъжът с пистолета. Едит винаги е мечтала да замине за САЩ след войната. Но дошъл и краят на тази мечта. Друг войник от Гестапо води Ане и сестра й Маргот. Те застават до майка си с ръцете зад тила. \r\nНа горния етаж Ото проверява диктовката на своя ученик и му прави няколко забележки, когато чува тичане в коридора. Никой не трябва да вдига толкова шум по това време на деня. Изправя се, а вратата зейва отворена и въоръжен мъж застава пред него. \n\r\n\n\r\nВсички са взели своите раници, които били приготвени за спешни случаи. Един от полицаите на Гестапо е в офиса на Майп, когато офицерът влиза.\r\n„Не се ли чувстваш като мръсна предателка, че помагаш на тези евреи?“, пита той. Тя не помръдва. Следват множество заплахи, включително, че ако се опита да избяга, ще арестуват мъжа й.\r\n„Той не знае нищо, не го докосвайте!“, крещи тя. Някак гестаповците решават да я оставят да си тръгне, без да я арестуват. \n\r\n\r\nКамион спира пред „Принсенграхт“ №263.\n\r\n\r\nСемейство Франк,  Фриц Пфефер и семейство Ван Пийл са качени на камиона. Гестапо арестува и  Виктор Куглер и Йоханес Клайман. Куглер минава край Вилхем ван Маарен. Чуди се дали той не ги е предал. Събрала се е малка тълпа от хора, които наблюдават случващото се.\r\nЗа първи път от две години Ане излиза на слънчева светлина с раницата на гърба си. Тя знае каква е съдбата й.\r\nВратата на камиона се затваря след нея...", "date": "2019.08.05", "title": "4 август, 1944 година: Последните часове на Ане Франк? "}
{"url": "https://www.dnes.bg/index/2019/08/05/piling-hidratirane-kak-da-hvanete-bezuprechen-ten.418674", "text": "Моренце, коктейли, припичане на плажа, забавления с приятели. Има хора, които все още мечтаят за тези летни радости, тъй като тепърва ще излизат в отпуск. Ако попадате в групата на онези, които все още не са ходили на басейн и кожата им е твърде бяла, трябва да се погрижите тя да привикне със слънчевите лъчи, за да нямате неприятности по време на почивката.\r\nКогато ходите или се връщате от работа, слънцето неминуемо е „докоснало“ вашата кожа. Въпреки това, има голям риск да изгорите и се обелите веднага, ако не се подготвите за морето.\r\nЕто няколко съвета за това как да се грижите за кожата си пред плажуването, за да хванете безупречен тен и предотвратите рак на кожата:\r\r\n                \r\n                \r\n                \r\nВ случай, че кожата ви вече е изгоряла поради невнимание от ваша страна, трябва да премахнете мъртвите клетки, за да може да не изгорите на петна. Онова, което трябва да направите, е да се подложите на химически пилинг. Така ще премахнете роговите клетки и ще насърчите регенерацията на кожата. Процедурата не само подобрява кръвообращението в тъканите, а и помага за по-добрата хидратация на кожата. Вследствие на това се подобрява клетъчният имунитет, което е предпоставка за по-хубав и равномерен тен.\r\nНай-добре е да отидете на пилинг поне 2 седмици преди заминаването. Ако времето е по-малко, рискувате да получите пигментни петна и да изгорите по-лесно.\r\n\r\nНяма как да ходите на басейн в града, когато сте на работа. Въпреки това, след края на работния ден може да ползвате слънчевите лъчи на вашата тераса, за да привикне кожата. Ако сте твърде бели, не се увличайте първия ден на плажа. Трябва да се печете умерено, особено първите два дни. На всеки 15 минути се обръщайте и не стойте на плажа в най-големите горещини. Внимавайте и със стоенето във водата, защото там най-много се изгаря. \r\n", "date": "2019.08.05", "title": "Пилинг, хидратиране... Как да хванете безупречен тен?"}
{"url": "https://www.dnes.bg/balkani/2019/08/05/diskriminaciia-v-nish-ako-klientyt-e-rom-gaz-i-izchezvaite.418589", "text": "В интернет се появи правилник, който трябва да бъде спазван от всички шофьори от известна таксиметрова компания в сръбския град Ниш. В него се казва, че всеки таксиметров шофьор, който забележи, че неговата услуга иска да използва ром, „веднага да даде газ и да изчезне“. \n\r\n„Централата по телефона не може да види клиента и ако отидете на адрес и видите, че са роми, веднага тръгвайте. Съобщете на централата, че повикването не е наред и ще бъдете върнати на стоянка“, пише в правилника, цитиран от сръбското издание „Ало“. \n\r\nВ дискриминиращия правилник таксиметровите шофьори биват предупреждавани, че ромите най-вече търсят такси при известна пекарница в града, но и често молят други да поръчат таксито вместо тях, поради което водачите „трябва да бъдат бдителни“. \r\n \r\n„Ако централата ви даде адрес в Белград Мали /квартал в Ниш, в който живеят много роми/ и посочи, че повикването е наред, приемете курса и откарайте човека“, пише в брошурата като изключение от правилото. \n                    \n                    \n                \r\n                \r\n                \r\n                \r\nВ текста обаче специално се подчертава, че в колата не се приемат роми, които са се опитали да спрат таксито на улицата. \n\r\nКомисарят за защита на равнопоставеността Бранкица Янкович каза, че на подобни безобразия трябва да бъде сложен край. \n\r\n„Осъждаме постъпката на таксиметровата компания и се надяваме, че във връзка с този случай днес ще бъде внесена жалба“, казаха от пресцентъра на комисаря. \n\r\nФолк певецът и председател на Центъра за човешките права и националните малцинства Хасан Дудич каза, че постъпката на таксиметровата компания от Ниш представлява най-гнусен акт на дискриминация, поради което компетентните трябва да реагират. \n\r\n„Град Ниш не бива да толерира подобни постъпки. Ромите са били винаги със сърбите, когато им е било най-тежко и единствено те са останали верни на Сърбия. Те по никакъв начин не са заслужили подобно лошо отношение към тях“, каза Дудич. \r\n ", "date": "2019.08.05", "title": "Дискриминация в Ниш: Ако клиентът е ром, газ и изчезвайте!"}
{"url": "https://www.dnes.bg/obshtestvo/2019/08/05/tyrsiat-se-gvardeici-ryst-185-sm-byrzina-izdryjlivost.418675", "text": "Министерството на отбраната обяви конкурс за заемане на 60 вакантни войнишки длъжности в Националната гвардейска част в София. \n\r\n50 от тях са за гвардейци, а 9 са за \"младши шофьор\". \n\r\nКандидатите за приемане на военна служба трябва да подадат заявление до нейния командир и необходимите документи до 25 септември 2019 г. чрез структурите на Централното военно окръжие по постоянния си адрес на местоживеене. \n\r\nКонкурсът ще се проведе на 23 и 24 октомври 2019 г. \r\nТой включва измерване на антропометричните данни на кандидатите за гвардейци, към които има допълнително изискване да са с ръст 175 см. - 185 см., изпит по физическа подготовка, тест за обща култура и събеседване. \n                    \n                    \n                \r\n                \r\n                \r\n                \r\nИзпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м.) и издръжливост (крос 1000 м.). \n\r\nТестът за обща култура включва 100 въпроса.\n\r\nУсловията, на които трябва да отговарят кандидатите, и необходимите документи, са посочени в обявата за конкурса, публикувана в интернет страницата на Министерството на отбраната.", "date": "2019.08.05", "title": "Търсят се гвардейци... Ръст 185 см, бързина, издръжливост"}
{"url": "https://www.dnes.bg/index/2019/08/05/iajte-poveche-no-po-malko-za-da-topite-kalorii.418676", "text": "Всеки знае, че за да изгори повече калории и да влезе във форма, са нужни много усилия. Не може само с хранителни добавки да елиминирате мазнините, които сте трупали с години. Нужни са специален хранителен режим и много движение.\r\nПодлагането на организма на диета е една от първите стъпки, която да предприемете. Още през първите няколко седмици ще усетите ефекта ѝ, но след това може да попаднете в така нареченото „плато“ и да не успеете да стопите повече калории.\r\nСпоред Хейли Помрой – сертифициран диетолог и уелнес треньор, има някои фактори, които могат да спрат свалянето на килограми, както и да насърчат метаболизма ви. Специалистът, работил със звезди като Дженифър Лопес и Рийз Уидърспун, описва своите наблюдения в книгата „Революция на метаболизма“. Ето 6 от тайните ѝ за превръщане на тялото в „машина“ за горене на калории.\r\r\n                \r\n                \r\n                \r\nХубаво е да имате отправна точка, от която да започнете. В началото се премерете, за да знаете колко тежите, но след това не се вманиачавайте прекалено по конкретно тегло, което трябва да постигнете. Ако не се мерите толкова често ще постигнете по-добри резултати, обяснява пред Life strong\" диетологът.\r\n\r\nАко имате X на брой калории и искате да отслабнете, първосигналната реакция е да намалите количеството на храната, която приемате. Това не е най-правилният ход, защото може да си причините хормонален дисбаланс. Когато се ограничавате или гладувате, тялото започва да гори повече калории и складира голямо количество мазнини.\r\nНяма препоръка за конкретно количество, което да погълнете. То зависи от килограмите на човек и неговото здравословно състояние, обяснява Помрой. И съветва хората да ядат по-често (до 4-5 хранения на ден), но в чинията да има по-малко храна. Така ще залъжете глада и същевременно ще имате енергия.\r\n", "date": "2019.08.05", "title": "Яжте повече, но по малко, за да топите калории"}
{"url": "https://www.dnes.bg/temida/2019/08/05/zadyrjaha-dvama-imaniari-otkriti-sa-moneti-i-nakiti.418680", "text": "\nВ хода на проведено от служители на Главната дирекция „Национална полиция“ и колегите им от ОДМВР-Плевен разследване, са установени двама мъже – на 51 и 20 г. от гр. Кнежа,  занимавали се с незаконна иманярска дейност, съобщават от МВР.\r\n\r\nПо първоначални данни те са извършвали и незаконни сделки с придобитите движими културно-исторически ценности с археологически произход в региона на област Плевен.\r\n\r\nВ рамките на извършените процесуално-следствените действия на адрес, обитаван от двамата, са открити 14 старинни монети от римската епоха и Средновековието, 6 старинни накита - пръстени и медальон, старинно острие и самоделен металотърсач. \r\n\r\nАрхеологическите предмети и металотърсачът са иззети като веществени доказателства, а по случая е образувано досъдебно производство. \r\n\r\nМатериалите са докладвани на прокурор от Окръжната прокуратура в Плевен. Работата по случая продължава под надзора на прокуратурата.", "date": "2019.08.05", "title": "Задържаха двама иманяри, открити са монети и накити"}
{"url": "https://www.dnes.bg/balkani/2019/08/05/poreden-sluchai-finlandka-se-udavi-v-basein-na-o-samos.418679", "text": "Финландска туристка се е удавила в басейна на хотела, в който е отседнала на остров Самос, предаде АФП, като се позовава на полицейски източник.\r\n\r\nС това броят на удавените в Гърция туристи през последната седмица достигна четирима души, предава БТА.\r\n\r\nТялото на 43-годишната финландка е било открито тази нощ в басейна на хотела.\r\n\r\nПредстои да бъде извършена аутопсия в болница в Самос, но според полицейски източник туристката несъмнено е била пияна.\r\n\r\nБасейнът на хотела се затваря всяка вечер към 19 часа местно време. Туристката е намерена в басейна към полунощ, е уточнил полицейският източник.\r\n\r\nВ сряда две френски туристки - сестри на 16 и 19 години, се удавиха в басейна на хотел на остров Родос, където са били на почивка със семейството си. Двете момичета явно не са можели да плуват.\r\n\r\nПак в сряда израелско момиченце на 8 години се удави на остров Крит, играейки в басейна на хотела в курортния град Херсонисос.", "date": "2019.08.05", "title": "Пореден случай: Финландка се удави в басейн на о. Самос"}
{"url": "https://www.dnes.bg/stranata/2019/08/05/dyrvo-ubi-49-godishen-myj-pri-sech-krai-goce-delchev.418665", "text": "49-годишен мъжкрай град Гоце Делчев, съобщиха от пресцентъра на МВР.\r\nСигналът за инцидента е подаден към 10:30 часа тази сутрин. При сеч на дърва в землището на село Брезница, община Гоце Делчев, едно от тях е паднало върху 49-годишния мъж, който е починал.\r\nСмъртта му е констатирана, очаква се оглед от полицията.\r\n.", "date": "2019.08.05", "title": "Дърво уби 49-годишен мъж при сеч край Гоце Делчев"}
{"url": "https://www.dnes.bg/balkani/2019/08/05/tirana-dava-albansko-grajdanstvo-na-vsichki-albanci.418650", "text": "Албанците, които живеят извън територията на албанската държава, в съседните страни и в диаспората, ще получат албанско гражданство. На последното си заседание албанското правителство одобри проектозакона „За гражданството“, съдържащ няколко съществени промени като например члена, предвиждащ придобиване на гражданство въз основа на произход, пише македонският вестник „Вечер“. \n\r\nЧужденец ще може да получи албанско гражданство, ако неговите предци са имали албански произход и при условие, че докаже семейната връзка по пряка линия до трето коляно с предците си. Необходимата документация, с която ще се доказва албанският произход, ще бъде утвърдена от министъра. \n                    \n                    \n                \r\n                \r\n                \r\n                \r\nДруга важна новост е даването на албанско гражданство на всеки, който се роди на територията на Република Албания. \n\r\nТова означава, че Албания ще прилага принципа „Jus soli”, съгласно който всяко лице, родено на нейна територия, ще получи албанско гражданство, макар и нито един от родителите да няма такова. Този принцип се прилага в САЩ, докато в определени европейски страни има допълнителни критерии. \n\r\nОчаква се проектозаконът да бъде включен в дневния ред на парламента през септември след лятната почивка. \r\n ", "date": "2019.08.05", "title": "Тирана дава албанско гражданство на всички албанци"}
{"url": "https://www.dnes.bg/usa/2019/08/05/donald-trymp-obvini-video-igrite-za-nasilieto-v-sasht.418685", "text": "Американският президент Доналд Тръмп обвини видео игрите за насилието и масовите стрелби в САЩ. \n\r\nИгри, които \"насърчават насилието\" трябва да бъдат спиране и да станат по-трудни за купуване, смята американският президент. \n\r\n\"Трябва да спрем величаенето на насилието в нашето общество\", заявил президентът в своя реч, след като в рамките на 24 часа две масови стрелби в САЩ отнеха живота на 29 души.\n\n\n\n\n\r\n\"Това включва страховитите и мрачни видео игри, които са днес лесно достъпни. Твърде лесно е за уязвимите млади да се заобиколят с култура, която насърчава насилието\", казва още Тръмп. \n                    \n                    \n                \r\n                \r\n                \r\n                \r\nСпоред него трябва незабавно да се спрат, или ограничат, продажбите на видео игри. \n\r\nВ речта си Тръмп обвинява интернет за радикализацията на онези, които извършват масови стрелби и подобни атаки. Той посочи, че става въпрос за \"мрачен упадък\" на социалните мрежи и тяхната вреда. Тръмп е говорил още за психично здраве и е осъдил \"расизъм, предразсъдъци и бялото превъзходство\", пише Independent. \n\r\nВъпреки думите му, връзка между видео игрите и насилственото поведение не е установявана и свързването на двете е спорен въпрос за академици и експерти. \n\r\nПрез февруари проучване заключи, че няма доказателства, че онези, които играят видео игри с насилие са по-склонни да демонстрират агресивно поведение в реалния свят. Според проучването връзката между двете е пресилена. \n\r\nДоналд Тръмп нееднократно е заявявал, че трябва да има по-добра регулация в продажбата на игри със съдържание на насилие, за да се ограничи вредата, която те могат да нанесат на младите хора, които ги играят. ", "date": "2019.08.05", "title": "Доналд Тръмп обвини видео игрите за насилието в САЩ"}
{"url": "https://www.dnes.bg/obshtestvo/2019/08/05/kak-edin-germanski-policai-ostana-izumen-ot-prirodata-na-bylgariia.418669", "text": "Андрю Маккормак идва в България като част от  мисия на европейската гранична агенция.\r\nЗа франкфуртският полицай това било разширяване на хоризонтите. Той прекарва в страната ни два месеца, като част от контингента на Фронтекс. Но вместо на екшън по границите ни, Маккормак се наслаждавал на прекрасната ни природа, отбелязва франкфуртският вестник Frankfurter Neue Presse.\r\nНай-важно в мисията на германеца било да наблюдава външната граница на Европейския съюз с Турция.\r\n\"Във Франкфурт сме свикнали с повече събития“, казва мъжът.\r\nТой помагал на българските си колеги като проверявал хора по границата, тъй като в момента в региона не се случват много събития. Няма скрити мигранти в автобуси, нито такива, които преминават ограниченията нелегално. Вместо това,  Маккормак е изумен от разнообразната природа в България.\r\n                    \n                    \n                \r\n                \r\n                \r\n                \"На всеки 20 метра притичваше животно - диви коне, гущери, змии, хищни  птици, елени. Това беше наистина красива, недокосната природа“, казва  Маккормак.\r\nФронтекс все още се изгражда и трябва постепенно да се укрепва. До 2021 г. в услугата на агенцията ще има 5000 спешни служби. Тъй като европейският орган няма собствени външни гранични полицаи, те се предоставят от държавите-членки на ЕС, включително тези, които, като Германия, нямат непосредствена външна граница на ЕС, припомня вестникът, цитиран от агенция \"Фокус\".", "date": "2019.08.05", "title": "Как един германски полицай остана изумен от природата на България"}
{"url": "https://www.dnes.bg/eu/2019/08/05/prouchvane-na-referendum-shotlandiia-bi-izbrala-nezavisimost.418621", "text": "Избирателите в Шотландия биха гласували за независимост от Обединеното кралство, ако имаше референдум сега, сочи проучване, организирано от депутата консерватор Майкъл Ашкрофт, който е опонент на новото партийно ръководство начело с премиера Борис Джонсън, предаде Ройтерс.\n\r\n46 процента от анкетираните 1019 избиратели са казали, че биха гласували за независимост, а 43 на сто - против. Ако се изключат онези, които са отговорили, че нямат мнение или няма да гласуват, привържениците на независима Шотландия водят с 52 срещу 48 процента.\n\r\nТова е първото голямо проучване след март 2017 г., което показва преднина за желаещите независимост, отбелязва Ройтерс.\n                    \n                    \n                \r\n                \r\n                \r\n                \r\nАшкрофт констатирал, че има мнозинство, макар и малко, на желаещите да бъде произведен втори референдум за независимост на Шотландия.\n\r\nНа референдума през 2014 г. шотландците отхвърлиха независимостта с 55 срещу 45 на сто. В същото време на референдума за членството в ЕС през 2016 г. мнозинството от шотландците гласува за оставане в Евросъюза, припомня Ройтерс, цитирана от БТА.\n\r\nНа този основа отношенията между автономното правителство в Единбург и централното в Лондон са обтегнати и управляващата в провинцията Шотландска национална партия настоява за втори референдум за независимост с аргумента, че Лондон сега тегли Шотландия извън ЕС против волята й.\r\n ", "date": "2019.08.05", "title": "Проучване: На референдум Шотландия би избрала независимост"}
{"url": "https://www.dnes.bg/cars/2019/08/05/toyota-s-iubileen-land-cruiser-cenata-mu-89-040-dolara.418600", "text": "Японският производител Toyota пуска на пазара специална серия на всъдехода си Land Cruiser. Тя ще се казва Heritage Edition и е посветена на 60-годишнината на легендарния модел.\n\r\nОт автомобила ще бъдат произведени само 1200 бройки, като цената на всяка ще бъде 87 645 долара. Още 1395 долара клиентът ще трябва да доплати за доставката на автомобила до дилъра, от който е поръчан. Така това ще бъде най-скъпата версия на модела, който в момента в най-високото ниво на оборудване в Щатите се предлага за 86 710 долара.\r\nВсички автомобили от юбилейната серия получават специална изработка на екстериора и интериора, които са отбелязани със специална табелка с надпис Land Cruiser. На външен вид Toyota Land Cruiser Heritage Edition може да бъде разпозната по 18-цоловите си джанти в бронзов цвят, решетката на радиатора с черни акценти и специалните кантове на фаровете и на светлините срещу мъгла.\n                    \n                    \n                \r\n                \r\n                \r\n                \r\nСалонът на всъдехода е направен от черна естествена кожа с контрастна бронзова линия. Има още стелки, които са подходящи за всички сезони, както и фирмени емблеми, които обозначават принадлежността на автомобила към специалната серия.\r\n", "date": "2019.08.05", "title": "Toyota с юбилеен Land Cruiser, цената му - 89 040 долара"}
{"url": "https://www.dnes.bg/stranata/2019/08/05/pyrvi-sluchai-na-afrikanska-chuma-v-iugozapadna-bylgariia.418686", "text": "Първи случай на африканска чума в Югозападна България бе регистриран в база за интензивно стопанисване към Държавно ловно стопанство \"Искър\", Самоковско. Положителната проба е от диво прасе, предаде БНР.\n\r\nОт Югозападното държавно предприятие потвърдиха наличието на вируса в ловно стопанство „Искър“, след като и втората проба при дивото прасе се оказала положителна.\n\r\nПредприети са всички ограничителни мерки, като в базата влизат само служители на стопанството, на които се извършва задължителна дезинфекция.\n\n\n\n\r\nНа територията на ловното стопанство не се допускат външни лица и туристи.\n                    \n                    \n                \r\n                \r\n                \r\n                \r\nЗасилени са мерките по граничните пунктове с Гърция и Северна Македония, като се проверяват всички автомобили да не се пренася прясно свинско месо или продукти от него. \n\r\nИзвършва се и дезинфекция на всеки автомобил, заяви областният директор на БАБХ, д-р Михаил Бащавелов.\n\r\n\"И автоматични пръскачки сме монтирали. Една от колите на фотоклетка се включва автоматично\".\n\r\nИзключително завишен е контролът в хранителните магазини и търговските вериги, в които се предлага месо, в петте лицензирани кланици и около 20 месопреработвателни обекти:\n\r\n\"Там си имаме постоянно взимане на проби, най-вече в кланиците и месопреработвателните предприятия. Много е завишен контролът.\n\r\nОколо 5000 са прасетата в Благоевградска област, отглеждани при домашни условия. Ветеринарите са категорични, че по-добре е те да бъдат заклани сега, тъй като все още няма регистрирано огнище на африканска чума.", "date": "2019.08.05", "title": "Първи случай на африканска чума в Югозападна България"}
{"url": "https://www.dnes.bg/stranata/2019/08/05/slagat-ramki-za-tol-sistemata-na-evropa-spirat-dvijenieto.418652", "text": "В сряда от 23 ч. до 24 ч., ще бъде спряно движението в двете посоки в участък от магистрала „Европа“ преди отбивката за Нови Искър и Своге, пътувайки в посока София - Кулата, съобщиха от пресцентъра на АПИ.\r\n\r\nЗа да не се затруднява трафикът през деня, късно вечерта, ще се монтира рамка, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона.\r\n\r\nПо време на ограничението трафикът ще се пренасочва по стария околовръстен път - II-18.\r\n\r\nНа 10 август, събота, от 23 ч. до 24 ч. за монтаж на толрамка ще бъде ограничен трафикът на магистралата при отбивката за Чепинци, пътувайки от Ботевград към Кулата. Превозните средства ще се пренасочват по стария околовръстен път - II-18.\r\n\r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.08.05", "title": "Слагат рамки за тол системата на \"Европа\", спират движението "}
{"url": "https://www.dnes.bg/familen-dom/2019/08/05/liatoto-v-doma-ni-ili-oshte-po-dobre-vyv-vila-krai-plaja.418098", "text": "\n\r\nАвгуст е – месецът на отпуските, морето и красивите залези. А какво по-приятно от лятна ваканция в очарователна вила край самия плаж? Дори и да сме на почивка за кратко, имаме възможност да задържим лятото по-дълго в своя дом с помощта на . \n\n\nНай-лесния и бърз начин да запазим лятното настроение у дома е да сменим спалното бельо, хавлиените кърпи или завесите например, с текстил в слънчеви и морски цветове или мотиви. Дори обикновеният бял порцеланов сервиз за хранене, ако го съчетаем със синя покривка и тематични салфетки и декорации, ще се превърне в лятна красота на масата. Към него можем да прибавим и подложки за чинии или чаши в морски стил, както и подходящи свещи.\n                    \n                    \n                \r\n                \r\n                \r\n                \r\nАко обаче сме от онези късметлии, които живеят край морето или имат лятна вила близо до плажа и планираме обзавеждането й, най-добре е да се допитаме до интериорен дизайнер. Защото и морският стил, както всеки друг, има своята характерна визия, която не всеки може да създаде сам. Единството между заобикалящата среда  и вътрешното пространство е силно средство за постигане на добър дизайн както за морска къща, така и за всеки извънградски или ваканционен имот. И това единство се осъществява чрез прилагането на едни и същи или близки по вид материали, цветове и текстури. \n\r\nТака, ако в екстериора присъстват камък и дърво, добре е те да се използват и в интериора. Да не забравяме и мебелите от ратан или бамбук, както и рогозките – също подходящи и за вътре и за вън. А удачните цветове са тези, които са близки до морето, пясъка и слънцето - бяло, екрю, светло или тюркоазено синьо, бежово, жълто, охра и бледо сиво. Този свеж колорит може да оцвети както текстилното обзавеждане, така и покритията, които изберем за подовете, стените и таваните.  \n\r\nИ разбира се, не бива да забравяме и малките детайли, които създават морския дух –декорациите от миди, рапани, морски звезди, корали и всякакви камъчета. Следваме ли всички тези идеи, лятото ще бъде винаги в нас. Дори и когато август отмине и плажовете започнат да опустяват...\r\n", "date": "2019.08.05", "title": "Лятото в дома ни. Или още по-добре – във вила край плажа"}
{"url": "https://www.dnes.bg/stranata/2019/08/05/obiaviha-bedstveno-polojenie-v-svishtov-zaradi-chumata.418641", "text": "Кметът на Свищов Генчо Генчев  заради африканската чума по свинете в промишлената ферма в село Българско Сливово. То ще трае до 11 август.\n\n\nЗапочна умъртвяването на 17 500 животни. В кампанията се включват и военното поделение в Белене.\r\nОгнището на чума в свинекомплекса в Българско Сливово беше регистрирано на 31 юли. Решението за бедственото положение беше взето след две извънредни заседания днес на общинската епизоотична комисия, предаде БНР.\r\n\"Вече  и извозването на труповете до местата там, където трябва да бъдат загробени. Искаме помощ от поделение 28880 гр. Белене, с което да се осигури специализирана техника, тъй като това са много животни, за кратко време трябва да бъде унищожено и ликвидирано огнището“, заяви кметът Генчо Генчев.\r\n                    \n                    \n                \r\n                \r\n                \r\n                Отменят се всички масови мероприятия в Свищовско, спира се продажбата на животни по пазарите, ще бъдат направени контролно-пропускателни пунктове за затягане на контрола по превоз на животни.\r\nГенчев посочи по-рано, че се .\r\n\"Ще е необходима изключително много техника. Това са много животни, които трябва да бъдат загробени. Процес, който изключително много затруднява ситуацията, и ние трябва да действаме много организирано, адекватно и бързо, за да можем да приключим\", коментира той.\r\nКметът на Свищов увери също, че домакинствата в общината са унищожили домашните си прасета.", "date": "2019.08.05", "title": "Обявиха бедствено положение в Свищов заради чумата"}
{"url": "https://www.dnes.bg/business/2019/08/05/eksshefyt-na-nek-bil-podlojen-na-natisk-za-prodajbata-na-tok.418637", "text": "Смененият изпълнителен директор на Националната електрическа компания (НЕК) Петър Илиев каза, че върху него е имало опити за натиск, свързан с продажбата на ток на борсата и извършване на фиктивни търгове.\n\r\nТова е била и причината преди месец той да подаде оставка, която първоначално не бе приета.\n\r\nВпоследствие той бе уволнен първо като председател на Българския енергиен холдинг (БЕХ), а в петък и като изпълнителен директор на НЕК.\n\n\n\n\r\nПо думите му той е сменен, защото не е удобен на някого. \n\r\n\"Много трудно върху мен ще има натиск в продажбата, на друг може да бъде направен, но по принцип е опитвано да ми се оказва натиск, но никога не съм го приемал. От различни хора – обаждат ми се по телефона. Според мен премиерът не е запознат с всичките неща, които стават в енергетиката. Не контролираме нещата. Фактът, че се допуска държавни предприятия да губят, за мен не е нормално\", категоричен е Илиев, цитиран от БНР. \n                    \n                    \n                \r\n                \r\n                \r\n                \r\nСпоред него, правилата за определяне на цената, на която електроенергията се търгува, се изкривяват от пазарни играчи, а евтината електроенергия се изнася от България. \n\r\n\"Сутринта като станах и като погледнах енергийното производство и пазара, пак видях, че и днес 2 млн. български лева излизат от България\", изтъкна той.\n\r\nИлиев обясни, че само за изминалата година и половина 13 млн. мегаватчаса електроенергия са изнесени от страната.\n\r\n\"В това нямаше да има нищо лошо, ако тази енергия не беше субсидирана с над 1 млрд. лева, които не са влезли в енергетиката. Над 1 млрд. български лева излизат, защото електроенергията, която се произвежда от ВЕИ-тата, тя е субсидирана и тя се субсидира от мен, от вас, от всички, част от бизнеса също плаща със задължения за обществото, както и производителите с 5% те също субсидират ВЕИ\", разказа бившият вече шеф на НЕК.\n\r\nТочно и поради тази причина, според него, се получава така, че \"ние си изнасяме българските пари извън България и после викаме, че няма пари в енергетиката\". \n\r\nМандатът на Петър Илиев като шеф на НЕК и БЕК беше белязан от острите протести на част от бизнес организациите, които твърдяха, че цента на промишленият ток се манипулира и нарочно се повишава. Дълго време работодателите искаха и оставката на самия Илиев.", "date": "2019.08.05", "title": "Ексшефът на НЕК бил подложен на натиск за продажбата на ток"}
{"url": "https://www.dnes.bg/index/2019/08/05/ekipyt-na-indiisko-rialiti-izbra-sofiia-za-snimki.418655", "text": "\nСнимките на индийското риалити шоу Fear Factor затвориха столичния площад \"Александър Невски\" за автомобили.\r\n\r\nШоуто е индийската версия на популярното състезание за издръжливост \"Страх\". \r\n\r\nВ екипа на предаването е ангажирана и солидна група българи, които се занимават с техническата част и локацията на продукцията. \r\n\r\nОт рано тази сутрин гигантска метална клетка увисна във въздуха на метри от катедралния храм на София. \r\n\r\nДва крана държаха мащабната конструкция във въздуха, а отдолу имаше механизъм, който да балансира тежестта на цялото скеле, съобщи Столица.bg. \r\n\r\nОказа се, че тази клетка е едно от изпитанията, с които трябва да се справят участниците в шоуто. \r\n\r\n\r\n ", "date": "2019.08.05", "title": "Екипът на индийско риалити избра София за снимки"}
{"url": "https://www.dnes.bg/redakcia/2019/08/05/ima-li-osnovanie-za-panika-ostavat-sedmici-do-trygvaneto-na-plavashtiia-chernobil.418628", "text": "\"Чувствам се като първият космонавт, който отива в космоса\", казва Владимир Ирминку, инженерът, стоящ зад построяването на АЕЦ \"Академик Ломоносов\". Той стои на голяма платформа във формата на куб. Утринта на брега на Баренцово море е хладна. Ако всичко върви по план, плаващата атомна електроцентрала трябва да потегли  този месец.\r\nАла експертите се страхуват, че това е един \"плаващ Чернобил\", пише The Guardian.\n\r\n6500 километра трябва да измине \"Академик Ломоносов\" по  Северния морски път.  Когато стигне до  арктическото пристанище Певек, АЕЦ-ът ще използва своите два ядрени реактора, за да доставя топлина и енергия за домовете и да подпомага минните и сондажни операции в руския богати на минерали регион Чукотка.\r\n                \r\n                \r\n                \r\nСпоред Русия проектът ще осигури чиста енергия за отдалечения регион и ще позволи на властите да спрат от експлоатация застаряваща ядрена централа и електроцентрала на въглища в района. Но представителите на различни екологични групи не са особено въодушевени от идеята. \n\r\n\"Грийнпийс\" заяви, че това може да е \"плаващ Чернобил\". От организацията оповестиха и съмненията си дали плаващите атомни електроцентрали, предназначени да осигуряват енергия на отдалечени региони, са икономически изгодни.\n\r\nСеверният морски път - открит след стопяването на ледени покривки в Арктика - представя нови търговски пътища между Китай и Европа, които Русия се надява да направи плавателни през цялата година.\n\r\nПерспективата за доходоносни търговски пътища, както и военното значение на региона доведе до разпространение на ледоразбивачи, подводници и други високотехнологични ядрени технологии в района на Арктика.\n\r\nСпоред Томас Нилсън, редактор на вестник Barents Observer, до 2035 г., \"руската Арктика ще бъде нуклеаризираната водна площ в света.\" Плаващите ядрени електроцентрали са стъпка към това.  \n\r\nПлановете за тях съществуват от години, като още през 60-те и 70-те, САЩ разположиха малък ядрен реактор на борда на баржа в зоната на Панамския канал. Ала те никога не са били произвеждани масово. \n\r\n\"Росатом\" се надяват да променят това – те искат да произвеждат и продават плаващи атомни електроцентрали на страни по целия свят. Една от първите държави, с които компанията е подписала споразумение, е Судан. \n\r\nВ бизнес плана на \"Росатом\" \"Академик Ломоносов\" е част от продажбите. Платформата е скъп и екстравагантен проект. Тя наскоро бе боядисана и брандирана с логото на компанията, а на борда няма само да се работи - \"Академик Ломоносов\" си има собствен басейн, фитнес и бар, но без алкохол, за членовете на екижа. Сигурността е висока и всеки журналист, посетил АЕЦ-а, е бил строго наблюдаван от частни охранители на борда. \n\r\nНо освен тези места за забавление  \"Академик Ломоносов\", който е строен близо десетилетие, има на борда си два KLT-40S ядрени реактора, подобни на онези, в руските ледоразбивачи. Те използват ниско обогатен уран и заедно са способни да произвеждат 70 MW електроенергия. Според \"Росатом\",  това е достатъчно за 100 хил. домове.  Компанията смело твърди, че платформата е \"практически непоклатима\" и може да издържи сблъсъци с айсберг и удар от седем-метрова вълна. \n\r\nВсички тези уверения не успокояват \"Грийнпийс\". Организацията оредели проекта като \"ядрен Титаник\" и \"Чернобил на лед\",  във време, когато вниманието на хората към заплахата от ядрени аварии беше привлечено от популярния минисериал на HBO \"Чернобил\", припомняйки ядрената катастрофа от 1986 г. Съседни страни, включително Норвегия успешно лобира \"Росатом\" да не зарежда ядрено гориво до платформата, докато не бъде изтеглена от границите им.\n\r\nПри всяко споменаване на огромната авария, служителите на \"Росатом\" видимо настръхват. И, разбира се, имат обяснение и на това - \"Чернобил е използвал далеч по-големи реактори от различен тип, а технология на борда на \"Академик Ломоносов\" вече е използвана в руския флот от ядрени ледоразбивачи.\n\r\n\"Академик Ломоносов\" и \"Чернобил на лед\" са като нощ и ден – говорим за две различни системи. Винаги трябва да има скептицизъм към новата технология, но това вече е извън пътя. Ако твърдят, че има вероятност от инцидент с реактора, то те трябва да представят доказателства\", категорично заявява Ирминку. По думите му, ако нещастието се случи, студената вода под платформата може да се използва за охлаждане, докато не дойде помощ. \n\r\nНо според The Bellona Foundation, организация, която се грижи за екологичните въпроси край Арктика, огромните вълни цунами могат да изхвърлят платформата далеч от водата – на брега, и да предизвикат огромна катастрофа. \r\n\"Росатом\" успокояват, че и това е овладяно с док, изграден около централата и ако случайно се случи да попадне на суша, аварийните системи на реакторите могат да ги охлаждат без електрозахранване за 24 часа.\n\r\nПо думите на Дмитрий Алексеенко, заместник-ръководител на строителството и експлоатацията на платформата, инженерите от близо са следили последствията от Фукушима и са сигурни, че цунами предизвикано от земетресение девет по Рихтер, няма да измести платформата.\n\r\n\"Нашето по-голямо притеснение е, защото те искат да построят тази платформа и да я продават на страни като Судан\", заяви Анна Киреева от Беллона. Организацията отблизо е следяла строежа на Академик Ломоносов\".\n\r\n\"Притеснявам се, че тази технология може да бъде използвана в страни, където нивата на сигурност и защита от ядрено замърсяване, не са толкова високи, колкото в Русия. Как ще реагират те в случай на извънредна ситуация?\", допълва тя. ", "date": "2019.08.05", "title": "Има ли основание за паника? Остават седмици до тръгването на \"плаващия Чернобил\" "}
{"url": "https://www.dnes.bg/sofia/2019/08/05/remontyt-na-bul-car-boris-v-sofiia-nalojitelen.418635", "text": "За пълен ремонт и асфалтиране на бул. Цар Борис III се обявиха от гражданската организация Спаси София.\r\nСпоред тях това е наложително да се случи през 2020 г.\n\r\nСъстоянието на булеварда е трагично, а той е входно-изходна артерия за столицата и един от най-натоварените в града, мотивират се активистите.\r\nПаважната настилка, множеството пропадания и дупки, както и лошото осветление, са не само неприятна гледка, но и причина за катастрофи. \n\r\nОт \"Спаси София\" смятат, че паветата не са подходяща настилка за булеварди с толкова сериозно движение, тъй като вдигат шум и са източник на прахово замърсяване и кал. \n\r\nСпоред представителите на гражданската организация в центъра, по площадите и пешеходните зони те допълват историческия дух на столицата, но създават проблеми по натоварените булеварди.\r\n                    \n                    \n                \r\n                \r\n                \r\n                За да се подобри пътната безопасност неправителствната организация предлага поставянето на камери за скорост, измерващи не само актуалната, но и средната по булеварда.\r\nОсвен нов асфалт, проектът за нова визия на бул. Цар Борис III задължително трябва да включва и ремонт на локалните платна, осветлението, тротоарите и велосипедната алея. \n\r\nОт \"Спаси София\" настояват и за отговор от Столичната община какво се случва с дълго отлагания ремонт на трамвайното трасе по булеварда и посочват, че е важно да се синхронизират.", "date": "2019.08.05", "title": "Ремонтът на бул. Цар Борис ІІІ в София - наложителен!"}
{"url": "https://www.dnes.bg/index/2019/08/05/pogled-v-bydeshteto-iaponcite-pokazaha-letiashta-kola.418648", "text": "Японският производител на електроника НЕК (NEC) показа днес \"летяща кола\" - приличаща на дрон машина с четири перки, която се задържа стабилна във въздуха около минута, предаде БТА като цитира Асошиейтед прес.\n\r\nИзпитателният полет на височина 3 метра се проведе в огромна клетка като предпазна мярка. Подготовката, например многобройни проверки и предупрежденията към представителите на медиите да сложат предпазни каски, отне повече време от двете кратки демонстрации.\n\r\nЯпонското правителство подкрепя усилията за разработване на летящи автомобили, като целта е те да започнат да се използват до 30-те години на века.\n\r\nСред начинанията, подкрепени от властите, е огромен изпитателен полигон за летящи коли, изграден в район, опустошен от цунамито, земетресението и ядрената авария във Фукушима през 2011 година. Централната префектура Мие, която е популярна сред холивудски знаменитости като място за отдих, се надява да използва този вид транспорт за връзка между многобройните си острови.\r\n                \r\n                \r\n                \r\nЛетящ автомобил на стартъпа Каривиейтър (Cariviator) през 2017 г. се разби бързо по време на демонстрация. Шефът на компанията Томохиро Фукузава, който присъства на представянето днес, съобщи, че напоследък нейните машини също успяват да се задържат повече време във въздуха.\n\r\nНЕК е сред над 80-те спонсори на технологията на Каривиейтър, сред които са също Тойота (Toyota) и компанията за видео игри Бандаи Намко (Bandai Namco).\n\r\nЦелта е да се постигне плавен преход от традиционни към летящи коли, макар пред новата технология все още да има редица пречки. Сред тях е животът на батериите, нуждата от регулации и опасенията за безопасността.\n\r\nПредставители на НЕК уточняват, че тяхната машина е предназначена за безпилотни полети за доставки, но използва опита на компанията от другите й подразделения като космически пътувания и киберсигурност.\r\nВсички концепции за летящи коли, които приличат на дронове, но са достатъчно големи, за да поберат човек, обещават да бъдат по-добри от хеликоптерите. Вертолетите изискват скъпа поддръжка, шумни са и за тях са необходими обучени пилоти.\n\r\nСпоред японските власти страната има добра възможност да се наложи като световен лидер в тази сфера, защото правителството и частният сектор ще работят заедно в тясно сътрудничество.", "date": "2019.08.05", "title": "Поглед в бъдещето: Японците показаха \"летяща\" кола"}
{"url": "https://www.dnes.bg/politika/2019/08/05/ombudsmaia-silnite-na-denia-se-samorazpraviat-s-horata.418660", "text": "\"Силните на деня\" се саморазправят с хора, защитаващи гражданските си права, отсече омбудсманът Мая Манолова, която изрази тревогата си от дисциплинарното уволнение на медицинската сестра Мая Илиева от болница \"Токуда\".\n\r\nИлиева беше инициатор на протестите на медицинските специалисти, а вчера съобщи във Facebook, че е уволнена от болницата, заради синдикалните си действия и със съгласието на КНСБ.\n\n\n\n\r\n\"Скандализирана съм от уволнението на Илиева и е очевидно, че това е опит да й бъде затворена устата\", допълни Манолова, цитирана от БТА. \n\r\nТова не е единственият случай за оказване на натиск, каза още Манолова и посочи, че на такъв са били подложени и други медицински специалисти извън София. \n                    \n                    \n                \r\n                \r\n                \r\n                \r\nСпоред омбудсмана е оказван натиск и върху протестиращи граждани за други каузи. \n\r\n\"Това е тревожен факт за състоянието на демокрацията в България\", каза още Манолова.\n\r\nМедицинската сестра Мая Илиева изрази категоричното си мнение, че ще потърси правата си в съда. \n\r\nВ заповедта на Илиева е посочено, че тя не е изпълнила професионалните си задължения в работно време и е описана подробно ситуацията. \n\r\nВ становище на болницата, изпратено до медиите, е посочено, че наложеното дисциплинарно наказание на Илиева е \"мотивирано от нейни конкретни действия и бездействия при и по време на изпълнение на непосредствените й професионални задължения\", а като повод за налагане на наказанието са: \"факти и обстоятелства, които са категорично установени и за които има писмени и други доказателства и свидетелски данни\". \n\r\nОт болницата посочват, че наказанието на Илиева не е свързано със синдикалната й дейност.", "date": "2019.08.05", "title": "ОмбудсМая: \"Силните на деня\" се саморазправят с хората"}
{"url": "https://www.dnes.bg/world/2019/08/05/vylcite-edinaci-se-vdyhnoviavali-edin-ot-drug.418615", "text": "Държавите трябва да работят заедно, за да спрат \"вълците единаци\", които се вдъхновяват един от друг, заяви генералният секретар на НАТО Йенс Столтенберг, цитиран от Ройтерс.\n\r\nСтолтенберг каза това при посещение в новозеландския град Крайстчърч, където през март мъж уби 51 мюсюлмани.\n\r\nГенералният секретар на НАТО направи изявлението си и във връзка с двете масови убийства в САЩ през уикенда, при които бяха убити 29 и ранени десетки хора в щатовете Тексас и Охайо. Убийствата доведоха до призиви за по-строг контрол върху оръжията и до безпокойство от засилването на национализма и ксенофобията, отбелязва Ройтерс.\n\n\n\r\n                    \n                    \n                \r\n                \r\n                \r\n                \"Тези атаки са извършени от \"вълци единаци\", но в същото време те са свързани, защото нападателите се вдъхновяват един от друг и се споменават един друг в своите манифести. От това става ясно, че трябва да се борим с тероризма по най-различни начини и с най-различни средства. Обществото трябва да защитава ценностите на свободата, откритостта и толерантността. Виждаме, че мнозина от терористите са едни от нас. Те са родени в страните ни, идват от собствените ни общества. Заради това трябва да обърнем внимание на причините\", каза Столтенберг пред новозеландска медия.\n\r\nНападателят от Тексас, който уби 20 души в търговския център \"Уолмарт\", изрази в манифеста си подкрепа за стрелеца от Крайстчърч Брентън Тарант, отбелязва Ройтерс, цитирана от БТА.\n\r\nНовозеландската премиерка Джасинда Ардърн, която ще се срещне утре със Столтенберг, заяви, че се надява светът да запомни начина, по който Нова Зеландия се е противопоставила на насилието и омразата.\n\r\n\"Това е едно глобално предизвикателство. Разбира се, ние трябва да правим, каквото можем, за да се справим с актовете на омраза, насилие и расизъм в собствените си страни. Необходимо е обаче и единство в международната общност в борбата с актовете на омраза, насилие и тероризъм\", подчерта Ардърн на пресконференция.", "date": "2019.08.05", "title": "\"Вълците единаци\" се вдъхновявали един от друг"}
{"url": "https://www.dnes.bg/eu/2019/08/05/grijite-na-bylgarina-zaplatata-dohodite-razhodite-i-migraciiata.418653", "text": "Цената на живота и притокът на мигранти са двете най-сериозни грижи на българина. Това става ясно от публикувано днес изследване на Европейската комисия, направено във всички държави членки.\n\r\nЗапитани за най-належащите проблеми в България, 46% от анкетираните посочват покачващите се цени и издръжката на живота, всеки трети е загрижен от състоянието на здравеопазването, а 27% от състоянието на икономиката. 72% от анкетираните българи смятат, че икономическата ситуация у нас е много тежка и само 20 на сто са доволни. \n\r\nВ същото време почти половината от българите са доволни от условията, при които работят (48%) и финансовата ситуация на семействата им ги устройва (46%). 64% от анкетираните не намират да има подобрение или вложение в положението им, а 48% и в хала на държавата. 23 на сто обаче виждат, че България върви напред, а 19% напредват и в лично качество.\n                    \n                    \n                \r\n                \r\n                \r\n                \r\nВ европейски план българите се вълнуват най-вече от миграцията (46%) и от тероризма (36%), 15% изтъкват икономическата ситуация в ЕС, а 13 на сто инфлацията и растящите цени.\n\r\nЗа разлика от останалите европейски граждани, които поставят след миграцията климатичните проблеми, само 10 на сто от българите смятат темата за важна.\n\r\nТрадиционно българите имат по-голямо доверие в европейските институции, отколкото в българските. 55 на сто от анкетираните вярват на Брюксел и само 25% на българското правителство и 17 на сто имат доверие в българския парламент.\n\r\n59% са положително настроение към ЕС, а евроскептиците в България са около 11 на сто от анкетираните. От предимствата на еврочленството българите ценят най-високо свободното пътуване (87%), следвано от възможността за обща отбрана (70%) и общата външна политика (64%). Европейската валута - еврото има най-малко поддръжници сред българите - само 40 на сто я смятат за важна, а 45% са против. Повече от половината българи (54%) биха подкрепили ново разширяване на ЕС.\n\r\n12 години след влизането на България в ЕС 55% от българите се смятат за европейски граждани, а 46% не се чувстват такива.", "date": "2019.08.05", "title": "Грижите на българина: Заплатата, доходите, разходите и... миграцията"}
{"url": "https://www.dnes.bg/notifikacii/2019/08/05/adska-jega-prez-iuli-okaza-se-nai-goreshtiiat-registriran-niakoga.418663", "text": "Глобалното затопляне е неоспорим факт - след като бе отбелязан най-горещия юни в историята, дойде време и на юби. Според данните на  европейската служба \"Коперник\" за климатичните промени, юли 2019 г. е бил белязан от изключителни горещини, които са го направили най-горещия регистриран някога. Той изпревари дори юли 2016 г., предаде  Франс прес, цитиран от БТА.\r\n\"Месец юли обикновено е най-горещият през годината в света, но според данните ни тазгодишният юли е и най-горещият регистриран някога - заяви директорът на службата Жан-Ноел Тепо. - С увеличаването на парниковите емисии и въздействието от покачването на  глобалните температури рекордите ще продължат да валят.\"\r\r\n                \r\n                \r\n                Данните на \"Коперник\" показват, че през юли т.г. живачният стълб се е повишил с 0,04 градуса Целзий в сравнение с предишния рекорд през юли 2016 г., когато имаше силно влияние на феномена Ел Ниньо. Разликата в температурите е толкова малка, че е възможно други организации, които събират данни за климата, да не стигнат до същите заключения, се отбелязва в комюнике на службата.\r\nСпоред нея температурата през юли 2019 г. е била с 0,56 градуса Целзий по-висока от средните температурни стойности през периода 1981-2000 г. и с близо 1,2 градуса Целзий по-висока в сравнение с прединдустриалната епоха.", "date": "2019.08.05", "title": "Адска жега през юли, оказа се най-горещият регистриран някога "}
{"url": "https://www.dnes.bg/stranata/2019/08/05/vakanciia-li-ste-utre-shte-e-slynchevo-gradusite-stigat-33.418623", "text": "Времето утре ще бъде слънчево. Временни увеличения на облачността ще има на места в източната половина от страната и над планините, без валежи. Ще бъде по-топло, с максимални температури между 28 и 33 градуса, според прогнозата на НИМХ-БАН.\r\nНад Черноморието ще е слънчево. Временни увеличения на облачността ще има над северните райони, но валежи не се очакват. Преди обяд вятърът ще е слаб от запад-северозапад, а около и след пладне ще духа бриз.\r\nМаксималните температури ще бъдат между 27 и 30 градуса. Температурата на морската вода е от 22-23 градуса на север, до 25-26 градуса - на юг. Вълнението на морето ще е 1-2 бала.\r\nНад планините ще е слънчево, след обяд - с незначителна купеста облачност. Ще духа слаб, предимно северозападен вятър. Максимална температура на височина 1200 метра - около 23 градуса, на 2000 метра - около 15 градуса.\r\n                    \n                    \n                \r\n                \r\n                \r\n                Атмосферното налягане ще се задържи близко до средното за месеца.\r\nВ сряда и в четвъртък ще бъде слънчево, с купеста облачност след обяд през втория ден над планините в Западна България.\r\nЩе се появи югоизточен вятър. Температурите ще продължат да се повишават и на места дневните ще достигат 35-38 градуса; по-ниски, до 30 градуса, ще остават по Черноморието. \r\n ", "date": "2019.08.05", "title": "Ваканция ли сте? Утре ще е слънчево, градусите стигат 33"}
{"url": "https://www.dnes.bg/temida/2019/08/05/arestuvaha-v-hyrvatiia-ubiecyt-na-bai-kosta-ot-poklonnicheskiia-pohod.418668", "text": "Екип от прокурори и разследващи полицаи в Перник успяха да разкрият жестокото убийство на 77-годишния Коста Янков, предава \r\nМъжът бе участник в поклонническия поход към Рилския манастир по повод 550 години от пренасянето мощите на Св. Иван Рилски. Бай Коста бе намерен мъртъв, пребит и съблечен гол на 29 юли край пернишкото село Дрен. \n\nРазследващите са установили, че убиецът му е 46-годишен мъж от Софийско. В село Дрен е живяла неговата майка.\n\r\nСпоред източници на 24 часа, на 28 юли вечерта бай Коста, който не виждал добре, е влязъл в къщата на убиеца си, защото тя била осветена. \n                    \n                    \n                \r\n                \r\n                \r\n                \r\nВероятно той си е мислел, че това е селската черква. 46-годишният мъж, който бил употребил алкохол, пък помислил, че в двора му е влязъл крадец и жестоко го пребил. След това помолил свой съсед с колата да му откарат тялото извън селото и да го изхвърлят. \n\r\nОще на другия ден убиецът е напуснак страната през аерогара София. Пернишката прокуратура е издала заповед за арест и мъжът е заловен на граничен пункт в Хърватия. \n\r\n ", "date": "2019.08.05", "title": "Арестуваха в Хърватия убиецът на бай Коста от поклонническия поход "}
{"url": "https://www.dnes.bg/usa/2019/08/05/v-teksas-iskat-smyrtna-prisyda-za-streleca-ot-el-paso.418612", "text": "В продължение на 5 дни знамената на цялата територия на САЩ ще бъдат спуснати наполовина в знак на съпричастност с жертвите. Това нареди американският президент Доналд Тръмп.\n\n\n\r\nПо-рано прокуратурата в щата Тексас обяви, че  в търговския център на \"Уолмарт\" в град Ел Пасо - 21-годишния американски гражданин Патрик Крусиос.\r\nНападението, при което загинаха 20 души, а други 26 пострадаха, се разглежда като престъпление от омраза и тероризъм.\r\nСмята се, че той е публикувал онлайн манифест, в който обосновава постъпката си с .\r\n                    \n                    \n                \r\n                \r\n                \r\n                Документът, се състоящ се от четири страници, е публикуван в онлайн форум около 20 минути преди началото на нападението. Властите заявиха, че Крусиос съдейства на разследващите и е заявил, че няма съучастници, предаде .\r\nМеждувременно жители на Ел Пасо организираха благотворителна акция за даряване на кръв за пострадалите при нападението.\r\n                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.08.05", "title": "В Тексас искат смъртна присъда за стрелеца от Ел Пасо"}
{"url": "https://www.dnes.bg/stranata/2019/08/05/bum-na-katastrofite-a-pytishtata-bez-znaci-i-osvetlenie.418580", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден уикенд с множество катастрофи по пътищата. Три поредни пътни инцидента станаха на автомагистрала \"Тракия\", при един от които двама загинаха, а осем бяха ранени. \n\n\n\r\nСлучващото се е , отказваме да приемем действията им, посочи Руслан Баждеков от Института за пътна безопасност.\r\n„В мирно време да умират толкова много хора и да има толкова материални щети е недопустимо. Това е абсолютно безхаберие по отношение на пътната безопасност“, заяви той.\r\nПо думите му човешките грешки по отношение на множеството пътни инциденти са неизбежни, но е нужно участниците в движението да бъдат предпазени от лоши условия, за да ги допускат възможно по-малко.\r\n                    \n                    \n                \r\n                \r\n                \r\n                . Такива са например мобилни знаци, които трябва да предупреждават за опасности, но те всъщност не работят както трябва, посочи Баждеков.\r\n\"\", обясни той.\r\n\"Tрябва да се работи с шофьорите, с пасажерите, с тези, които ни предоставят услугата път-шосе-магистрала и обучаващите младите шофьори. Mерките, които трябва да въведем са над 1000, институциите трябва да възстановят доверието в себе си\", подчерта още Баждеков пред .\r\nПо думите му образуващите се тапи и задръствания се дължат често пъти на неправилната организация на АПИ.", "date": "2019.08.05", "title": "Бум на катастрофите, а пътищата без знаци и осветление  "}
{"url": "https://www.dnes.bg/stranata/2019/08/05/bez-strah-ot-globa-myj-ostana-po-banski-i-se-topna-v-okoto.418602", "text": "Мъж по бански се изкъпа в ледените води на едно от Седемте рилски езера – „Окото”, съобщава Нова.\r\nмакар и да има строги забрани за къпане в защитените Рилски езера. В началото на 2019 г. звезди на Discovery бяха глобени за палене на огън, ловуване и дори плуване в един от водните басейни в планината.\r\nВ случая обаче нарушителят се е разминал безнаказано. Директорът на НП „Рила” Красимир Андонов обясни, че макар и видеото да е изпратено до медиите, .\r\n„Човекът, който е подал информация за случая, не се е свързал с нас. Нямаме нищо, върху което да работим, за да установим кой е нарушителят. Ако сигналът беше изпратен до нас служителите ни много бързо щяха да отидат на място. При всички положения човекът, подал сигнала, щеше да разпознае нарушителя”, коментира Андонов.\r\n                    \n                    \n                \r\n                \r\n                \r\n                Андонов коментира и възможността за наблюдение на езерата в реално време.\r\n„Мислили сме по въпроса, но  Трябва някой да стои и да отговаря за тяхното съхранение. Районът е силно посещаем и хората не се съобразяват с правилата”, допълни Андонов.\r\nСанкциите за нарушаване на правилата за влизане в езерата са сериозни. Глобата е от 500 до 5 000 лв.", "date": "2019.08.05", "title": "Без страх от глоба: Мъж остана по бански и се топна в \"Окото\" "}
{"url": "https://www.dnes.bg/world/2019/08/05/shofior-izchezna-bezsledno-sled-novi-navodneniia-v-turciia.418603", "text": "Един човек е безследно изчезнал, след като автомобилът, с който пътувал, е бил отнесен от придошла вода в окръг Ризе, Черноморска Турция, предаде турската частна телевизия НТВ.\r\n\r\nДругите двама души в колата са били спасени.\r\n\r\nОтделно, на същия път, който бил залят от вода в резултат на поройни дъждове, са били блокирани 15 души, връщащи се от сватба, включително пет деца. Те са били спасени от пожарната служба, а състоянието им се преценява като добро.\r\n\r\nПороите в района обаче продължават.\r\n\r\nБуря, придружена от проливен дъжд, връхлетя и окръг Орду, също на Черно море. Количеството дъжд, изляло се в района, е от 140 л/кв.м, пише БТА.\r\n\r\nПадналият град и силният вятър причиниха материални щети на жилищни постройки и автомобили. Отнесени бяха покривите на едно училище и няколко къщи. Автомобили закъсаха по наводнените пътища. Земеделски земи останаха под водата.", "date": "2019.08.05", "title": "Шофьор изчезна безследно след нови наводнения в Турция"}
{"url": "https://www.dnes.bg/stranata/2019/08/05/planinskite-spasiteli-pomognaha-na-trima-zakysali-turisti.418598", "text": "Планинските спасители са се отзовали на три сигнала на бедстващи туристи само за последното денонощие. \r\n\r\nПървата спасителна акция е била в района на Лакатник, където се е загубил турист. \r\n\r\nВтората е била в района на Боянския водопад, като пострадалият е бил с фрактура на крака, уточниха от Планинската спасителна служба (ПСС) към Българския червен кръст (БЧК) пред \"Фокус\".   \r\n\r\nТретата акция е била отново за пострадал планинар, който е получил травма на крака в Рила. \r\n\r\nВсички пострадали са в добро състояние.", "date": "2019.08.05", "title": "Планинските спасители помогнаха на трима закъсали туристи "}
{"url": "https://www.dnes.bg/notifikacii/2019/08/05/osydiha-myj-proizvejdal-si-sobstveni-oryjiia.418604", "text": "Районната прокуратура в Плевен постигна осъдителна присъда за мъж, произвеждал незаконно оръжие в дома си в Пордим, съобщава БТА.\n\r\nСъс споразумение, постигнато в хода на съдебното производство, 59-годишния В.К.Д. се е признал за виновен за извършени от него две престъпления - производство на огнестрелни оръжия без издадено разрешение, и държане на голямо количество огнестрелни оръжия и боеприпаси без надлежно разрешение.\n\r\nЗа извършените престъпления на осъдения е наложено наказание 5 години \"Лишаване от свобода\", като изтърпяването е отложено с петгодишен изпитателен срок. \n\r\nВ срока на изпитателния срок на осъдения е предвидена пробационна мярка - задължителна регистрация по постоянен адрес. Одобреното от съда Споразумение има сила на влязла в сила присъда и подлежи на незабавно изпълнение. \r\n                \r\n                \r\n                \r\nВ хода на разследването било установено, че осъденият притежава специални знания и умения в областта на стругарството, металообработването и дървообработването. \n\r\nТой използвал тези знания за преправянето и произвеждането на самоделни огнестрелни оръжия. В гаражното помещение на обитавания от него имот оборудвал работилница, където произвеждал самоделните оръжия. \n\r\nВ този гараж осъденият държал различни метални и дървени части и предмети, които използвал в процеса на производство. Произведените от него оръжия той предоставял и на трети лица. \n\r\nПрез периода 1 януари - 19 юни т.г. произвел 9 броя пушки. Според назначената балистична експертиза те са технически годни да произвеждат изстрели.\n\r\nВ хода на процесуално следствените действия в дома и гаража на осъдения, освен произведените от него пушки, са намерени и боеприппаси - 573 патрони.\r\n ", "date": "2019.08.05", "title": "Осъдиха мъж - произвеждал си собствени оръжия"}
{"url": "https://www.dnes.bg/politika/2019/08/05/kak-radev-naznachil-radeva-kyde-jiveli-signalyt-bez-konflikt-na-interesi.418610", "text": "Антикорупционната комисия не установи конфликт на интереси по отношение на президента Румен Радев.\r\nПроизводството по сигнал срещу него в останалата му част е прекратено, става ясно от решение на КПКОНПИ, публикувано на официалния й сайт.\r\nВ сигнала се посочвало, че са налице съмнения за конфликт на интереси и облагодетелстване чрез служебно положение на Румен Радев в качеството му на командир на ВВС във връзка с назначаване на Десислава Генчева (в момента Радева) на два щата, въпреки че вторият такъв - пиар на ВВС, по правилник трябва да се заема от военизирано, а не от цивилно лице, каквато е тя.\r\nВ него се казва още, че ВВС е плащало наем на жилище, което обитава Десислава Генчева в София, в което и самият Румен Радев е живял с нея.\r\n                    \n                    \n                \r\n                \r\n                \r\n                Радев е закупил жилище в София през 2010 г. - от 143 кв. м за 168 хил. лв., което е под пазарните цени на имотите за периода в района. През 2005 г. е закупено ведомствено жилище от Министерството на отбраната и едновременно с това неправомерно е ползвано под наем второ ведомствено жилище. Апартаментът е продаден през 2007 г., пише още в сигнала.\r\nРадев бе начело на ВВС от 30 юни 2014 г. до 10 август 2016 г.\r\nСпоред комисията в изпратения по електронен път сигнал срещу Радев не са се съдържали данни за нарушение на отменения Закон за предотвратяване и установяване на конфликт на интереси.\r\nТвърденията в сигнала касаят правни действия - сключване на договори за наем и договор за покупко-продажба на недвижими имоти, извършени от Румен Радев в качеството му на физическо лице, а не като лице, заемащо публична длъжност.\r\nПосочено е също, че не е налице свързаност между Радев и Десислава Генчева преди датата на сключване на гражданския брак - 12 август 2016 г.\r\nКомисията посочва, че не е установен конфликт на интереси поради липса на частен интерес на Румен Радев или на свързано с него лице.\r\n ", "date": "2019.08.05", "title": "Как Радев назначил Радева, къде живели.... Сигналът - без конфликт на интереси"}
{"url": "https://www.dnes.bg/obshtestvo/2019/08/05/biblioteka-na-kolela-po-ulicite-na-sofiia.418608", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Библиобусът на Столичната библиотека разполага с над 700 тома художествена, научно-популярна и детска литература. Той улеснява достъпа на хората до книгите. \n\r\nЕкип напосети колоритния библиобус и се срещна с директора на Столичната библиотека Юлия Цинзова на площад \"Славейков\".\n\r\nВече пета година Столичната библиотека реализира своя мащабна кампания за насърчаване на четенето. Кампанията се състои от две части - \"Зелени библиотеки\" в парковете на София и \"Зелени библиотеки\" в планината.\n\r\nЮлия Цинзова посочи в \"България сутрин\", че за миналата година са получили над 1500 книги като подарък от столичани. А в мобилния \"Библиобус\" може да се намери почти всякакъв тип литература. Всеки читател може да поиска определена книга и безплатно да стане член на библиотеката.\n                    \n                    \n                \r\n                \r\n                \r\n                \r\nОт услугите на \"Библиобус\"-а вече се възползваха в Южния парк и в Градската градина в София. Предстои той да посети парка \"Заимов\", Борисовата градина и още места в столицата. А инициативата може да продължи и в началото на септември.", "date": "2019.08.05", "title": "Библиотека на колела по улиците на София"}
{"url": "https://www.dnes.bg/obshtestvo/2019/08/05/da-pomognem-na-rumi-da-prebori-levkemiiata.418618", "text": "От 10 години  се бори с коварната миелоидна левкемия, но от няколко месеца състоянието й се влошава. \n\r\nЗаради това семейството на 54-годишната жена се нуждае от помощ, защото сумата за лечението й е непосилна за близките й.\n\r\nРуми е диагностицирана през 2009 год. с миелоидна левкемия.\n\r\nВ продължение на 10 години е на поддържаща таргетна терапия и води нормален начин на живот. До февруари 2019 год., когато започва да изпитва силни болки в гръбначния стълб.\n\r\nПриета е в болница и е оперирана за премахване на дискова херния.\n\r\nНяколко дни след операцията болките стават още по-силни. \n                    \n                    \n                \r\n                \r\n                \r\n                \r\nТогава й съобщават, че хроничната левкемия е прерастнала в бластна криза, но в следващите дни никой не дава категорично и ясно решение как ще протече лечението, затова близките й решават да я изпратят в турската клиника „Газиосман паша”.\n\r\nОт март месец досега минава през редица високодозови  химиотерапии, лъчетерапии и трансплантация на стволови клетки, която за съжаление е неуспешна.\n\r\nВ следствие на множество процедури, тялото й не може да произвежда тромбоцити. Първоначалната оферта, за лечението й е била 115 000 евро, но след неуспешната трансплантация се налага да се съберат още 45 000 евро, за да се направи нова трансплантация.\n\r\nДо 5.08 трябва да се преведат 40 000 лв.за следващата трансплантация, за което дават 90% гаранция,че ще оздравее. \n\r\nАко искате да помогнете на Руми:\r\nДарителска сметка:\r\nIBAN: BG58UBBS80021081729440\r\nBIC: UBBS BGSF\r\nРумяна Евтимова Стоянова\n\r\nИли изпратете дарителски SMS DMS RUMI\r\nИзпратете дарителски SMS с текст на латиница\r\nDMS RUMI на номер 17 777\r\n(за абонати на Telenor, VIVACOM и A1)\r\n ", "date": "2019.08.05", "title": "Да помогнем на Руми да пребори левкемията"}
{"url": "https://www.dnes.bg/world/2019/08/05/erdogan-dovolen-napisahme-nova-istoriia-s-gigantski-proekti.418601", "text": "\"Ден на мега откривания\" - така е озаглавил водещата си публикация турският в. \"Дирилиш постасъ\", визирайки откриването вчера от турския президент Реджеп Тайип Ердоган на цялата завършена магистрала от Истанбул до Измир и на огромна болница в Бурса.\n\r\n\"Турция изпълнява един по един своите мега проекти\", отбелязва изданието, цитира БТА.\n\r\nС пускането в експлоатация на новата магистрала времето в път между двата града се намалява от 8,5 на 3,5 часа, а разстоянието - с над сто километра, тъй като досегашният път, дълъг 515 км, се съкрати на 404 км с построяването на аутобана.\n\r\nОтделно, Ердоган откри болница в Бурса, десетата по ред от т.нар. градски болници, представляващи огромни и най-съвременни болнични комплекси, изграждани в страната.\n\r\n                    \n                    \n                \r\n                \r\n                \r\n                Проектът за построяване на градски болници, които се определят като болници на бъдещето, е в рамките на Програма за реформа в здравеопазването. Програмата включва общо 31 проекта с капацитет от 44 418 болнични легла, които се реализират по модел на сътрудничество между държавния и частния сектор. Преди това такива болници бяха открити в Йозгат, Мерсин, Ъспарта, Адана, Кайсери, Елязъг, Ескишехир, Маниса и Анкара.\n\r\nНовият болничен комплекс в Бурса ще има капацитет от 1355 легла, ще обхваща общо шест специализирани клиники и ще покрива най-съвременни стандарти, надвишаващи световните, пишат вестниците.\n\r\nВ. \"Йени акит\" оценява, че новата магистрала между Истанбул и Измир ще подейства като \"допинг за икономиката\". Според изданието приносът на проекта само от спестено време и гориво се изчислява на 3,5 милиарда турски лири за икономиката годишно.\n\r\n\"Написахме нова история с гигантски проекти\" - този цитат от изказването на президента Ердоган извежда в заглавие тази сутрин в. \"Стар\", цитиран от БТА.\n\r\n\"Днес пишем история\", обяви турският лидер.\n\r\nНа откриването на болницата в Бурса Ердоган открои важността на следващия четиригодишен период, през който няма да има редовни избори, и се зарече, че това време ще бъде използвано за обновяване на неговата Партия на справедливостта и развитието (ПСР), за укрепване на държавата и за обединение. Ердоган обеща също реформи, които да подсилят демокрацията в страната.\r\n ", "date": "2019.08.05", "title": "Ердоган доволен: Написахме нова история с гигантски проекти!"}
{"url": "https://www.dnes.bg/obshtestvo/2019/08/05/ne-mi-se-obijdai-no-v-podkrepa-na-tezi-s-nevidimi-uvrejdaniia.418599", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nЧесто получавам реплики, като тази, която държа в ръцете си, защото не попадам в стереотипите за това как трябва да изглежда един инвалид (освен може би по броя белези, които пресичат тялото ми)...\n\r\nТака звучи началото на проекта на Мануела Попова, инициатор на \"Не ми се обиждай, но…\", който за броени дни стана изключително популярен в социалните мрежи. Той е насочен към хора с различни увреждания, здравословни проблеми, полова идентичност, расова принадлежност и е срещу наложените в обществото стереотипи.\n                    \n                    \n                \r\n                \r\n                \r\n                \r\nВъпреки здравословните си проблеми Мануела завършва висше образование в Нов български университет, специалност \"Връзки с обществеността\".\n\r\n\"Независимо дали си различен или не, трябва да застанеш с лицето си пред другите. Това, което е част от мен като заболяване, не ме определя\", каза тя в ефира на \"България сутрин\". \n\r\nПо думите ѝ след създаването на проекта е получила съобщения и обратна връзка от стотици хора, част от които също са с \"невидими\" увреждания.\n\r\n\"Не очаквах проектът да се развие толкова скоростно. Оставям хейтърските съобщения, не реагирам на острото с остро. Много хора просто не разбраха посланието ми, но и много ме подкрепиха\", каза тя пред . \n\r\n\"Въпрос на възпитание е да се отнасяш добре с различните!\", допълни Мануела. \r\n ", "date": "2019.08.05", "title": "\"Не ми се обиждай, но…\" - в подкрепа на тези с \"невидими увреждания\""}
{"url": "https://www.dnes.bg/stranata/2019/08/05/kamion-mina-prez-prelez-na-cherveno-blysna-go-vlak.418624", "text": "Камион премина през жп прелез въпреки предупредителната сигнализация и се блъсна с преминаващ влак. Инцидентът е станал в 10 часа тази сутрин в междугарието Дойранци-Левски, съобщават от НКЖИ.\n\r\nВ следствие на инцидента е прекъснато движението между двете гари.\n\r\nДнес в 10.00 часа, на прелез в междугарието Дойранци-Левски, тежкотоварен автомобил преминава през съоръжението при редовно задействано автоматична прелезна сигнализация (светлинна и звукова сигнализация) и се сблъсква с пътнически влак, движещ се по направлението Ловеч - Левски. Вследствие на удара е дерайлирал локомотивът от влаковата композиция.\n\r\nВодачът на товарния автомобил е пострадал.\n\r\nЗаради катастрофата е нарушен графикът на движение на влаковете между Левски и Троян. За пътниците по това направление е осигурен превоз с автобуси. \n                    \n                    \n                \r\n                \r\n                \r\n                \r\nРъководствата на ДП \"Национална компания \"Железопътна инфраструктура\" и \"Холдинг БДЖ\" ЕАД призовават водачите на пътни превозни средства да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници, подчертават от НКЖИ.\r\n ", "date": "2019.08.05", "title": "Камион мина през прелез на червено, блъсна го влак"}
{"url": "https://www.dnes.bg/stranata/2019/08/05/35-godishen-se-udavi-v-moreto-povliaklo-go-silno-techenie.418622", "text": "35-годишен мъж от Варна , пише \"Фокус\".\r\nИнцидентът е станал на 3 август малко преди обяд, съобщи управителят на ДКЦ \"Света Клементина\" д-р Иван Иванов.\r\nВъпреки усилията на спасителите, мъжът е починал в следствие на удавяне от силно течение на морето.\r\n„До колкото знам мъжът е влязъл заедно с един от спасителите , обаче него го дърпа течение навътре и в следствие на това се удавя“, обясни д-р Иванов.", "date": "2019.08.05", "title": "35-годишен се удави в морето, повлякло го силно течение"}
{"url": "https://www.dnes.bg/temida/2019/08/05/plamen-georgiev-veche-e-redovi-prokuror.418620", "text": "\nБившият председател на КПКОНПИ Пламен Георгиев беше възстановен на работа като прокурор в Специализираната прокуратура с 8 гласа от 8 присъстващи на заседанието на Висшия съдебен съвет, предава bTV. \r\n\r\nЗа да се случи това, ВСС обяви още миналата седмица, че днес ще има извънреден съвет само с една точка - именно възстановяването на Георгиев. \n\n\n\r\n\r\nТой подаде оставка на 31 юли като председател на Аникорупционната комисия, а за нея се разбра от съобщение на председателя на Парламента Цвета Караянчева. Малко по-късно след обявяването на оставката, тя беше гласувана в Народното събрание и той беше освободен. \r\n\r\nСамият Георгиев посочи, че подава оставка, заради натиска над семейството му след скандала \"Апартаментгейт\", в който името му беше замесено.", "date": "2019.08.05", "title": "Пламен Георгиев вече е редови прокурор "}
{"url": "https://www.dnes.bg/televizia/2019/08/05/bylgariia-sutrin-po-bulgaria-on-air-v-leten-format-i-s-nov-chas.418596", "text": "\n\r\nАтрактивно съдържание и подбрани издания на публицистичните си предавания ще предложи ефирът на националната политематична телевизия през най-летния месец. \r\nОт 5 август до 9 септември позитивното начало на деня с водещите Гергана Венкова и Златимир Йочев ще има нов начален час. Така зрителите на ще могат да следят качествените дискусии и новини всеки делничен ден от 07:00 до 09:30 часа, като продължителността на сутрешния блок ще бъде намалена с тридесет минути. Паралелно с коментари по горещите теми, ще се отделя и повече време за по-летни, приятни теми. Както досега Гергана и Златимир ще продължат да срещат зрителите и с лица от областта на културата и позитивните им истории.\r\n                    \n                    \n                \r\n                \r\n                \r\n                През месец август емблематичните публицистични предавания \"“, \"“, \"“ и \"“ излизат в заслужен отпуск, като ще бъдат излъчвани повторения на най-добрите им епизоди. През лятото инфотейнмънт предаването за изкуство, култура и творчески индустрии \"“ също предоставя възможност на зрителите да се насладят на някои от най-интересните дискусии и идеи, излъчени от началото на годината.\r\nПаралелно с повторенията на собствените си продукции, през август   ще предложи на аудиторията и вълнуващи  срещи с руски класики и съвременни европейски филми.\r\nОт средата на септември ефирът на политематичната телевизия ще представи нови издания на предаванията си, посветени на ключови за обществото теми и актуални въпроси.", "date": "2019.08.05", "title": "\"България сутрин“ по Bulgaria ON AIR в летен формат и с нов час"}
{"url": "https://www.dnes.bg/stranata/2019/08/05/katastrofa-krai-cherven-briag-zagina-46-godishen-shofior.418631", "text": "46-годишен мъж е загинал след катастрофа до разклона за гр. Червен бряг, съобщиха от плевенската полиция.\r\n\r\nНа 2 август на пътя Бяла - Ботевград два леки автомобила са се сблъскали. \r\n\r\nЕдиният от водачите, 46-годишен мъж, е бил откаран в болница, където по-късно е починал. \r\n\r\nРаботата по изясняване на причините за катастрофата продължава в рамките на образуваното досъдебно производство.", "date": "2019.08.05", "title": "Катастрофа край Червен бряг, загина 46-годишен шофьор"}
{"url": "https://www.dnes.bg/crime/2019/08/05/maika-opeche-vesel-keks-na-decata-si-i-se-ozova-v-aresta.418633", "text": "Жена от Сандански влезе в ареста, защото приготвила кекс с канабис за децата си. \r\n\r\nДо задържането й се стигнало след сигнал от филиала за спешна помощ, подаден в полицията около 1 часа през нощта, за постъпили две жени на 46 и 22 години и двама мъже на 19 и 22 години със симптоми за хранително отравяне.\r\n\r\nПолицаите са установили, чете са яли домашно приготвен „весел кекс“. \r\n\r\nСанданчанката, която живее в САЩ, била на почивка в родния си град с децата си - на 19 и 22 г., и техен приятел американец.  \r\n\r\nЖената решила да приготви популярния \"весел кекс\" с марихуана, допълва \"\". \r\n\r\nСлед това четиримата се почувствали зле, но американецът бил по-адекватен и успял с кола да откара останалите до болницата. След като медиците стабилизирали състоянието им, те са изписани. \r\n ", "date": "2019.08.05", "title": "Майка опече \"весел кекс\" на децата си и се озова в ареста "}
{"url": "https://www.dnes.bg/stranata/2019/08/05/avgust-nai-kyrvaviiat-mesec-na-pytia-zapochna-s-8-jertvi.418568", "text": "Осем души загинаха, а близо 110 бяха ранени при тежки катастрофи само от 1 август до 4 август по пътищата на България. А статистиката е повече от стряскаща – през иначе приятния и отпускарски август, от близо 3 десетилетия насам, на пътя загиват средно по близо 100 души, пише \"Труд\" в свой материал. \n\n\nСтатистиката на КАТ по месеци от 1990 г. насам категорично сочи, че пикът на жертвите е в трите месеци от лятото плюс септември. През това време на годината времето е топло,  пътищата по-често са сухи, светлата част на деня е дълга, а хората пътуват през отпуските си. Въпреки благоприятните условия обаче, тогава стават и най-много катастрофи. \n                    \n                    \n                \r\n                \r\n                \r\n                \r\nСпоред статистиката два дни от седмицата са най-опасни за шофиране – събота и неделя. А часовете в тях са от 16 до 19 ч, сочат анализите на КАТ.\n\r\nТака например, през миналата 2018 г. по пътищата в страната в събота и неделя са загинали 229 от всички 611 жертви, което прави над 37% от всички загинали при катастрофи. Почти същото показва и статистиката за 2018 г. \n\r\nДруг факт е, че 74% от жертвите на катастрофи са по пътищата от първи, втори и трети клас, където има насрещно движение и най-често стават челни удари. Според статистиката в Европа само 10% жертвите на пътя са при инциденти на магистрали. У нас за 2018 г. загиналите на магистрали са 14,61% от всички убити, а за 2017 г. – 12,86%.\n\r\nПрез летните месеци в катастрофите у нас нерядко участват и коли с чужденци. Всяка година по това време по пътищата в страната има много гастарбайтери от Турция, които пътуват със семействата си от страни от Западна Европа към родината си. Заради дългия път и сравнително кратката отпуска, някои шофьори карат по 2-3 денонощия почти без почивка, заспиват зад волана, изпреварват рисково и не спазват ограниченията на скоростта.\n\r\nОсвен турците, в последните години и много румънски туристи прекосяват страната ни през лятото на път за Гърция, или в най-добрия случай – за родните курорти по Северното Черноморие. Фаталните инциденти с коли на северните ни съседи по нашите пътища също зачествяват в последните години. \n\r\nИ все пак, статистиката сочи, че не само в България лятото е по-опасно за шофьорите от лошото време през зимата. Традиционно юли и август са месеците с най-много загинали в катастрофи в Европа, като причината в повечето случаи е шофиране с висока скорост.", "date": "2019.08.05", "title": "Август – най-кървавият месец на пътя! Започна с 8 жертви"}
{"url": "https://www.dnes.bg/obshtestvo/2019/08/05/do-kraia-na-veka-liatoto-u-nas-po-toplo-s-6.418567", "text": "До края на века средните месечни температури в най-големите ни градове София и Пловдив ще се повишат с до 6°С през летния юли, показва прогноза на BBC как ще се отрази глобалното затопляне по света, цитирана от \"\".\n\r\nДори през традиционно най-студеният месец януари средните температури ще бъдат с до 3°С по-високи спрямо сегашните. \n\nПрогнозата на BBC e направена за 1000 града в света, като са използвани сравнения на температурите в периода 1880-1900 г. спрямо тези в днешно време. \n\r\nСпоред изчисленията на британците, през 2018 г. средната температура за юли в София е била 20,5 градуса, а през януари – минус 1,8 градуса. При най-добрия сценарий, в който емисиите на парниковите газове стигнат своя пик в началото на века и след това рязко започнат да падат, средната температура през януари 2100 г. ще е -0,4°С, а през юли ще стигне 21,4°С. \n                    \n                    \n                \r\n                \r\n                \r\n                \r\nПри средно добрия сценарий средната температура през януари в София ще се повиши до 0,5 градуса, което е с цели 4,1 градуса повече от тази през 1900 г. и до 22,9°С през юли, което е увеличение с 4 градуса. Според най-лошия сценарий пък в края на века средната температура през януари в София ще бъде 3,2°С (с 6,8 градуса над 1900 г.) и 27,1 градуса през юли (с 8,2 градуса повече), като този развой е възможен, ако парниковите емисии не започнат да намаляват до края на века.\n\r\nЩо се касае за Пловдив, който традиционно е по-топъл град от столицата, очертаващата се жега след 80 години е още по-голяма. Според данните от миналата година средната температура за юли в града е била 22 градуса, а през януари - минус 0,7 градуса.\n\r\nПри най-добрия сценарий температурата през януари 2100 г. ще е 0,6 градуса - с 0,9 градуса над сегашната и с 3 над тази от 1900 г., а през юли ще стигне 22,8 градуса - с 0,8 повече от 2018 г. и с 2,4 над тази от 1900 г.\n\r\nНай-лошият сценарий за Пловдив пък предвижда 3,8°С средна температура през януари и 28,4°С през юли, което е увеличение с между 6 и 8 градуса.\n\r\nСпециалистите отново напомнят, че ако глобалното затопляне продължи с днешните темпове, до края на века температурите в света могат да се повишат средно с 3-5°С.", "date": "2019.08.05", "title": "До края на века: Лятото у нас по-топло с 6°"}
{"url": "https://www.dnes.bg/sport/2019/08/05/bivsh-voleibolen-nacional-pochina-na-43-godini.418571", "text": "Бившият волейболен национал Христо Модев почина на 43-годишна възраст, .\r\nИгралият в ЦСКА, \"Славия\" и отбори в Северна Македония спортист бе един от най-ръстовите състезатели във волейбола.\r\nМодев бе висок 216 сантиметра и ще остане в историята на българския волейбол като най-високия състезател, обличал националната фланелка.\r\nПоклон пред паметта му!\r\n ", "date": "2019.08.05", "title": "Бивш волейболен национал почина на 43 години"}
{"url": "https://www.dnes.bg/notifikacii/2019/08/05/dvama-zaginaha-v-polsha-grymna-bomba-ot-vsv.418570", "text": "Двама души загинаха в Полша след експлозия на бомба, която вероятно е останала от Втората световна война, предаде ДПА.\r\n\r\nТрагичният инцидент е станал в неделя, когато двама мъже на възраст 29 и 35 години занесли бомбата в гараж, където тя избухнала. \r\n\r\nПолиция и сапьори приближили мястото и открили при претърсването и друга опасна военна техника. Около гаража в село Чарново край град Остроленка е установен 500-метров кордон за сигурност. \r\n\r\nСпоред съобщения в медиите една от двете жертви е бил колекционер на боеприпаси от Втората световна война. В района са се водили тежки сражения и през двете световни войни, както и при войната между СССР и Полша, припомня БТА.", "date": "2019.08.05", "title": "Двама загинаха в Полша, гръмна бомба от ВСВ"}
{"url": "https://www.dnes.bg/sport/2019/08/05/po-stypkite-na-tatko-mik-shumaher-s-pyrva-pobeda-vyv-formula-2.418569", "text": "Синът на легендата на Формула 1 Михаел Шумахер – Мик, спечели първата си победа във Формула 2. \n\n\n20-годишният германец започна от първа позиция и финишира на това място в спринтовото състезание в Будапеща в неделя.\r\n\r\nШумахер направи 28 обиколки на пистата \"Хунгароринг\" и завърши на 1.4 секунди пред японеца Нобухару Мацушита, спечелвайки първи успех за Према Рейсинг Тийм.\r\n\r\nГерманският пилот остана на осмо място в другото състезание от Ф2 този уикенд в унгарската столица. Заради звездният си баща младият Мик е следен изкъсо от фенове и специалисти, които му предричат добро бъдеще във Формула 1.\r\n\r\nВ момента при най-бързите пилоти особено внимание приковава към себе си младият Макс Верстапен, който е син на бившия съотборник на Шумахер в Бенетон – Йос Верстапен.\r\n\r\n ", "date": "2019.08.05", "title": "По стъпките на татко: Мик Шумахер с първа победа във Формула 2"}
{"url": "https://www.dnes.bg/obshtestvo/2019/08/05/sled-10-godini-pak-shte-podgotviat-asansiorni-tehnici-v-uchilishte.418572", "text": "Специалисти асансьорни техници ще бъдат отново обучавани в училище наесен след 10-годишно прекъсване и липса на кандидат-гимназисти за тази специалност, съобщава \"Монитор\".\n\r\nБъдещите специалисти ще прекрачат прага на столичната Професионална гимназия по транспорт и електротехника \"Хенри Форд\" и ще трябва да помогнат с липсата на кадри в тази специалност в последните години.\n\r\nВ паралелката \"Електрообзавеждане на подемна и асансьорна техника\" вече са записани 10 деца, обясни директорът на гимназията инж. Таньо Стойчев. Желаещите обаче са достатъчни за реализирането на дуалната паралелка, тъй като тя е защитена и може да стартира с 9 ученици. \n                    \n                    \n                \r\n                \r\n                \r\n                \r\nОсвен това надеждата на директора е, че броят на мераклиите за специалността може да се увеличи, защото записването ще продължи до 10 септември.\n\r\nДо 2 години в училището ще бъде изграден и център за обучение с учебен асансьор, на който бъдещите специалисти ще се упражняват. За специалните предмети, които почват от втория срок на 10-и клас, пък е изградена лаборатория по силова електротехника.", "date": "2019.08.05", "title": "След 10 години: Пак ще подготвят асансьорни техници в училище"}
{"url": "https://www.dnes.bg/usa/2019/08/05/ubiecyt-ot-deityn-systavial-spisyci-s-hora.418573", "text": "Съученици на извършителя на масовото убийство в Дейтън, щата Охайо, Конър Бетс съобщиха, че той е бил временно отстранен от училище, защото съставил два списъка - с хора, които искал да убие и с момичета, които искал да нападне сексуално, предаде Асошиейтед прес. \n\n\nДвама бивши съученици съобщиха тази информация, след като полицията заяви, че нищо в биографията на Конър Бетс не би попречило да купи пушката, с която стреля пред претъпкан бар, по-малко от минута преди да бъде застрелян от патрулиращи в района полицаи.\n\r\nБетс бил временно отстранен от гимназията Белбрук, след като в училищна тоалетна бил открит списък с лица, които искал да ликвидира. Преди това той бил временно отстранен, защото направил списък със съученички, които искал да изнасили.\n                    \n                    \n                \r\n                \r\n                \r\n                \r\nПредставители на гимназията отказаха да потвърдят информацията.\n\r\nБетс не е привличал вниманието на полицията, след като навършил пълнолетие, сочат официалните данни на американски власти, съобщава БТА.", "date": "2019.08.05", "title": "Убиецът от Дейтън съставял списъци с хора"}
{"url": "https://www.dnes.bg/obshtestvo/2019/08/05/ponedelnikyt-slynchev-no-po-hladen-jegata-idva-ot-vtornik.418574", "text": "Слънчев, но малко по-хладен от обичайното за началото на август ще бъде първият работен ден през новата седмица, сочи прогнозата за времето на НИМХ.\n\r\nЩе бъде предимно слънчево с временни увеличения на облачността. Ще духа слаб северозападен, в Източна България предимно северен вятър. Максималните температури, в повечето райони, ще бъдат между 26 и 31 градуса, в София около 26 градуса.\n\r\nНад Черноморието ще бъде слънчево. Ще духа слаб до умерен север-северозападен, след обяд източен вятър. Максимални температури на въздуха 26-27 градуса. Температурата на морската вода е 26 градуса. Вълнението на морето ще бъде 2-3 бала.\n\r\nНад планините ще бъде предимно слънчево, след обяд с купеста облачност, но само на отделни места ще превали краткотраен дъжд. Ще духа слаб до умерен север-северозападен вятър. Максимална температура на височина 1200 метра - около 20 градуса, на 2000 метра - около 12 градуса.\n                    \n                    \n                \r\n                \r\n                \r\n                \r\nВъв вторник и сряда ще е предимно слънчево, в много райони вече и почти тихо. Временни увеличения на облачността ще има през първия ден на места в източната половина от страната и над планините, без валеж. \n\r\nТемпературите ще се повишават и в сряда дневните ще достигат до 30-35 градуса.", "date": "2019.08.05", "title": "Понеделникът слънчев, но по-хладен. Жегата идва от вторник"}
{"url": "https://www.dnes.bg/usa/2019/08/05/meksiko-za-strelbata-v-teksas-terorizym-sreshtu-meksikancite.418575", "text": "Мексиканските власти смятат нападението в тексаския град Ел Пасо за терористичен атентат срещу мексиканци, предаде Ройтерс. \n\"Смятаме случилото се за терористичен акт, насочен срещу мексиканско-американската общност и мексиканците в САЩ\", заяви външният министър на Мексико Марсело Ебрард. \r\n\r\nТой добави, че мексиканските власти ще обмислят да повдигнат съответните обвинения пред съда и ще поискат, ако е необходимо, екстрадицията на извършителя на нападението.\r\n\r\nМексиканският президент Андрес Мануел Лопес Обрадор съобщи снощи, че шестима от 20-те загинали при нападението са мексиканци. Други седем мексиканци са сред 26-те ранени.\r\n\r\nНападението в събота беше извършено от 21-годишен бял мъж, който беше задържан от полицията, припомня БТА.", "date": "2019.08.05", "title": "Мексико за стрелбата в Тексас: Тероризъм срещу мексиканците"}
{"url": "https://www.dnes.bg/stranata/2019/08/05/iztichane-na-gaz-v-karnobat-evakuiraha-chast-ot-jitelite.418578", "text": "Част от жителите на Карнобат са били евакуирани снощи заради теч на газ на жп гарата в Карнобат. Много хора са прекарали нощта на открито.\r\nОколо 01:00 часа в района на Карнобат е преминавала цистерна, натоварена с пропан-бутан. Служител на жп гарата е усетил миризма и специфично съскане.\r\nНа място веднага са изпратени екипи на пожарната, полицията, жандармерията и газоспасителната служба. Част от жителите в района на гарата са евакуирани, предаде Нова.\r\nМалко по-късно цистерната е изтеглена на километри от района. А около 06:00 часа на хората е позволено да се върнат в домовете си.\r\nНяма опасност, а ситуацията е овладяна.", "date": "2019.08.05", "title": "Изтичане на газ в Карнобат, евакуираха част от жителите"}
{"url": "https://www.dnes.bg/world/2019/08/05/stachkata-na-hiitrou-otlojena-pone-s-1-den.418576", "text": "Двудневната стачка на служителите на най-голямото лондонско летище \"Хийтроу\", която трябваше да започне в полунощ, бе отложена в последния момент поне за 1 ден, за да се даде повече време на преговорите, които се водят между управата на летището и синдикатите, предаде Асошиейтед прес.\n\r\nПерсоналът настоява за по-високо заплащане. Синдикатът отхвърли насрещната оферта на управата за 7,3 процента постепенно увеличение за 2-годишен период. Той настоява освен това да се премахнат разликите в заплащането между служители, извършващи една и съща работа, както и да се намали \"неприемливата\" огромна разлика в заплащането между главния шеф на летището Джон Холанд-Кей и редовите работници. Само годишният му компенсационен пакет е на стойност 4,2 млн. паунда (над 5 млн. долара).\n\r\n                    \n                    \n                \r\n                \r\n                \r\n                \"Холанд-Кей само за два дни печели толкова, колкото някои от нископлатените работници на \"Хийтроу\" печелят за цяла година\", отбелязаха синдикалните лидери.\n\r\nАко стачката не бе отложена, днес трябваше да бъдат отменени над 170 полета от \"Хийтроу\", пише БТА. Дали продължаващите преговори ще дадат някакъв резултат е трудно да се каже.", "date": "2019.08.05", "title": "Стачката на \"Хийтроу\" отложена поне с 1 ден"}
{"url": "https://www.dnes.bg/world/2019/08/05/nai-malko-17-dushi-zaginaha-pri-vzriv-v-kairo.418577", "text": "Най-малко 17 души загинаха и 32 бяха ранени при експлозия край Националния онкологичен институт в центъра на Кайро, предаде Ройтерс, цитирайки египетското здравно министерство.\r\n\r\nСпоред изявление на египетското вътрешно министерство експлозията е предизвикана от автомобил, движещ се в насрещното движение, който се е сблъскал с три други превозни средства. Това е довело до експлозията.\r\n\r\nЕгипетската прокуратура разследва причините за инцидента, но засега няма официално изявление, съобщават източници на Ройтерс, предаде БТА.\r\n ", "date": "2019.08.05", "title": "Най-малко 17 души загинаха при взрив в Кайро"}
{"url": "https://www.dnes.bg/index/2019/08/05/receptata-dnes-salata-s-pasta-mocarela-i-kolbas.418350", "text": "\r\n250 г паста спирали\r\nняколко листа маруля\r\n250 г салам по ваш избор\r\n10 топки бейби моцарела\r\n1 малко бурканче маринован артишок\r\n10 чери доматки\r\n1 малка глава червен лук\r\nняколко маслини\r\n1-2 чушки, може и люти\r\nЗа дресинга\r\n6 с.л. зехтин\r\n3 с.л. оцет\r\n1 ч.л. дижонска горчица\r\n1/2 ч.л. риган\r\nсол, черен пипер на вкус\r\n\r\nНакъсайте марулята или я нарежете. Сложете я в купа и прибавете към нея нарязаните салам, чери доматки (наполовина), чушки, маслини, артишок, сварената паста и по желание може да нарежете на две и бейби моцарелата. Пригответе дресинга и овкусете салатата.\r\n", "date": "2019.08.05", "title": "Рецептата Dnes: Салата с паста, моцарела и колбас"}
{"url": "https://www.dnes.bg/stranata/2019/08/05/i-tazi-sutrin-nova-verijna-katastrofa-na-trakiia.418583", "text": "Нова верижна катастрофа е станала рано тази сутрин на магистрала \"Тракия\" при километър 101 в посока Буркас. При инцидента край Пазарджик са се ударили няколко коли, а очевидци съобщават за обърнат бус в активната лента.  \r\n\r\nПо информация от АПИ движението при 101 километър в посока Бургас се осъществява в изпреварващата лента заради катастрофа. От Пътната агенция предупреждават шофьорите да се движат с повишено внимание и съобразена скорост. \r\n\r\nШофьори предупреждават, че се е образувала километрична опашка и преминаващите трябва да се заредят с търпение.\r\nЗасега не е ясно има ли пострадали при инцидента.", "date": "2019.08.05", "title": "И тази сутрин: Нова верижна катастрофа на \"Тракия\""}
{"url": "https://www.dnes.bg/akoshtete-vqrvaite/2019/08/05/sedmichen-liuboven-horoskop-za-5-11-avgust.418351", "text": "В първите дни на август Слънцето ще огрее любовта и това ще се усети. Влюбените представители на зодиака ще могат да задълбочат взаимоотношенията си. Някои от необвързаните ще имат добри перспективи за нови познанства. Какво ви очаква според зодията, вижте в любовния  хороскоп на Az-jenata.bg\r\n\r\nАко някога е имало време в живота ви, когато наистина сте вярвали в силата на любовта, това време е сега! Слънцето и Венера се движат през вашия любовен сектор и ще бъдат под прекрасен ъгъл спрямо експанзивния Юпитер. Когато става въпрос за романтика, няма да останете разочаровани. Но комуникацията е най-важната съставка във всяка връзка. Сега ще ви е по-лесно от всякога да кажете това, което ви се иска.\r\n                    \n                    \n                \r\n                \r\n                \r\n                \r\nАко отскоро се срещате с някого, то за вас ще бъде от особено значение мнението на близките ви за този човек. За щастие, другите ще одобрят партньора ви, което ще ви накара да се чувствате още по-добре. Необвързаните Телци имат шанс за ново познанство. В случай, че сте сериозно обвързани, ще се радвате на романтика с любимия човек.\r\n\r\nС партньора ви ще се чувствате така, сякаш имате идеалната връзка. В първите дни на август ще се радвате на безупречна комуникация, връзката ви ще може да премине на следващо ниво. Готови сте да растете заедно с любимия човек. Ще вземете важно решение, което ще доведе до положителни събития. Необвързаните Близнаци не ги очакват промени в любовта.\r\n", "date": "2019.08.05", "title": "Седмичен любовен хороскоп за 5 - 11 август"}
{"url": "https://www.dnes.bg/eu/2019/08/05/shte-se-okaje-li-trymp-problem-za-kandidaturata-na-kristalina-georgieva.418582", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКристалина Георгиева става първата българка в историята, която се класира на финалната права за най-високия пост в една от най-важните международни финансови институции.\r\nТя временно се отказва от поста главен изпълнителен директор на Световната банка, след като стана.\n\n\n\r\nЕдно от препятствията по пътя ѝ обаче се оказва президентът на САЩ Доналд Тръмп, коментираха бившият министър на финансите проф. Христина Вучева и бившият външен министър Милен Керемедчиев в \"България сутрин\".\r\n                    \n                    \n                \r\n                \r\n                \r\n                \"Има и други силни кандидати, които биха били подкрепени и ако г-н Тръмп покаже себе си и не спази никакви договорки, каквито има от десетилетия да бъде европейски кандидатът, е възможно да има изненади\", посочи Керемедчиев.\r\nПо думите му американският президент често не спазва договорки.\r\n, макар и МВФ по принцип се ръководи от Европа, обясни проф. Христина Вучева.\r\n\"Успехът си е чисто неин. Това отбелязване от медиите за значимостта на тази или онази страна е малко пресилено, защото решенията в МВФ се вземат не толкова от управляващия директор. Там решаващата дума има американският представител, защото там дяловете са най-много на американците. Всички важни въпроси във валутния фонд се решават не от управляващия директор\", каза проф. Вучева пред .\r\nДвамата гости оцениха номинацията на Кристалина Георгиева като , защото европейските институции оценяват работата на българските представители в тях.", "date": "2019.08.05", "title": "Ще се окаже ли Тръмп проблем за кандидатурата на Кристалина Георгиева?"}
{"url": "https://www.dnes.bg/stranata/2019/08/05/evakuiranite-v-karnobat-se-pribraha-po-domovete-si.418587", "text": "Преминаването на влаковите композиции през железопътната гара в Карнобат е възстановено с нормален ритъм. Около 5:00 ч. тази сутрин обстановката в района е нормализирана, било разрешено и на евакуираните да се приберат по домовете си, съобщиха от МВР. \n\r\n, oколо 1.49 ч. в Районното управление в Карнобат е получено съобщение за инцидент с изтичане на газ пропан-бутан от цистерна. Цистерната е била част от влакова композиция, спряна на разпределителната гара, разположена на около километър от железопътната гара в Карнобат.\n\r\n                    \n                    \n                \r\n                \r\n                \r\n                Влаковата композиция от шест звена била спряна в близост до друга композиция, превозваща газьол.\n\r\nСвоевременно районът около композицията е отцепен. Спряно е било движението през железопътната гара \"Карнобат\" до отстраняването на проблема. Периметърът бил разширен за максимално обезопасяване, като са били евакуирани живеещите в близките до разпределителната гара три блока. От полицията не съобщават за пострадали.", "date": "2019.08.05", "title": "Евакуираните в Карнобат се прибраха по домовете си"}
{"url": "https://www.dnes.bg/obshtestvo/2019/08/05/krai-s-hartiiata-prebroiavaneto-prez-2021-g-izcialo-elektronno.418584", "text": "Предстоящото след две години преброяване на населението и жилищния фонд ще се проведе изцяло електронно. През 2021 г. броенето ще се проведе на два етапа – чрез онлайн преброителна карта и чрез посещенията на отделните домакинства от преброители. Но анкетьорите няма да пишат върху хартия отговорите, а на мобилно приложение. \n От Националния статистически институт (НСИ) очакват да им бъдат необходими около 20 000 преброители, което е по-малко в сравнение с предходните преброявания. Причината за това, че то ще бъде комбинирано и по електронен път, и чрез анкетьори. Всички преброители ще бъдат проверени за чисто съдебно минало, а за това НСИ ще се партнира с МВР. \n                    \n                    \n                \r\n                \r\n                \r\n                \r\nПри посещение анкетьорите ще записват данните директно върху мобилно устройство чрез приложение, разработено от НСИ, а отговорите ще се криптират и изпращат директно в институцията, коментира пред \"Монитор\" технологията заместник-председателят на държавната статистика Диана Янчева. Така ще се ограничи злоупотребата с данни на гражданите. \n\r\n\"Статистиката винаги е имала фокус върху информационната сигурност и сигурността на информацията, защото това са две различни неща. Ние боравим с чувствителна информация. Имаме бюджетни средства, с които се отнасяме сериозно към опазване на тайната\", увери Диана Янчева.\n\r\nПреди десет години 40 на сто от населението се преброи онлайн, сега от статистиката очакват процентът да бъде над 60.\n\r\nВ края на март и статистическата служба претърпя опит за нерегламентиран достъп до базата й данни. Тогава хакерска атака от китайски сървър беше причината за проблемите с \"Бизнес статистика\" на НСИ, но до изтичане на информация не се е стигнало, обяви Янчева.\n\r\nПреброяването ще бъде задължително, но начинът, по който ще отговарят хората, е различен за различните въпроси. Глобата за отказ от предоставяне на данни за преброяването на населението и жилищния фонд през 2021 г., ще е 160 лв. Това предвижда законът за преброяването, одобрен от Народното събрание.\n\r\nПредстоящото преброяване ще е най-мащабното изчерпателно статистическо изследване у нас. Досега са проведени 17 преброявания на населението, като последното е през 2011 г. В ЕС преброявания се провеждат на всеки 10 г., а България прилага това правило от 2001 г. Очакваните разходи са 38.3 млн. лв. като в тях е включено и разработването на нова електронна платформа за преброяване.", "date": "2019.08.05", "title": "Край с хартията! Преброяването през 2021 г. изцяло електронно"}
{"url": "https://www.dnes.bg/sofia/2019/08/05/atakuvaha-s-noj-kompozitora-rosalin-nakov-vzeli-mu-10-lv.418588", "text": "Нападнаха с нож и отвертка известният композитор Росалин Наков, работил по множество проекти на Лили Иванова, Йорданка Христова и Васил Петров. Нападението станало преди няколко дни в столичния Западен парк.\r\n\"Както всеки ден правех своята разходка в парка, по обяд. Бях пресрещнат от две млади момчета. Едното застана пред мен, а другото, което държеше нож и отвертка, стоеше зад мен. Насочиха оръжията си много близо, буквално ги опряха. Попитаха ме имам ли пари и в този момент, за щастие, имах и им дадох. ”, разказва Росалин Наков пред Нова.\r\nНападателите дори не били маскирани, а просто са се разхождали, добави композиторът. В тази част на парка обаче камери за .\r\n\"Понякога срещам конна полиция, но това се оказва крайно недостатъчно”, посочи Наков.", "date": "2019.08.05", "title": "Атакуваха с нож композитора Росалин Наков, взели му 10 лв."}
{"url": "https://www.dnes.bg/stranata/2019/08/05/dvama-myje-sa-postradali-pri-katastrofata-krai-pazardjik.418592", "text": "Двама мъже са пострадали при катастрофата на автомагистрала \"Тракия\", станала тази сутрин в района на 101 км, съобщиха от полицията за \"Фокус\".\n\r\n\r\nНа мястото незабавно са насочени екипи на „Пътна полиция“, пожарната и Спешна помощ. \r\n\r\nУстановено е, че водачът на микробуса е загубил управлението на возилото и то се е преобърнало. Двамата пътуващи в него са транспортирани за преглед в МБАЛ - Пазарджик. \r\n\r\nДвижението към момента се осъществява само в изпреварващата лента и се регулира от пътни полицаи. \r\n\r\nВодачите, пътуващи в посока Бургас, да шофират с повишено внимание и с много по-ниска скорост във въпросния участък. \r\n\r\nСлед отработване на инцидента и преместването на МПС движението ще бъде възстановено напълно.", "date": "2019.08.05", "title": "Двама мъже са пострадали при катастрофата край Пазарджик"}
{"url": "https://www.dnes.bg/usa/2019/08/05/trymp-omrazata-niama-miasto-v-nashata-strana.418579", "text": "\"Омразата няма място в нашата страна\", заяви президентът Доналд Тръмп след избиването на 29 души при масовите стрелби в Ел Пасо, Тексас и Дейтън, Охайо през уикенда, предаде Асошиейтед прес.\n\r\n\"Ще се погрижим за този проблем\", каза президентът пред журналисти в Мористаун, Ню Джърси. \n\r\nТой добави, че е разговарял с главния прокурор, с директора на ФБР и членове на Конгреса и ще направи изявление днес. Знамената в САЩ ще бъдат свалени наполовина днес в памет на жертвите в масовите убийства, добавя АП, цитирана от БТА.\n\n\n\r\nТръмп посочи, че в Съединените щати има проблем с психичните заболявания и че нападателите \"наистина са много сериозно психично болни\". \n                    \n                    \n                \r\n                \r\n                \r\n                \r\nПроблемът със стрелбите продължава от години и затова \"трябва да го спрем\", продължи той.\n\r\nИ докато страната не може да се съвземе от двете кръвопролития за по-малко от денонощие, президентът прекара първите часове след трагедиите далеч от публичното внимание, в голф имението си в Ню Джърси, откъдето изпращаше туитове в подкрепа на пострадалите, редуващи се с нападки срещу политическите му противници, отбелязва Асошиейтед прес.\n\r\nАмериканците не видяха своя президент веднага след стрелбите в Ел Пасо и Дейтън. Едва късно следобед вчера Тръмп и първата дама се появиха пред журналистите, преди да отлетят за Вашингтон.\n\r\nСвързвайки кръвопролитията с омраза и психични заболявания, Тръмп не спомена нищо за законите за огнестрелните оръжия - фактор, изтъкван редовно от представители на Демократическата партия. Той не отговори на въпроси за антиимигрантския език, използван от нападателя в Ел Пасо и напомнящ до голяма степен за неговия собствен изказ, посочва АП.\r\n ", "date": "2019.08.05", "title": "Тръмп: Омразата няма място в нашата страна!"}
{"url": "https://www.dnes.bg/business/2019/08/05/za-pyrvi-pyt-v-bylgariia-bmw-veche-priema-bitkoin.418282", "text": "Феновете на луксозната марка BMW вече могат да се сдобият с чисто ново лъскаво возило, плащайки посредством биткойн или етериум. \n\r\nУслугата вече е активна и достъпна от официалния дилър на BMW – Бова Кар, посредством иновативния дигитален крипто ексчейндж – Bonex.bg. \n\r\n\"Партньорства от този ранг говорят само колко се увеличава доверието и разпространението на Биткойн. Мисията на нашата компания е да направим крипто достъпно по възможно най-удобния за клиента начин, давайки му възможност да пазарува директно както премиум автомобили, така и в бъдеще всичко останало\", споделиха мениджърите на Бонекс пред репортер на Dnes.bg.  \n\r\nОт компанията споделиха, че разработват силна партньорска програма, която има за цел да приобщи повече бизнеси и търговци да приемат виртуалната валута. Чрез услугата на Bonex бизнесът инстантно ще може да превалутира и да получава средствата си в български лева, когато потребител поиска да плати в биткойн.\r\n \r\nС BoneX всеки един потребител има възможността да навлезе по изключително лесен, бърз, достъпен и удобен начин в света на криптовалутите, да следи в реално време движението и тенденциите на техните цени, както и да се възползва от предлаганите от платформата инструменти за изграждането на ценните за всеки инвеститор фундаментални и технически анализи.", "date": "2019.08.05", "title": "За първи път в България: BMW вече приема биткойн "}
{"url": "https://www.dnes.bg/stranata/2019/08/05/tri-koli-se-udariha-na-sozopol-primorsko-postradali-sa-2-deca.418595", "text": "Катастрофа между три автомобила е станала на пътя Созопол – Приморско. , съобщиха от МВР - Бургас.\r\nИнцидентът е станал в 08:20 часа по пътя от Созопол в посока Приморско в близост до Равадиново на около 1 км от разклона. \n\r\nОт полицията в Бургас уточняват, че катастрофата е станала на същото  място, където вчера се сблъскаха четири автомобила и пострадаха четирима  пътници, сред които и две деца.\r\n. Към момента няма данни за здравословното състояние на пострадалите.", "date": "2019.08.05", "title": "Три коли се удариха на Созопол – Приморско, пострадали са 2 деца"}
{"url": "https://www.dnes.bg/stranata/2019/08/05/komari-raznasiat-virusen-meningit-u-nas.418585", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКомари разнасят вирусен менингит у нас. С близо  от началото на годината в сравнение с предходната. Държата отпусна допълнителни 2 млн. лева за справяне с комарите.\r\nЗаболяването не е типично за нашите ширини, но е започнало да се проявява с промяната на климата, коментира проф. д-р Татяна Червенякова от Инфекциозна болница за случаи на западнонилска треска у нас.\r\n, а при усложнените форми на заболяването се стига до хоспитализация. Усложненията са едва около 1%, уточни проф. д-р Червенякова.\r\nГоляма част от случаите заболяването преминава леко - с температура, втрисане и общо неразположение. Обичайно преминава след 2-3 дни.\r\n                    \n                    \n                \r\n                \r\n                \r\n                \"При тези валежи е много трудна борбата с комарите. След всеки валеж трябва да бъде пръскано. Не бива да мислим, че всички комари са заразени с вируса. Индивидуалната защита е наличието на репеленти, другото е в обсега на държавата\", коментира още проф. д-р Татяна Червенякова прид .", "date": "2019.08.05", "title": "Комари разнасят вирусен менингит у нас"}
{"url": "https://www.dnes.bg/politika/2019/08/05/geshev-kategorichen-niama-da-dopusnem-ataki-sreshtu-magistrati.418591", "text": "Рано тази сутрин на сайта на пресцентъра на Прокуратурата се появи официална позиция на заместник-главния прокурор и единствен кандидат за нов такъв - Иван Гешев. В съобщението си той предупреждава, че няма да допусне натиск върху магистрати и съдебни служители, заради това, че били изразили лична позиция по въпроса за неговата кандидатура за поста. \n\r\nГешев започва писмото си с благодарности към всички свои колеги от българската прокуратурата - независимо дали са изразили подкрепата си за него или не. \n\n\n\n\r\n\"Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани\", продължава кандидатът за главен прокурор. \n                    \n                    \n                \r\n                \r\n                \r\n                \r\nПо думите му, обяснимо било старанието на \"някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор\".\n\r\nКато конкретен повод за своята позиция той изтъква опитите, според него, за демонизиране на прокурор Силвия Соколова. През седмицата се появиха медийни публикации, които твърдят, че прокурорката е от близкия кръг на Иван Гешев и изразената й подкрепа сега е мотивирана от лични облаги.\n\r\n\"От името на главния прокурор г-н Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция. На старанието да бъдат демонизирани отделни магистрати, като прокурор Силвия Соколова, СпП, ще бъде отговорено със всички позволени от закона средства, включително и с ясно изразено становище за подкрепа\", продължава Иван Гешев.\n\r\nВъпреки това, самият зам.-главен прокурор, обяснява, че защита за Соколова не била необходима, защото най-добрата атестация за нея била дошла от федералният прокурор на Белгия, който преди време лично й благодарил за работата й по международната операция \"Халифакс\". \n\r\n\"Сигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус\", завършва Иван Гешев. \n\r\nПрипомняваме, че след като неговата номинация стана факт и той остана единственият кандидат за поста на нов главен прокурор, бяха организирани граждански протести срещу него. Според тях той не притежава нито професионалните, нито моралните качества да заеме поста. В същото време беше организиран и контрапротест, който твърдеше, че опозицията срещу Гешев е политически мотивирана. На сайта на прокуратурата пък започнаха да се появяват десетки съобщения за подкрепа за кандидатурата на Гешев от повече районни прокуратури в страната, както и подкрепа и повечето съсловни сдружения.", "date": "2019.08.05", "title": "Гешев категоричен: Няма да допуснем атаки срещу магистрати! "}
{"url": "https://www.dnes.bg/stranata/2019/08/05/fermerite-ne-se-otkazvat-ostava-blokadata-na-pytia-iambol-sliven.418581", "text": "Четвърто денонощие продължава блокадата на пътя Ямбол-Сливен. Протестиращите са на място от петък следобед.\n\r\nСобствениците на домашни прасета от района твърдят, че животните им не са болни и не разбират какво налага умъртвяването им. \n\n Животновъдите от малки ферми настояват също държавата да ги извади от обхвата на мерките за домашните свине.\n\r\nЗаради продължаващата блокада полицията отбива движението по обходни маршрути.\n\r\nСъщевременно започват проверки по селата в различни области за неунищожени домашни свине. Сред райони, които ще бъдат инспектирани, са Добричко, Сливенско и Бургаско.\n\r\nВече изтече крайният срок, в който стопаните трябваше да умъртвят доброволно животните си.\n                    \n                    \n                \r\n                \r\n                \r\n                \r\nАко по време на шестмесечната карантина някой започне да отглежда нови прасета, глобата ще е до 1 000 лева.\n\r\nЖелязко Христов казва, че отглежда щастливи прасета в сливенското село Глуфишево.\n\r\n\"Общи, големи боксове, с голямо пространство, минимум 4 кв. м. на прасе да се полага, за да се чувстват щастливи. Храната им е биологично чиста, също са щастливи, те затова са здрави. Затова и като го консумираш не ти вреди\", обяснява животновъдът пред Нова тв.\n\r\nФамилната ферма той създава несубсидирано, в продължение на близо 30 години.\n\r\n\"Ние не сме подпомагани като зърнопроизводителите със субсидии. Не сме подпомагани от държавата. От нас се иска да работим\", заявява Желязко. \n\r\nФермата е и основният поминък на семейството с три деца.\n\r\n\"Моите деца са хранени, откак са родени, само с биологична храна. Месото си произвеждаме, пилетата, яйцата, хляба също, защото имаме земя и вкъщи печем хляб. Купуваме единствено захар и олио от магазина. Никога не са боледували, изцяло на биохрана са\", разказва Желязко Христов.\n\r\nСега казва, че е готов с клечка кибрит да затрие създаденото в резултат на дългогодишен труд - негов и на семейството му.\n\r\n\"Тези животни аз ще ги изгоря. Ще ги запаля, включително със свинефермата, но от тук животно няма да излезе\", заявява Христов.\n\r\nКлечката кибрит на напрежението са мерките на държавата относно т.нар. \"заден двор\".\n\r\nФамилната свинеферма е от затворен тип. Има санитарен контрол, биозащита, животните са регистрирани. Въпреки това попада в обхвата на принудителната евтаназия.\n\r\n\"Животните са както виждате с ушни марки, животните са изследвани, взети им са кръвни проби\", заявява Христов.\r\nАко държавата не намери гъвкаво решение за т.нар ферми тип Б, или фамилни, каквато е и на Желязко, той и семейството му ще напуснат родината.", "date": "2019.08.05", "title": "Фермерите не се отказват, остава блокадата на пътя Ямбол-Сливен"}
{"url": "https://www.dnes.bg/rusia/2019/08/05/pechatyt-raketite-na-sasht-v-aziia-sreshtu-rusiia-i-kitai.418597", "text": "Руският всекидневник \"Независимая газета\" коментира изявленията на министъра на отбраната на САЩ Марк Еспър за разполагане на американски ракети с междинен обсег в Азия.\n\r\nСлед като посочва, че Пентагонът разкрива това свое намерение само ден след официалното излизане на САЩ от руско-американския договор (от 1987 г.) за ликвидиране на ракетите с междинен обсег (от 500 до 5500 км), вестникът обръща внимание, че Еспър смята да осъществи това намерение още в близките месеци. \n\r\nТова недвусмислено говори, че Вашингтон отдавна и усилено се е готвил за такова разполагане и че новото ракетно оръжие е във финален стадий на разработка. Това очевидно е ставало дълго преди президентът Тръмп да обяви намерението на САЩ да излязат от договора, изтъква вестникът.\n                    \n                    \n                \r\n                \r\n                \r\n                \r\nЦитирани са и думите на Еспър при посещението му в Австралия, че \"дойде време да се освободим от (оковите на) договора и да получим възможност да преследваме нашите собствени интереси и нашите съюзници от НАТО споделят тази гледна точка\".\n\r\nСпоред вестника излизането от договора дава възможност на Пентагона да подсили своите военни бази в Азия, а новите американски ракети със среден обсег ще бъдат насочени към руски обекти в Урал и Камчатка.\n\n\n\r\n\"Независимая газета\" посочва, че САЩ вече разполагат в Румъния и Полша наземни пускови комплекси \"Иджис Ашор\". Техните универсални пускови установки МК-41 позволяват от тях да се изстрелват не само противоракети, но и крилати ракети \"Томахоук\" със среден обсег.\n\r\nОсвен това в рамките на \"Иджис\" САЩ и Япония разработват заедно новата ракета SM-3 Block IIA, способна да прехваща балистични ракети със среден и междинен обсег. Цитирани са специалисти от руския Генерален щаб, че тази ракета е способна да поразява и наземни цели. Американско-японският проект, който попадаше под забраната на анулирания от САЩ договор, сега очевидно става много актуален, отбелязва руският вестник. Затова Еспър каза, че \"излизането от договора позволява на САЩ да засилят своите позиции по отношение на Китай\", който също се въоръжава с ракети с далечина на полета от 500 до 5500 км. Еспър даже твърди, че 80 процента от китайския ракетен арсенал са именно такива ракети.\n\r\nПрипомнят се думите на президента Тръмп, че вече бил разговарял с лидерите на Русия и Китай за сключване на нов договор за ракетите с междинен обсег и те с ентусиазъм подкрепили тази идея.\n\r\nВъзниква тогава въпросът: защо им е на американците да разполагат свои ракети в Азия, пита \"Независимая газета\". Преговорите за разоръжаване като правило траят дълго време - година, две три, а Пентагонът желае да разположи новите си ракети в Азия в близките месеци. По този начин, констатира вестникът, САЩ, първо, ще тласнат света в безконтролна надпревара във въоръжаването, и второ, новите американски ракети ще бъдат насочени не само срещу Китай, но и срещу Русия, която има стратегически военни обекти и бази в Далечния изток.\n\r\nВ Австралия Еспър подчерта, че новите американски ракети със среден обсег ще бъдат разположени най-напред в Индийско-Тихоокеанския регион. Като се познава географията на чуждестранните военни бази на САЩ, не е трудно да се предположи, че те ще се появят най-вероятно в Южна Корея, Япония и Афганистан.\n\r\nСтраните от Далечния изток, които подкрепят САЩ, отдавна искат да укрепят своята военна сигурност, включително срещу Китай. А Афганистан е идеално място за Пентагона, защото там всяко военно подсилване може да се оправдае със защита от терористи, а това не може да се контролира.\n\r\nВестникът цитира руския военен експерт генерал Юрий Неткачов, че така под постоянен американски прицел от ракети със среден обсег могат да се окажат военноморските обекти и бази на руския Тихоокеански флот, на които са разположени стратегически ядрени сили на Русия, включително и базата за атомни подводници във Вилючинск (Камчатка). Освен това в обсега на тези ракети влиза новият руски космодрум \"Восточний\" в Амурска област. \"Особена опасност за нашите постоянни военни гарнизони и стратегически обекти, разположени в Южен Урал и Западен Сибир, ще представляват ракетите, които САЩ може да разположат в своите военни бази в Афганистан\", смята експертът.\n\r\nВ последно време САЩ се сближават и с Монголия, посочва вестникът. Това става на основата на антикитайски ходове. Преди седмица Тръмп прие в Белия дом монголския президент Халтмаагийн Батулга, като не пропусна да го поласкае, че \"жителите на Монголия са едни от най-изкусните бойци в света\". А вицепрезидентът Майк Пенс увери монголските гости, че САЩ са \"трети съсед\" за Монголия (очевидно след Русия и Китай).\n\r\n\"Главното е САЩ, ако стъпят здраво в Монголия, тоест на прага на Русия, да не станат първи съсед\", отбелязва по този повод друг руски експерт, цитиран от \"Независимая газета\".\n\r\nРуският вестник \"Комерсант\" публикува резюме от разговор, който негов кореспондент е водил с новия украински президент Володимир Зеленски при неговото пребиваване в закарпатския курорт Трускавец, където е имало обучение на новоизбраните депутати от неговата партия \"Слуга на народа\".\n\r\nЗеленски изразил надежда за скорошна среща - още тази есен - на лидерите на 4-те страни от Нормандския формат (Русия, Украйна, Германия и Франция). Зеленски казва, че е обсъждал този въпрос и с руския президент Владимир Путин при неотдавнашния им телефонен разговор. Зеленски посочил, че паузата в тези срещи вече трае твърде дълго, а време за губене няма - гинат хора.\n\r\n\"Комерсант\" припомня и руската позиция за среща на страните от Нормандския формат. А тя е, че преди да се организира нов лидерска среща, трябва да се изпълнят предишните договорености на \"четворката\" за нормализиране на обстановката около фронтовата линия.\n\r\nЗеленски е коментирал и руското решение да се издават руски паспорти на жителите на Донбас в районите, контролирани от проруските сепаратисти. \"Това са наши граждани, граждани на Украйна. Как може да им се издават руски паспорти. Вие представяте ли си аз, или някой друг украински представител, да дойде в Красноярск или някъде другаде и да започна да раздава украински паспорти. Нима това е правилно?\", попитал риторично Зеленски.\r\n/БТА/\r\n ", "date": "2019.08.05", "title": "Печатът: Ракетите на САЩ в Азия - срещу Русия и Китай"}
{"url": "https://www.dnes.bg/obshtestvo/2019/08/05/svinskoto-poskypva-s-50-do-kraia-na-godinata-vihri-li-se-spekula.418586", "text": "Докато свинското месо у нас поскъпва,  на световния пазар - поевтинява. Това каза пред БНТ председателят на Държавната комисия по стоковите борси и тържищата - Владимир Иванов. \n\r\nСпоред него вдигането на цената у нас е единствено в резултат на говоренето за африканската чума по свинете.\n\r\n\"Има много интересна ситуация на пазара. Има едно изменение на цената нагоре от 80 стотинки. От 7.75 - 7.80, стигнахме до 8.30. Абсолютно спекулативна цена\", категоричен е Иванов. \n\n\n\n\r\nПо думите му, паралелно се наблюдава и друг процес - на световния пазар цената на свинското намалява. \n\r\n\"На Чикагската борса, която е индикатор на пазара, цената е станала от 1.90 към 1.69 долара. Това е изцяло вредна спекула, изцяло е вследствие на създадените страхови настроения в обществото, в следствие на многото говорене покрай заболяването\", убеден е експертът. \n                    \n                    \n                \r\n                \r\n                \r\n                \r\nИванов заяви, че снабдяване на месо има достатъчно и далеч заболяването не е обхванало цялата страна.\n\r\n\"И най-лошото да стане, не очаквайте драматични изменения на цената, защото ние сме част много по-голям пазар, много добре урегулиран, свърхконкурентно натоварен и с много добро предлагане на свинско месо\", каза още председателят на Държавната комисия по стоковите борси и тържищата.\n\r\nВ същото време експерт от Асоциацията на месопреработватели в България - Кирил Вътов, зае напълно противоположната теза в интервю пред bTV. \n\r\nСпоред него до Нова година цената на свинското у нас ще бъде с цели 50% по-висока отколкото е била в началото на тази година. \n\r\n\"Цената вече се е повишила с около 40% от началото на годината и то не само у нас, а в цяла Европа, но ситуацията с африканската чума ще допринесе за още едно поскъпване\", изтъкна Кирил Вътев. \n\r\n\r\n ", "date": "2019.08.05", "title": "Свинското поскъпва с 50% до края на годината, вихри ли се спекула?"}
{"url": "https://www.dnes.bg/sofia/2019/08/05/vijte-kyde-niama-da-ima-voda-v-sofiia-na-6-avgust.418606", "text": "На 06 август 2019 г. (вторник), във връзка с подмяна на сградно водопроводно отклонение на ул. 16 кв.\"Враждебна\" , се налага спиране на водоподаването от 09:30 до 17:30 часа на клиентите на „Софийска вода\", живеещи в района на:\r\nул. 8-ма, ул. 5-та, ул. 29-та, ул. 30-та.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 16 №29. \n\r\nНа 06 август 2019 г. (вторник), във връзка с подмяна на сградно водопроводно отклонение на ул. „Слънчево утро\" кв.\"Челопечене\" , се налага спиране на водоподаването от 09:30 до 17:00 часа на клиентите на „Софийска вода\", живеещи в района на: ул. „Гилица\", ул. „Яне Стоянов\", ул. „Челопешко шосе\", ул. „Ангел Маджаров\".\n                    \n                    \n                \r\n                \r\n                \r\n                \r\nПри продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Ангел Маджаров\" ъгъла с ул. „Гилица\". \n\r\nНа 06 август 2019 г. (вторник), във връзка с подмяна на спирателен кран на ул. „Иглика\" с. Герман , се налага спиране на водоподаването от 09:30 до 18:30 часа на клиентите на „Софийска вода\", живеещи в района на:\r\nул. „Иглика\", по ул. „Проф. Васил Стоилов\" от ул. „Иглика\" до ул. „Липа\"\n\r\nПри продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Иглика\" ъгъла с ул. „Проф. Васил Стоилов\". \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.08.05", "title": "Вижте къде няма да има вода в София на 6 август"}
{"url": "https://www.dnes.bg/politika/2019/08/05/radeva-za-proekta-na-slavi-imeto-e-obida-kym-vsichki-bylgari.418630", "text": "Съпругата на президента Румен Радев, Десислава Радева, използва Facebook за да коментира бъдещите планове на Слави Трифонов.\r\nВ последното си предаване, той обяви, че ще създаде своя партия, която ще носи името \"Няма такава държава\". Но в него, Първата дама съзря обида към всички българи. \n\n\n\r\nВ своя типичен стил, тя добави и песен, която този път бе Trouble на рок групата Whitesnake.\r\n\"Парчето няма нищо общо с НАПлийкс, нито с АЧС, нито със \"злощастните думи\" (по румънското правителство) на нашия премиер, нито с политическия проект \"Няма такава държава\". - написа Десислава Радева във Facebook. - Макар самото име да ми звучи като обида към всички българи, на които им е останала единствено надеждата...\r\nПарчето просто е повече от хубаво. Енджой!\"", "date": "2019.08.05", "title": "Радева за проекта на Слави: Името е обида към всички българи"}
{"url": "https://www.dnes.bg/index/2019/08/05/andrei-raichev-dps-i-gerb-se-sblijavat.418627", "text": "Политическият сезон не приключи, има неочаквано продължение - изтичането на данните от НАП и африканската чума. Това каза пред \"Фокус\" социологът и политически анализатор Андрей Райчев. \n\r\nПо думите, въпреки очакването, че след победата на ГЕРБ на европейските избори, политическата ситуация у нас ще се успокои, това не се е случило. \n\n\n\r\nВ момента страната била била наводнена от неуправляема ситуация и управляващите са длъжни да работят и през август. \n\r\n\"Така че този сезон не приключва. Трупат се неща, които наесен няма как да нямат своите последици. Говоря за чумата и масовото недоволство, особено в навечерието на кметските избори и второ с изключително сложния и не много понятен сюжет за властовата борба, който виждаме в изтичането на данните на НАП\", прогнозира Райчев. \r\n                \r\n                \r\n                \r\nВъпреки това обаче, социологът смята, че стабилността на управлението е повишена, заради ДПС. \n\r\n\"ДПС се стреми за сближане с ГЕРБ и запазване на ГЕРБ до изборите, което донякъде съвпада и с периода на избирането на нов главен прокурор. В този смисъл стабилността е повишена. ДПС ще я пази поне до ноември, със сигурност\", допълни той. \n\r\nПо думите му, управляващата коалиция няма да пострада и от излизането на \"Атака\" от малката коалиция \"Обединени Патриоти\". Скарването между Волен Сидеров и Красимир Каракачанов изглеждало окончателно, но това не означава, че Сидеров ще се скара и с Борисов. \n\r\n\"Не виждам кой знае каква разлика от това, което беше напролет и сега\", категоричен е експертът. \n\r\nРайчев обаче прогнозира много бурна политическа есен, защото предстоящите местни избори са много важни и много интересни за хората. \n\r\n\"Те ще имат голямо политическо значение и преди да видим как ще свършат не можем да коментираме просто нищо\", допълни още Анрей Райчев.", "date": "2019.08.05", "title": "Андрей Райчев: ДПС и ГЕРБ се сближават!"}
{"url": "https://www.dnes.bg/obshtestvo/2019/08/05/25-000-ostanali-bez-rabota-zaradi-afrikanskata-chuma.418632", "text": "Вече имаме около 20 000 – 25 000 безработни вследствие на африканската чума по свинете, каза финансовият експерт Мика Зайкова във връзка с икономическите последствия от възникналата кризисна ситуация. \n\n\n\r\n„ Второ: има шанс тези безработни да се увеличат и също да искат пари от осигурителната система, защото трябва да получават обезщетения за безработица“, обясни експертът.\r\n\r\n                    \n                    \n                \r\n                \r\n                \r\n                Зайкова акцентира и върху ръста на цената на свинското месо.\r\n„Към момента той е между 7 и 10 %, но специалистите очакват свинското месо да се вдигне до 10, 20, 30 %. Вече ще започнат страните, наши контрагенти, които купуват свинско от нас, да казват, че не искат нашето свинско, колкото и да им обясняваме, че чумата не била вредна за човека. Само че хората вече се страхуват. Така че ще откажат договорите и то с право. Това е изключително голяма загуба“, обясни тя.\r\nЗайкова коментира и .\r\n„Изчислява на над 2 милиарда лева, но това не е крайната цифра, защото вече се говори за огнища в Южна България. А както каза еврокомисарят по здравеопазването, прехвърлим ли Балкана, цялото свиневъдство отива на кино“, заяви още тя пред Фокус.", "date": "2019.08.05", "title": "25 000 останали без работа заради африканската чума?"}
{"url": "https://www.dnes.bg/sofia/2019/08/05/i-tova-se-sluchva-82-godishen-shofior-podariava-kolata-si.418613", "text": "Софиянец на 82 години подарява колата си, защото вече не може да шофира.\r\n\r\nАвтомобилът е с винетка, застраховка, пълен сервиз и пълен резервоар.\r\n\r\nСобственикът на лекия автомобил Мишел Ников толкова е привързан към возилото си, че го е описал дори в мемоарите си. \r\n\r\nНо въпреки това твърдо е решил, да намери достоен кандидат, на когото да го подари. \r\n\r\nУсловието към новия собственик е да поддържа колата в добро състояние. \r\n\r\n\"Да я кара честно, да си позволява удоволствията, които един обикновен, честен човек може и трябва да си позволява\", каза Ников пред Нова тв. \r\n\r\nСпоред него, когато възрастта напредне, човек трябва да се съобразява с възможностите си и заради това е решил да подари колата си.", "date": "2019.08.05", "title": "И това се случва! 82-годишен шофьор подарява колата си"}
{"url": "https://www.dnes.bg/stranata/2019/08/05/udaviliiat-se-varnenec-iskal-da-izvadi-decata-si.418639", "text": "35-годишният варненец, който се удави при Втора буна на варненския плаж се е опитвал да извади децата си, каза д-р Лили Куртева пред \"Фокус\", която отговаря за медицинското обслужване по пясъчните ивици около Централния плаж.\n\r\nПо думите ѝ тя не е успяла да помогне на пострадалия, тъй като веднага го е поел екип на Спешна помощ. \r\n\r\nКато очевидец на случилото се обаче медикът коментира, че фаталният инцидент е станал малко преди бурята в събота следобед да се разрази. По думите ѝ мъжът е влязъл във водата, за да извади децата си. Засега обаче не е ясно дали е имало спасител на мястото и дали той не се е отзовал. Въпреки усилията на дошлите на място спешни медици мъжът е загинал. Според д-р Куртева, той е имал и рана на главата.", "date": "2019.08.05", "title": "Удавилият се варненец искал да извади децата си"}
{"url": "https://www.dnes.bg/obshtestvo/2019/08/05/da-opazim-decata-na-pytia-bchk-s-nacionalna-kampaniia.418634", "text": "Българският червен кръст започва Втора национална благотворителна кампания в подкрепа на деца, пострадали при пътни инциденти.\r\nЗа съжаление статистиката е тревожна, броят им се увеличава драстично с всяка изминала година. Само за 2018 г. 35 деца загубиха живота си, а 1132 бяха ранени.\r\nОт 5 август до 31 октомври 2019 г. с SMS на кратък номер 1255 може да бъде направено дарение от 1 лев за лечението на дете, пострадало при злополука на пътя, съобщиха от БЧК.\r\nОбединени от мотото \"Да опазим децата на пътя\", членовете на Националния дарителски фонд на Българския червен кръст за подпомагане на деца, пострадали при ПТП, стоят зад хуманната кауза вече 15 години. За този период са подкрепени финансово семействата на 757 пострадали деца.\r\nПартньори в националната кампания са МВР, Министерството на здравеопазването, Министерството на транспорта, информационните технологии и съобщенията, Държавната агенция \"Безопасност на движението по пътищата\" и др.", "date": "2019.08.05", "title": "Да опазим децата на пътя! БЧК с национална кампания "}
{"url": "https://www.dnes.bg/obshtestvo/2019/08/05/prof-konstantinov-vlastta-e-stabilna-niama-promeni.418638", "text": "Политическият анализатор проф. Михаил Константинов не намира особени промени в стабилността на мнозинството и на кабинета.\n\nПо думите му патриотичните формации са неотменна част от българския  политически пейзаж. \"Ако техните ръководители имат достатъчно разум,  имат бъдеще. Ако не, ще се разпаднат\", коментира проф. Константинов.\r\nПо отношение на БСП професорът заяви, че партията се опитва да бъде опонент на управлението.\r\n\"Доколко  е успешно, е друг въпрос. Всичко ще бъде проверено на 27 октомври и на 3  ноември тази година\", посочи още политическият анализатор в интервю за \"Фокус\".\r\nТой обобщи и политическата сесия. \"Като че ли имаше малко повече скандали от обикновеното, но в общи линии това беше една нормална парламентарна сесия\", смята проф. Константинов.", "date": "2019.08.05", "title": "Проф. Константинов: Властта е стабилна, няма промени!"}
{"url": "https://www.dnes.bg/stranata/2019/08/05/motorist-opita-da-sgazi-policai-te-go-streliaha-sys-stop-patroni.418640", "text": "24-годишен моторист е задържан за бягство от полицейска проверка и застрашаване живота на полицаи. Това съобщиха от пресцентъра на МВР, цитирани от \"Фокус\".\n\r\nСнощи около 00.45 часа, патрулирайки по маршрут бул. „Никола Петков“ и околовръстния път, пътните полицаи забелязали моторист да се движи по посока кв. „Горна баня“ с висока скорост, без светлини и скрит регистрационен номер. \n\r\nУниформените незабавно предприели действия за спирането му, но мотористът не се подчинил и увеличил скоростта. \n\r\nСигналът за неподчинението бил предаден на следващ екип, който също безуспешно опитал да спре моториста.\n\r\nСлед кратко преследване полицаите му препречили пътя, но когато един от униформените излязъл от патрулния автомобил и за пореден път направил опит да го спре, мотоциклетистът увеличил скоростта и се насочил към служителите на реда. \n                    \n                    \n                \r\n                \r\n                \r\n                \r\nПри възникналата ситуация и реална опасност за живота и здравето им, се наложило единият от полицаите да използва служебното си оръжие, с което произвел три изстрела със стоп патрони - един от тях улучил водача в ръката, а другите два попаднали в крака му. \n\r\nТой е прегледен от екип на спешна помощ и допълнително в болнично заведение, назначено му е лечение. \n\r\nОт последващите полицейски действия е установено, че мотористът - 24-годишен, управлява моторното превозно средство без необходимата категория, а моторът е спрян от движение. \n\r\nРаботата по случая продължава.", "date": "2019.08.05", "title": "Моторист опита да сгази полицаи, те го стреляха със стоп патрони"}
{"url": "https://www.dnes.bg/obshtestvo/2019/08/05/pari-koli-materialisti-li-sa-bylgarite-71-ne.418614", "text": "Повечето хора по света смятат, че ще е хубаво да се отдава по-малка важност на материалните притежания и парите. България е сред водещите страни в това отношение. Това са изводите от ново проучване на социологическата агенция \"Галъп интернешънъл\" по темата за това какво  значение отдават хората на материалните притежания и парите по света и у нас. Проучаването е поръчано специално за Българската национална телевизия.\n\r\nРезултатите показват, че България е сред държавите, в които перспективата за по-малко материалистично бъдеще се оценява високо. 71% от запитаните българи декларират, че ще е добре, ако в близко бъдеще парите имат по-малко значение, 11% смятат, че ще е лошо, а още толкова - че няма да има никакво значение. Останалите не могат да преценят.\n\n\n\n                    \n                    \n                \r\n                \r\n                \r\n                \r\nТака делът на българите, които оценяват подобна перспектива положително, надвишава средния за света с 10 процентни пункта. А този на негативните отговори е двойно по-малък от средния за света.\r\n \r\nТова поставя България сред държавите, в които хората са в голяма степен склонни, макар и декларативно, да оставят материалното настрана. Сред нашите съседи единствено гръцкото общество надминава нашето по този показател.\r\n \r\nКакви са нагласите по темата в света? Оказва се - същите като в България. 60% от световното население отговаря, че би било добре, 21% смята, че това би било лошо, а 14% заявяват, че няма значение. Останалите 5% не могат да дадат отговор.\n\r\n\"Въпросът, разбира се, е абстрактен и може да се чете по много начини, но явно личи, че - поне на думи - повечето хора по света биха искали материалното да не е толкова важно\", коментират социолозите. \n\r\nЗакономерно, казват изследователите, по-високо образованите респонденти и тези, които имат по-благоприятна професионална реализация, са по-склонни да поискат свят, в който парите са по-малко важни.\n\r\nЕвропа и Северна Америка са сред регионите, в които поставянето на материалното на заден план се приема в най-голяма степен като нещо добро. Като цяло, подобно отношение е регистрирано и в по-голямата част от държавите по целия свят.\n\r\nВ Азия и Африка обаче отговорите „ще бъде по-добре“, макар и мнозинство, са със сравнително по-малък дял.\n\r\n\"Това, разбира се, би могло да се обясни с факта, че по-богатите и развити общества могат да си позволят в по-голяма степен да мислят ценностно и да оставят парите и материалното на заден план - тъй като не изпитват толкова силно тяхната липса\", изтъкват експертите от \"Галъп Интернешънъл\".", "date": "2019.08.05", "title": "Пари, коли... Материалисти ли са българите? 71% - не!"}
{"url": "https://www.dnes.bg/muzika/2019/08/05/krasi-avramov-s-nova-pesen-posveti-ia-na-roditelite-si.418617", "text": "\r\n\"Теб те няма\" е озаглавена новата песен на Краси Аврамов, която певецът посвети на родителите си. \n\r\nВ първоначалния си вид баладата е била любима на родителите на Краси, докато са били живи. Затова той посочи, че е бил длъжен да я издаде.\n\r\nРежисьор на видеото e Радина Миленчева. Зад сингъла стоят имена като композитора Митко Щерев и поета Александър Петров. Аранжиментът е дело на Георги Андреев, ръководител на ансамбъл \"Филип Кутев\".  \n\r\n\"Бяхме много близки в моето семейство, бяхме много сплотени. Майка ми беше страшно горда с мен\", разказа Аврамов пред \"България сутрин\". \n                    \n                    \n                \r\n                \r\n                \r\n                \r\nПесента и видеоклипът имаха своята предпремиера в Белград, както и у нас.\n\r\n, че предстои екранизирането на книгата \"Между два свята\". Голямото желание на Аврамов е в лентата да участва холувидската актриса Чарлийз Терон.", "date": "2019.08.05", "title": "Краси Аврамов с нова песен, посвети я на родителите си "}
{"url": "https://www.dnes.bg/world/2019/08/05/zemetresenie-s-magnitud-5-2-razliulia-iugozapaden-iran.418611", "text": "Земетресение с магнитуд 5,2 разлюля малко след полунощ днес район в Югозападен Иран, съобщи националният сеизмологичен център, цитиран от Асошиейтед прес.\r\n\r\nЕпицентърът на труса е бил близо до град Черам в провинция Кохкилуйе и Буйер Ахмад, на около 544 км югозападно от столицата Техеран.\r\n\r\nНяма данни за пострадали в града с население от над 15 хиляди души.\r\n\r\nОгнището на земетресението в 00,21 ч. е било на дълбочина 10 километра под земната повърхност. Десет минути по-късно е последвал вторичен трус с магнитуд 3,5.\r\n\r\nИран, който е разположен върху голям сеизмичен разлом, преживява средно по едно земетресение на ден, отбелязва АП, цитирана от БТА.", "date": "2019.08.05", "title": "Земетресение с магнитуд 5,2 разлюля Югозападен Иран"}
{"url": "https://www.dnes.bg/obshtestvo/2019/08/05/otstraniha-uspeshno-6-kilogramov-tumor-ot-bedroto-na-myj.418616", "text": "6-килограмов тумор от бедрото на мъж е бил отстранен от специалисти от ВМА.\n\r\nРядката и сложна операция, продължила 3 часа, е била извършена успешно след отлично взаимодействие между специалистите по ортопедия, съдова хирургия и рентгенология в здравното заведение. \n\r\n\"Пациентът е в стабилно състояние, възстановява се в клиниката\", коментира проф. д-р Неделчо Цачев, ръководител на Катедрата по ортопедия и травматология и реконструктивна хирургия.\n\r\nОперацията е извършена от ортопедите подполковник д-р Димитър Ангелов и д-р Никола Харисков в екип с д-р Никола Колев от Клиниката по съдова хирургия, съобщиха от ВМА. Предоперативна ангиография и емболизация на няколко артериални съда е осъществена от рентгенолога д-р Мирослав Лилов.\n                    \n                    \n                \r\n                \r\n                \r\n                \r\nПатологията е много рядка, а през последните 10 години пациентът вече два пъти е опериран в болници в страната, но отново прави рецидив.\r\n\"Образувание с диаметър 50 см и 6 кг е изключително фрапантно за нашата специалност.  Ако няма интеграция между ортопеди и съдови хирурзи, както и добра ангиографска диагностика, подобен тумор не може да се отстрани успешно\", допълни още специалистът.\n\r\n ", "date": "2019.08.05", "title": "Отстраниха успешно 6-килограмов тумор от бедрото на мъж"}
{"url": "https://www.dnes.bg/crime/2019/08/05/myj-ubi-bezdomno-kuche-v-shumensko-selo.418642", "text": "Бездомно куче е убито в село Янково, съобщиха от полицията в Шумен.\r\n\r\nСигнал за мъртвото животно и бил получен снощи. \r\n\r\nНа ул. \"Възраждане\" в селото бил пратен полицейски екип. Униформените установили, че малко преди това местен жител нанесъл удари на кучето с дървен прът.\r\n\r\nПредстои да бъде извършена аутопсия на четириногото във ветеринарна клиника в Шумен. \r\n\r\nРаботата по изясняване на случая продължава.\r\n ", "date": "2019.08.05", "title": "Мъж уби бездомно куче в шуменско село"}
{"url": "https://www.dnes.bg/sport/2019/08/05/progres-grisho-se-izkachi-s-tri-mesta-v-sveta.418649", "text": "Първата ракета на България Григор Димитров се изкачи от 57-мо на 54-то място в най-новата ранглиста на АТП.\r\n\r\nПрогресът се дължи на победата на Димитров над американеца Стийв Джонсън в първия кръг на турнира в Лос Кабос, за която той взе 20 точки.\r\n\r\nВ момента активът на 28-годишния българин е 972 точки, а през новата седмица той ще има да защитава 180 на турнира от сериите \"Мастърс\" в Монреал.\r\n\r\nВ челната тройка няма промени - лидер е сърбинът Новак Джокович с 12 415 точки, пред испанеца Рафаел Надал със 7 945 и швейцареца Роджър Федерер със 7 460.\r\n\r\nПетицата се допълва от австриеца Доминик Тийм и гръка Стефанос Циципас.\r\n\r\n\r\n ", "date": "2019.08.05", "title": "Прогрес: Гришо се изкачи с три места в света"}
{"url": "https://www.dnes.bg/akoshtete-vqrvaite/2019/08/05/pochivkite-na-zvezdite-mihaela-fileva-v-gruziia.418645", "text": "И това лято ще е вълнуващо и изпълнено с приключения за хитовата певица Михаела Филева. Красавицата е на ваканция в Грузия и спи на палатка, разбира се от нейни публикации в Instagram. Любимото ѝ куче също е с нея.\r\nМихаела качи снимка на домашния си любимец и написа: \"В приключенията и пътешествията, Айра е най-верният ми приятел. Доста се губим, заради липсата на Интернет и възможността за online навигация, само ако можеше Айра да помага и с посоката. За сега се задоволяваме със замисления ѝ поглед, който вие не виждате, но ще приемете на доверие\".\r\n \r\nЗвездата постна и селфи от палатката си и отбеляза, че се чувства страхотно в Грузия: \"Един брой палатка за фон, един брой щастливо момиче спало в гората на преден план! Грузия е сууууупер!\".\r\n \r\n", "date": "2019.08.05", "title": "Почивките на звездите: Михаела Филева в Грузия"}
{"url": "https://www.dnes.bg/stranata/2019/08/05/jiteli-na-sozopolsko-selo-s-iskane-za-referendum.418593", "text": "Жители на созополското село Атия започват петиция с искане за референдум относно изграждането на депо за опасни отпадъци до къщите им.\r\n, но  повечето хора разбират какво ще се случва в селото в началото на това лято. По думите им е нямало широко обществено обсъждане.\r\nИма одобрена оценка за въздействие върху околната среда преди 10 години, но не е започнало да функционира. В една част от него е започнало изграждането на площадка за опасни отпадъци.\r\nТакива пробни центрове се изграждат в пет общини у нас, другите четири са в Североизточна България.\r\nДиректорът на РИОСВ – Бургас Тонка Атанасова обаче беше категорична, че това никога няма да бъде депо, а .\r\n                    \n                    \n                \r\n                \r\n                \r\n                „Всички общини до 2020 г. трябва да имат такива изградени центрове, за да могат да изпълнят целите по закона за управление на отпадъците. Когато те събират тези отпадъци от бита, това са лекарства, батерии, телевизори, компютри. След това се предават на фирми, които ги обработват, третират или оползотворяват”, обясни тя пред bTV.", "date": "2019.08.05", "title": "Жители на созополско село с искане за референдум"}
{"url": "https://www.dnes.bg/akoshtete-vqrvaite/2019/08/05/sedmichen-liuboven-horoskop-kakvo-chaka-vsiaka-zodiia.418644", "text": "\r\nПо-наблюдателни сте от обикновено и по-проницателни. Ще забележите детайли в личните отношения, които преди време са ви убягвали. Половинката ви няма да изпълни дадено преди време обещание и ще се почувствате неприятно. По-лошото е, че той/тя ще ви даде да разберете, че даже няма намерение да го изпълни. Мисълта за раздяла може да премине като светкавица през съзнанието ви. В края на седмицата обстановката ще е по-ведра.\r\n \r\n\r\n \r\nПо стечение на обстоятелствата през тази седмица може да сте далече от половинката си и да ви е тъжно. Все пак виртуалното общуване остава като достъпен вариант и положението няма да е съвсем безнадеждно. Ще ви е по-лесно да понесете временната раздяла, ако си уплътните времето с всякакви занимания. В края на седмицата приятелите ще ви поканят на купон и ще ви повишат настроението. Не реагирайте на случайни свалки.\r\n \r\n\r\n \r\nОтношението на околните ще ви подскаже, че сте привлекателни и ще повиши самочувствието ви. Ролята на недосегаеми до някъде е благоприятна за вас, независимо дали сте обвързани или не, но не е желателно да сте и саркастични. Прекалените капризи ще се отразят зле на отношенията ви с половинката. Ако сте в лошо настроение не се съгласявайте на среща, вместо да разваляте настроението и на околните.\r\n \r\n\r\n \r\nПриятни събития ще ви заредят с оптимизъм през тази седмица и може да предложите на половинката си промени, от които до момента сте се смущавали. За ваша радост той/тя ще е достатъчно сговорчив/а и ще успеете заедно да се справите с проблеми, които до момента са ви пречели да се сближите достатъчно. Организирайте си развлечение, което ще зарадва и двамата. Най-подходящо е да го направите в края на седмицата.\r\n \r\n", "date": "2019.08.05", "title": "Седмичен любовен хороскоп: Какво чака всяка зодия?"}
{"url": "https://www.dnes.bg/temida/2019/08/05/otlojiha-deloto-za-otnemaneto-na-imushtestvoto-na-bratia-galevi.418658", "text": "Насрочена е нова дата за делото за отнемането на имуществото на Пламен Галев и Ангел Христов, по-известни като братя Галеви, предава \"Фокус\". \n\r\nНовината е съобщена специално за агенцията от Окръжния съд в Кюстендил, където се води делото.\n\n \n\r\nНовата дата е 21 октомври, а първоначално заседанието беше насрочено за 30 септември. Причина за отлагането е молбата на адвокат Ани Караджинова - Кьосева, особен представител на Радмила Дюлгерова - Христова, която е съпруга на Ангел Христов и страна по делото. \n\r\nАдвокатът е посочил, че от 26 септември до 3 октомври ще бъде извън страната. Съдът е уважил молбата, защото тя била подадена своеременно и съдиите са имали време за реакция. \n                    \n                    \n                \r\n                \r\n                \r\n                \r\nИскът за конфискация на имуществото на братя Галеви, техните съпруги и контролираните от тях дружества е за над 4 милиона лева и е внесен от Комисията за отнемане на незаконно придобито имущество в началото на 2012 година. \n\r\nДвамата бизнесмени, обвинени в организиране и ръководене на престъпна група, са в неизвестно от 2012 година.", "date": "2019.08.05", "title": "Отложиха делото за отнемането на имуществото на братя Галеви "}
{"url": "https://www.dnes.bg/knigi/2019/08/05/don-mon-kniga-igra-za-vyzrastni-ot-syzdatelia-na-bylgar.418605", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъздателят на култовия анимационен герой \"Българ\" Неделчо Богданов написа книга-игра за възрастни, която определя като \"Сексът и градът\" в мъжки вариант.\r\n\r\nТворбата му \"Дон Мон\" отвежда читателя в един доста интересен свят на купони, свалки и пътуване. \r\n\r\n\"Съвременният младеж или момче, на което по-скоро му се купонясва. Става момче за всичко на кораб и там си живее живота като зарибява мацки\", разкри Неделчо Богданов в студиото на \"България сутрин\" по Bulgaria ON AIR. \r\n\r\nПо думите на Богданов трудно се постигат постиженията в книгата, които са свързани със свалки. Авторът обясни, че това е така, защото е трудно и в реалния живот.\r\n\r\nНеделчо сподели още, че очаква мнението и на жените, които ще прочетат неговата книга-игра.", "date": "2019.08.05", "title": "\"Дон Мон\" - книга-игра за възрастни от създателя на \"Българ\""}
{"url": "https://www.dnes.bg/rusia/2019/08/05/dvama-raneni-pri-eksploziia-vyv-voenno-podelenie-v-rusiia.418662", "text": "и са откарани в болница след взрив и пожар на територията на военно поделение в Красноярския край в Русия.\r\nНа място са изпратени автобуси за евакуация, както и пожарни екипи, съобщи ТАСС.\r\nПо първоначална информация.\r\nВ същото време продължават опитите за овладяването на огромните горски пожари, бушуващи в Сибир. Обхванатата площ е от над 3 милиона хектара.", "date": "2019.08.05", "title": "Двама ранени при експлозия във военно поделение в Русия"}
{"url": "https://www.dnes.bg/index/2019/08/05/v-borba-s-prosiacite-eskilstuna-vyvejda-razreshitelno-za-prosiia.418664", "text": "Шведският град Ескилстуна предприе необичайна мярка, която цели да ограничи масовата просия по улиците. \n\r\nУправниците на града са наясно, че няма да успеят да спрат напълно просията, но затова пък въвеждат разрешително за просяците. То струва 250 шведски крони, около 45 лева. \n\r\nРазрешителното ще е валидно за три месеца и може да бъде получено след попълване на онлайн форма или в полицейска станция и изисква притежателят да има валидна лична карта. Всеки, който проси в Ескилстуна, без да има разрешителното, ще трябва да плати глоба от 4000 крони, или 730 лева. \n\r\nМестният политик Джими Янсон, от демократите, смята че мярката е начин да се \"бюрократизира\" просията.\r\n                \r\n                \r\n                \r\n\"Ще видим докъде ще доведе това\", обяснява Янсон, и допълва, че системата с разрешителни ще доведе бездомните хора и останалите, които прибягват до този начин за сдобиване с пари, до социалните служби. \n\r\nКритици на мярката твърдят, че така се легитимизира просенето и настояват, че разрешителното ще постави в голям риск хората, които молят минувачите за пари. Често това са хора от малцинствата от Румъния или България, посочва Guardian.\n\r\nТомас Линдроос, от благотворителната организация \"Stadmission\" твърди, че системата с разрешителни ще увеличи възможностите за експлоатация. Според него криминални банди биха плащали за разрешителните на хората, а после ще искат \"компенсаторно\" връщане на инвестицията. \n\r\nСпоред Янсон мярката на общината е правилна. \n\r\n\"Това не се прави, за да тормозим хората в риск, а се опитваме да намерим отговор на по-големия въпрос: Дали просенето трябва да се нормализира в шведския социален модел\", посочва политикът пред местни медии. \n\r\nНяколко града в Швеция напълно криминализираха просенето, след като Върховния административен съд на страната вдигна забрана върху практиката в град Велинге.", "date": "2019.08.05", "title": "В борба с просяците: Ескилстуна въвежда разрешително за просия!"}
{"url": "https://www.dnes.bg/obrazovanie/2019/08/05/deficit-na-uchiteli-unikalno-za-burgas-50-kandidati-za-edno-miasto.418666", "text": "В България има стотици свободни места за учители - начални, по математика, английски език, физика. \n\r\nЕдинствено в Бургас 50 млади се борят за 1 учителско място. Този изненадващ резултат е показала кампанията на Регионалния инспекторат по образованието в Бургас за подмладяване на педагозите в града. \n\n През юли шефката на образователния инспекторат инж. Виолета Илиева е предприела решителни мерки за подмладяване на педагозите, след като проучване в атестациите на преподавателите показало, че децата, които се обучават от прекалено възрастни учители, дават по-слаби резултати при матурите.\n\r\nПроверка открила дори учители на 74 години.\n                    \n                    \n                \r\n                \r\n                \r\n                \r\nСамо от началото на лятната ваканция в Бургас са обявени конкурси за 100 места за учители - нечувана бройка за града. Търсят се преподаватели по всички предмети.\n\r\nВ началото на юли Илиева събира училищните директори и ги моли да прекратят договорите на навършилите пенсионна възраст. Неочаквано раздялата с толкова много учители не предизвиква криза. Напротив, напливът е изключително голям и се случва за една позиция да се борят по 40-50 млади кандидати. Обяснението е, че в Бургас има 2 университета и учителски институт, които всяка година произвеждат млади учители.\n\r\n\"Ако сега не уловим вълната от млади кадри, които излизат от университетите, след година-две те ще бъдат засмукани в други сфери\", обясни Илиева пред \"\". Освен в Бургас, и в Пловдив не очакват криза за учители.\r\n\"Имаме и университет, който подготвя кадри.\n\r\nНе мога да говоря за криза, а и се надявам да няма такава,\n\r\nзащото всяка година сме се справяли\", обясни шефката на пловдивския образователен инспекторат Иванка Киркова. Тя прави уговорката, че активната кампания за нови преподаватели сега започва и в началото на септември ще е ясно дали има недостиг на учители.\n\r\nНад 700 свободни работни места за учители са обявени в София през юли от Регионалното управление на образованието в София. Работните места за пълни щатове са 690. Това съобщи шефката на образователното управление Ваня Кастрева.\n\r\nНай-голямо търсене има за начални учители - 87 свободни места, на второ място са учителите по математика - 66 места, а на трето - учителите по чужди езици. Само по английски се търсят 59 учители. В детските градини вакантните места са 57. След тях са учителите по български език и литература и по информационни технологии.\r\nСпоред Кастрева картината на липсващите педагози е идентична през последните години. Запазва се и профилът им по предмети.\n\r\n\"С въвеждането на целодневна организация на учебния ден в последните години се търсят много начални учители.\", обяснява причината за сериозния дефицит Кастрева.\n\r\nУчителите по математика и информационни технологии, както и по чужди езици, имат възможност да търсят друго професионално поприще и за тях има по-голям глад. И столицата има политика за привличане на млади учители, но тук всеки българин има повече възможности за добре платена кариера в сравнение с Бургас или Пловдив.\r\nМинималната учителска заплата е 920 лв., а средната брутна е около 1300 лв.\n\r\nУчителите в София са около 19 000.\n\r\nПроцентът на педагозите в пенсионна възраст е под 1 процент, но това е динамична величина.\n\r\nМиналата година учителите над 60-годишна възраст в София били 932. Учениците - 135 000.\n\r\nЗа разлика от Бургас и Пловдив, и във Варна и областта стоят незаети 70 места за учители.\n\r\nОсвен за специализирани преподаватели по солфеж, рисуване, народно пеене, пиано, най-голям недостиг има на \r\nпреподаватели по английски на различни нива - от начални класове до гимназиален курс.\n\r\nСамо по английски във Варна се търсят 18 учители. И в Кърджалийско най-сериозен е недостигът на учители по западни езици и по математика и информатика. През последните години в региона се усеща\r\nдефицит и на учители в детските градини\n\r\nНедостигът е предимно за училищата в малките населени места. В градовете вакантните места се заемали по-бързо.\n\r\nВ Благоевград най-много учители се търсят в двете професионални гимназии - по механизация на селското стопанство и транспорт в Разлог. Там се търсят учители по български език и литература, физика, двигатели с вътрешно горене, теоретично обучение по специализирани предмети и др.", "date": "2019.08.05", "title": "Дефицит на учители? Уникално за Бургас: 50 кандидати за едно място "}
{"url": "https://www.dnes.bg/rusia/2019/08/05/edin-zaginal-pri-vzriva-v-krasnoiarsk-evakuirat-mestnite.418682", "text": "Поне един човек е загинал, а седем са ранени при експлозията във военно поделение в Красноярския край в Русия. \n\r\nЗагиналият е военнослужещ, както и двама от пострадалите, предава ТАСС по информация от службите за спешна помощ и лекари от местна болница. \n\r\n Взривът избухнал в склад за боеприпаси във военната база, която се намира на 10 км от град Ачинск в Сибир, и според властите е предизвикал пожари, предаде Асошиейтед прес.\n\n                    \n                    \n                \r\n                \r\n                \r\n                \r\nЕвакуирани са живеещите в 20-километров радиус от мястото на експлозията, \"за да бъде гарантирана сигурността на населението в района на складовете\".\n\r\nСпоред постъпващите съобщения властите евакуират 11 000 души от Ачинск, пише БТА. \n\r\nМестните власти заявиха, че засега няма непосредствена опасност за населението, но приканиха хората да стоят далеч от военната база.\n\r\nРуското министерство на отбраната съобщи, че в избухналия склад е имало \"барутни заряди за артилерийски снаряди\".\n\r\nНеназован източник заяви пред ТАСС, че в склада е имало до 40 000 снаряда за танкови оръдия.\n\r\nЕксплозиите на складове за боеприпаси не са рядкост в Русия, отбелязва Асошиейтед прес. След последния случай, който беше през май тази година, избухна пожар, бушувал в продължение на почти седмица, преди да бъде загасен с помощта на военни самолети и хеликоптери, които хвърляха вода от въздуха.", "date": "2019.08.05", "title": "Един загинал при взрива в Красноярск, евакуират местните"}
{"url": "https://www.dnes.bg/stranata/2019/08/05/gori-gora-krai-sveti-vlas-dim-se-vijda-nad-kurorta.418681", "text": "Гората край Свети Влас се е запалила, сигнал за пожара е получен в полицията преди десетина минути, съобщи говорителят на ОД МВР в Бургас Цветелина Рандева.\r\n\r\nГъсти облаци дим се стелят над курорта и се забелязват отдалече, а към мястото пътуват пожарникари и полицаи, каза още Рандева. \r\n\r\nЗасега няма данни за пострадали хора.", "date": "2019.08.05", "title": "Гори гора край Свети Влас, дим се вижда над курорта"}
{"url": "https://www.dnes.bg/stranata/2019/08/05/otkriha-tialo-na-45-godishen-myj-v-kyshta-v-haskovsko.418656", "text": "Тялото на 45-годишен мъж е намерено в къща в село Радиево, съобщиха от полицията в Хасково. \r\n\r\nСигналът е получен на 4 август 2019 г. в 09.20 часа.\r\n\r\nНа място са изпратени служители на РУ - Димитровград, които са открили починал 45-годишен мъж от с. Радиево в къща, собственост на 58-годишен мъж.\r\n\r\nОт извършения първоначален оглед не са установени видими следи от насилие. \r\n\r\nТялото е транспортирано за аутопсия в Съдебна медицина - Хасково.", "date": "2019.08.05", "title": "Откриха тяло на 45-годишен мъж в къща в Хасковско"}
{"url": "https://www.dnes.bg/obshtestvo/2019/08/05/taneva-rekoltata-ot-zyrno-dobra-tam-niama-nujda-ot-ogranicheniia.418661", "text": "Ще имаме една от най-добрите реколти от зърно, обяви земеделският министър Десислава Танева след Консултативен съвет по зърното.\r\nСпоред нея няма логика сами да си поставяме ограничения заради чумата по свинете, когато говорим за търговията със зърно. \n\nТанева отново подчерта, че в страни-основни износителки на зърно като Русия, където има АЧС от 12 години, никога не е имало тема за такава регулация и науката е казала ясно как фуражът трябва да се приготвя и съхранява.\r\nТанева изтъкна, че чумата е бедствие за цяла Европа и само за тази година в европейските страни-членки на ЕС има регистрирани 628 огнища, от тях 553 са в Румъния. Засегнатите свине общо са около 260 хил., отделно има 3600 случаи на диви свине само за първите седем месеца на тази година.\r\n                    \n                    \n                \r\n                \r\n                \r\n                Установихме нерегламентирани стопанства с по 100 до 200 свине - те са сериозен източник на пренасяне на вируса и не следва да има компромис, заяви още Танева.\n\r\n\"На практика част от водачите на недоволството са точно този тип ферми“, посочи министърът и допълни, че основните точки на напрежение са там.\r\nДнес в Монтана протестираха частни стопани и собственици на малки свинеферми.   Те изразиха несъгласие с мерките срещу болестта и поискаха удължаване на срока за клане на   домашните прасета до 31 декември тази година.\r\nНедоволните заплашиха с блокади на пътища и яростна съпротива, ако   някой се опита да влезе насила в дворовете им, за да умъртвява прасета.   Те посочиха, че тези прасета са прехраната на децата им за годината и   няма да ги заколят, освен, ако не се докаже, че са заразени.\r\nСтопаните   заявиха, че не искат да губят пари заради фермата в село Ерден, в чиято   20-километрова зона попадат. Те поискаха обезщетение по пазарни цени,   ако се стигне до плащане, за да се умъртвяват прасета, предаде БТА.\r\nОбластният управител Росен Белчев слезе при протестиращите и  разговаря с  тях. Той коментира, че е по-добре заклано сега прасе,  отколкото  заразено и принудително ефтаназирано след седмица или месец.\r\nВ Добричко при започналите днес проверки е установено, че в частен двор близо до авиобазата без никакви мерки за биосигурност се отглеждат 150 прасета.\r\nПроверяващите са установили в стопанството край военното летище, че животните безпрепятствено влизат и излизат от близката нива с царевица.\r\nОт Областната дирекция по безопасност на храните многократно са съставяли актове на стопанина, на когото сега е дадено и предписание в срок до 48 часа да ликвидира животните, посочват от областната управа.\r\nЕкипите са проверили и задни дворове в добричкия квартал \"Рилци\", но там собствениците на домашни прасета са спазили гратисния срок за ликвидирането им и са прибрали месото.\r\nВ Добричка област е обявено бедствено положение до 2 септември. В региона са регистрирани 1046 домашни свине, досега е констатиран един случай на африканска чума - при диво прасе, ударено от автомобил в землището на село Дуранкулак. ", "date": "2019.08.05", "title": "Танева: Реколтата от зърно - добра, там няма нужда от ограничения"}
{"url": "https://www.dnes.bg/mish-mash/2019/08/05/pypesh-ili-greipfrut-vienchani-ne-iskat-aromatizirano-metro.418683", "text": "Виенчани се произнесоха срещу ароматизираните вагони на метрото, след като местните власти им бяха предложили четири ухания, които да бъдат впръсквани в подземната железница, съобщава Асошиейтед прес.\r\n\r\nЖителите на столицата имаха право да избират между ароматите на чай, грейпфрут, сандалово дърво и пъпеш. Пробно тези ухания бяха впръсквани в продължение на един месец във вентилационните системи на четири композиции на метрото по две от петте линии.\r\n\r\nСлед проведената анкета се оказа, че 21 хиляди виенчани са против всякакви ухания, докато 16 хиляди се произнесоха в полза на ароматизирания подземен транспорт.\r\n\r\nАгенцията отбелязва, че качеството на въздуха във виенското метро беше подобрено през месец януари, когато беше въведена тотална забрана за консумация на храни по всички линии.", "date": "2019.08.05", "title": "Пъпеш или грейпфрут? Виенчани не искат ароматизирано метро"}
{"url": "https://www.dnes.bg/obshtestvo/2019/08/05/radev-s-veto-zaradi-civilniia-shef-na-voenna-informaciia.418672", "text": "Президентът Румен Радев наложи вето върху промените в Закона за военното разузнаване. \n\r\nДържавният глава не е съгласен с възможността цивилно лице да оглави Служба \"Военна информация\", като алтернатива на досегашното изискване да е военнослужещ.\r\nТова не съответства на мястото, което заема службата като неразделна част от въоръжените сили, смята президентът.\nТой изтъква, че ръководителят й следва да притежава необходимата експертиза, изразяваща се в специфични познания и професионален опит.\r\nВ мотивите се посочва и това, че основните задачи на службата са свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи.\n                    \n                    \n                \r\n                \r\n                \r\n                \r\nСъздава се риск от нарушаване на принципите на централизираното управление и контрол на разузнавателната дейност и на политическия неутралитет.\r\nПриетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността, смята държавният глава. \n\r\n   ", "date": "2019.08.05", "title": "Радев с вето заради \"цивилния\" шеф на \"Военна информация\""}
{"url": "https://www.dnes.bg/usa/2019/08/05/beliiat-nacionalisticheski-terorizym-zaplahata-nadvisnala-nad-sasht.418636", "text": "Двама млади бели мъже в стил паравоенни застреляха 29 души през уикенда в САЩ, като потвърдиха опасенията на онези, за които \"белият тероризъм\" вече е основната заплаха, тегнеща над страната.\n\r\nНасред риданията се надигнаха гласове от двата политически лагера, за да призоват властите да вземат мерки срещу една опасност, която дълго време оставаше скрита в борбата срещу джихадистките атаки, пише Франс прес.\n\r\n\"Изгубените човешки животи в Чарлстън, Сан Диего, Питсбърг и, по всяка вероятност, в Ел Пасо са последиците от националистическия бял тероризъм\", каза Пийт Бутиджидж, кандидат за президентската номинация на американските демократи, визирайки атаките, извършени в църква на цветнокожи, в две синагоги и в търговски център в Тексас.\n                    \n                    \n                \r\n                \r\n                \r\n                \r\nДвадесет и една годишен бял мъж, въоръжен с автомат, уби 20 души, сред които 6 мексиканци, близо до супермаркет в Ел Пасо - град с 85 процента испаноговорящо население.\n\r\nМанифест, приписван на стрелеца и разпространил се в интернет, критикува \"испанското нашествие в Тексас\" и споменава за масовото убийство, извършено от бял супремасист в джамии в Крайстчърч в Нова Зеландия (51 убити, на 5 март).\n\n\n\n\r\nСлучаят в Ел Пасо е разглеждан като \"вътрешен тероризъм\", обявиха федералните власти.\n\r\nТринадесет часа по-късно друг бял мъж, на 24 години, вся ужас в Дейтън, щата Охайо, като уби 9 души за по-малко от минута. Сестра му е сред жертвите и засега неговите мотиви не са ясни.\n\r\n\n\r\n\"Тук имаме два фактора, които се съчетават\", каза Пийт Бутиджидж пред телевизия Фокс нюз. \"От една страна, слабостта на политиките за регулиране на пазара на оръжия, а от друга, увеличаване на вътрешния тероризъм, вдъхновен от белия национализъм.\"\n\r\n\"Не можем да защитим Америка от тази заплаха, ако не сме готови да я назовем\", заяви още младият кмет на Саут Бент, щата Индиана. \"Правителството трябва да спре да твърди, че това се дължи само на случайността и че не може да направи нищо.\"\n\r\nПрезидентът на САЩ Доналд Тръмп нарече стрелбата в Ел Пасо \"проява на мерзост\", без да се разпростре върху предполагаемите мотиви на заподозрения. А републиканският кмет на Ел Пасо сведе трагедията в града си до акт на \"неуравновесен и просто обсебен от дявола мъж\".\n\r\nНо дори за републиканците това обяснение не е достатъчно.\n\r\n\"Борбата срещу тероризма вече е приоритет, мисля, че тя трябва да включва и твърдо противопоставяне на белия тероризъм\", написа в Тwitter Джордж Прескот Буш - племенник на бившия президент Джордж Буш-младши. \"Това е една реална и настояща заплаха\", допълни той.\n\r\n\"Белият супремасизъм както всички форми на тероризъм е бич, който трябва да бъде унищожен\", заяви в Тwitter Иванка Тръмп, дъщерята на настоящия президент.\n\r\n\n\r\nПрез 2017 г. и 2018 г. според аналитичния център Ню Америка крайнодясното насилие е причинило повече жертви в САЩ, отколкото джихадистките атаки.\r\nВластите, които поставиха акцента върху борбата с джихадистката заплаха след атентатите от 11 септември 2001 г., обаче са закъснели с реакцията.\n\r\n\"Дори при правителството на демократа Барак Обама разузнавателните служби често пъти игнорираха заплахите на крайната десница поради политически причини\", написа през март Робърт Маккензи, експерт от аналитичния център.\n\r\nДиректорът на ФБР Кристофър Рей се защити през април, уверявайки, че неговите служби са много активни пред заплахата на белия супремасизъм. \n\r\n\"Миналата година ние извършихме повече арести, свързани с вътрешния тероризъм, отколкото с международния тероризъм\", допълни той.\n\r\nСъмненията обаче остават заради отношението на Доналд Тръмп.\n\r\nПрезидентът на свой ред подхвана идеята за \"инвазия\" на мигранти, отказа да осъди насилствените протести на крайната десница в Шарлотсвил през август 2017 г. и неотдавна призова депутати от опозицията, произлизащи от малцинствата, да се върнат в страните си.\n\r\n\"Президентът лично насърчава расизма и белия супремасизъм\", каза Елизабет Уорън, друг кандидат за президентската номинация на американските демократи.\n\r\nЕдин от нейните опоненти, Бето О'Рурк, дори стигна по-далеч, като увери, че Доналд Тръмп \"насърчава не само расистката реторика, но също и насилието, което следва. \r\n \r\n/БТА/\r\n ", "date": "2019.08.05", "title": "\"Белият националистически тероризъм\" – заплахата, надвиснала над САЩ "}
{"url": "https://www.dnes.bg/index/2019/08/05/severna-koreia-pusna-marki-s-donald-trymp.418590", "text": "Ким Чен Ун очевидно намира Доналд Тръмп за изключително близък приятел, след като пусна поредната серия от 12 марки, които включват лидера на САЩ. Този път с жеста Северна Корея отбелязва \"спонтанното посещение на Тръмп в демитализираната зона\".\r\nСпоред японската агенция Kyodo News серия от 3 марки е била пусната още на 12 юни, в чест на годишнината от срещата в Сингапур през 2018 г. Те включват снимка на първото ръкостискане на Ким Чен Ун с Доналд Тръмп, подписване на споразумението между двете страни, както и неговото съдържание.\r\nЕдна от снимките, които красят серията от 12 марки, пусната преди дни е на Ким Чен Ун и Доналд Тръмп в демитализираната зона.\r\nТози \"мил жест\" идва, след като напрежението на острова отново се засили. Северна Корея проведе няколко теста на новата си ракетна система. Според някои експерти това е било начин за натиск над Сеул и Вашингтон, които се бавят с преговорите по ядреното споразумение. Но Доналд Тръмп далеч не беше притеснен от действията на Ким.\r\r\n                \r\n                \r\n                По-рано тази седмица, президентът на САЩ отново похвали \"красивото виждане на Ким за страната му\", а ракетните тестове определи като \"напълно стандартни\" и бе категоричен, че те няма да попречат на отношенията му със севернокорейския лидер.\r\n\"Според мен всичко е под контрол\", каза Тръмп на журналистите, събрали се пред Белия дом.\r\n ", "date": "2019.08.05", "title": "Северна Корея пусна марки с... Доналд Тръмп "}
{"url": "https://www.dnes.bg/world/2019/08/05/zaradi-klimata-shte-triabva-li-da-promenim-nachina-po-koito-iadem.418651", "text": "Докато хората в богатите страни водят дебати дали е етично да се пътува със самолет или да се горят въглища, по-малко се говори за земеделие, лесовъдство и други начини на използване на земята, които са източник на около една четвърт от променящите климата парникови емисии, пише ДПА.\n\r\nХората ще трябва да променят начина, по който ядат и се обличат. Това твърдят учени, участващи в изготвянето на нов доклад на Междуправителствената комисия на ООН за климатичните промени (МККП), който се очаква да бъде публикуван в четвъртък в Женева.\n\r\nКравите и другите преживни животни отделят метан от предната и задната си част, защото ферментират храната, преди да я смелят.\n\r\n\"Не можем да принудим добитъка да спре да изпуска газове\", каза с ирония председателят на Асоциацията на швейцарските фермери Маркус Ритер.\n                    \n                    \n                \r\n                \r\n                \r\n                \r\nИма обаче много начини земеделието да стане по-устойчиво и да щади повече климата.\n\r\nПотребителите също ще имат важна роля в това, казаха пред ДПА двама от германските съавтори на доклада на МККП на ООН преди началото на заседанието на комисията в петък в Женева за доработване на последните детайли на документа.\n\r\n\"Въпросът за използването на земята заслужава сериозно внимание\", заяви Александър Поп, който работи в Потсдамския институт за изследване на въздействието върху климата.\n\r\n\"Така, както вървят нещата, може в бъдеще да имаме на Земята 9 милиарда души\", каза той. \"Ако потреблението в африканските страни и Китай догони това в западните страни, ще имаме сериозен проблем\", заяви Поп.\n\r\n\"Повърхността на Земята е ограничена, населението расте и са нужни повече площи за храна и влакнодайни култури, които се използват за производството на дрехи\", каза Алмут Арнет, еколог в Технологичния институт в Карлсруе.\n\r\nУвеличаващото се благоденствие обикновено води до повече консумация на месо, заяви тя, допълвайки, че използването на земята също допринася за климатичните промени заради торенето и обезлесяването.\n\r\nХората трябва да променят начина си на хранене и да ядат по-малко месо според учените.\n\r\n\"Завръщане към неделния семеен обяд\", каза Поп, имайки предвид старата традиция месо да се приготвя веднъж седмично като специално ядене.\n\r\nСпоред германското министерство на околната среда 91,6 процента от наличната световна земеделска земя се използва за пасища или за отглеждане на фуражни култури.\n\r\n\"Ако се намали отглеждането на преживни животни, ще се освободи повече площ за отглеждане на хранителни култури и залесяване\", каза Арнет.\n\r\nПо данни на германското министерство на околната среда отглеждането на 1 килограм зеленчуци произвежда парникови емисии, които възлизат на 153 грама въглероден диоксид. Биоземеделието намалява тези стойности до 130 гр.\r\nЗа 1 кг говеждо в атмосферата влизат 13,3 кг въглероден диоксид - при 11,4 кг при биоговеждото.\n\r\nПроблемът не е само с потребителите и техните навици, но и в правителствата и тяхната политика.\n\r\nВ свой доклад от месец май междуправителствената комисия за биоразнообразието и екосистемите остро разкритикува земеделските субсидии.\r\nПо оценка на комисията развитите страни са похарчили през 2015 г. 100 милиарда долара за субсидии, които са потенциално вредни за околната среда.\n\r\nСпоред Арнет потребителите обаче също допринасят за прекаленото земеделие, купувайки и изхвърляйки повече храна, отколкото изяждат.\n\r\n\"Потребителите също биха могли да се запитат: нужно ли е да си купувам пет нови тениски, няма ли да ми стигне старата?\", добави тя.\n\r\nПри отглеждането на памук се използват пестициди и много вода.\r\nПрекалената употреба на химикали и вода също има връзка с парниковите газове. Според изследване на базирания в Женева Международен търговски център (МТЦ) върху памука и климатичните промени торовете са важен източник на диазотен оксид - газ, който играе роля за глобалното затопляне.\r\nВ добавка към това са нужни и въглеродни горива за работата на помпите, които напояват памуковите полета.\n\r\nСпоред МТЦ, който е съвместна структура на ООН и Световната търговска организация, земеделието и стопаните, занимаващи се с отглеждане на памук, също страдат от повишаването на глобалните температури и променящите се тенденции при времето.\n\r\nМакар че някои страни по-високите температури може да доведат до по-добри реколти, прекалената жега има отрицателен ефект, пишат авторите. Намаляващите количества вода и все по-непредсказуемите валежи също пречат на земеделците.\n\r\n\"Веригата на стойността на памука едновременно допринася за климатичните промени и е изложена на риск от тяхното въздействие\", се казва в доклада на МТЦ. \r\n \r\n/БТА/", "date": "2019.08.05", "title": "Заради климата: Ще трябва ли да променим начина, по който ядем?"}
{"url": "https://www.dnes.bg/akoshtete-vqrvaite/2019/08/05/pasta-pileshko-kak-se-povishavat-kaloriite-kogato-gotvim.418445", "text": "Обичаме да се храним разнообразно, да приготвяме любимите си ястия и нерядко броим калориите. Но дали се замисляме как се променят те в зависимост от обработката на съответния продукт?\r\nТака например в 100 г сини сливи има около 45 калории, докато в сушените могат да достигнат 200 и повече.\r\nМорковите приготвени на пара, без сол ни носят около 35 калории, докато това количество се повишава, ако добавим към тях сол, мазнини. Как се променят калориите и на други често консумирани храни, вижте в следващите редове.\r\n\r\nКогато приготвяме любимите картофи, тяхната калоричност се повишава с около 30%, заради нишестения им състав. Препоръчително е да ги варим или печем, тъй като ако с тях приготвяме пюре или пържим, те ще попият от мазнината и останалите съставки.\r\n                    \n                    \n                \r\n                \r\n                \r\n                \r\nГовеждото е чудесно за диета, стига да знаете как да си го приготвите. В 100 г от него могат да се съдържат около 200 калории. От друга страна, пържолата на скара може да се окаже по-калорична, ако сме добавили към нея сосове, маринати.\r\n\r\nПилешкото е едно от най-често консумираните меса, особено по време на диета. Когато го пържим то абсорбира част от мазнината. Не бива да подценяваме и маринатите, с които го овкусяваме. Ако искаме да е здравословно и диетично, трябва да го варим или печем без много подправки и да премахваме кожата му.\r\n", "date": "2019.08.05", "title": "Паста, пилешко... Как се повишават калориите, когато готвим?"}
{"url": "https://www.dnes.bg/usa/2019/08/05/bandata-mara-salvatrucha-ms-13-oplita-v-mrejite-si-mladi-imigranti-v-sasht.418629", "text": "Младежи от Централна Америка, пристигнали неотдавна в САЩ, след като са избягали от ужаса на организираните банди, в крайна сметка влизат в редиците на местни организирани престъпни групи.\n\r\nВластите предупредиха, че такива младежи биват вербувани от бандата Мара Салватруча, известна като МС-13. Те съобщиха това по повод повдигането на обвинения миналата седмица в Лос Анджелис на 22 членове на престъпни банди, 19 от които са незаконно пребиваващи. Те са обвинени в редица престъпления, включително седем убийства, пише Франс прес.\n\r\n\"Най-трагичното в този случай е, че тези млади жертви вероятно са напуснали родината си с надеждата да намерят сигурност и благоденствие в САЩ. Вместо това, те са имали нещастието да попаднат на членове на прибягващи до насилие банди, които са експлоатирали уязвимостта им като мигранти\", каза прокурорката Джаки Лейси.\n                    \n                    \n                \r\n                \r\n                \r\n                \r\nПрестъпната организация Мара Салватруча е създадена в средата на 80-те години на миналия век. Сега тя е активна в десет американски щата, както и в страни като Салвадор, Хондурас и Гватемала, а методите й са смразяващи.\n\r\nСтигнало се е дотам стотици хиляди кандидати за убежище в САЩ да казват, че са избягали от ада на тази банда.\n\r\nКак тогава става така, че някой младеж в крайна сметка се присъединява към престъпната групировка, която е опропастила живота му?\n\r\nМС-13 често пъти вербува млади хора насила, но се случва и те да решат, че нямат друг избор, обясни преподавателят от университета \"Джордж Вашингтон\" Марк Едберг, който е работил в район с висока активност на банди близо до столицата на САЩ, На 15 километра от Белия дом.\n\r\n\"Няма много варианти на избор и ако човек е на 12, 14 или 15 години, разбира, че в този квартал структурата на властта и престижът са свързани с участие в престъпна групировка\", отбеляза той.\r\n\n\r\nВербуването на млади мигранти не е ново явление, но говорителката на ФБР Лора Еймилър каза, че то е станало \"особено забележимо с МС-13 през последните години\".\n\r\nМарк Едберг споменава 2014 година, когато в страната започват да пристигат все повече непридружени малолетни и непълнолетни от Централна Америка, и 2016 година след победата на президентските избори на Доналд Тръмп, който превърна борбата срещу незаконната имиграция в един от лайтмотивите си.\n\r\nСлед тези избори \"те пристигат в наплашени общности, което тласка хората към незаконния живот\", казва преподавателят. Тогава те стават жертва на \"неформални мрежи за вербуване\", които се насочват \"към най-уязвимите\".\n\r\nБившият член на банда Джеси де ла Крус, който сега работи като юридически консултант обаче смята, че тази теория е просто политическа стратегия, която благоприятства реториката на Тръмп, според когото идващите от Централна Америка \"мигрантски кервани\" са пълни с членове на МС-13.\n\r\nГоворителят на прокуратурата на Лос Анджелис Том Мрожек заяви, че 19-те незаконно пребиваващи обвиняеми вече са имали връзки с МС-13 в Централна Америка.\n\r\nДе ла Крус смята, че говоренето за \"наплив\" е свързано с етикета, който силите на реда лепват на всеки татуиран испаноезичен човек, който живее в \"заразена\" общност.\n\r\n\"Ако човек идва от Централна Америка или Мексико, с кого ще движи? С бели хора ли? Не, ще стои с хора като него, които може да са членове на банда, а може и да не са\", каза той.\r\n\n\r\nВ повдигнатите миналата седмица обвинения са споменати убийства с отблъскващи подробности, като случая с младеж от противникова банда, който бил разчленен, а сърцето му - извадено.\n\r\nВластите казват, че много от убийствата, които разследват, са част от \"ритуал по посвещаване\" за приемане в МС-13.\n\r\nЕдберг заявява, че е чувал за \"екстремни неща\", които новаците са принудени да извършат.\n\r\nМладеж, с когото е разговарял в затвора, му казал, че е минал \"кръщение\". \"Трябвало е да докаже, че е готов да получи куршум\", разказа преподавателят.\n\r\nДе ла Крус, който е бил член на банда преди да получи докторска степен след излизането си от затвора, е скептичен.\n\r\nУбийствата \"бяха нещо, което правеше бандата Нуестра Фамилия през 70-те години, но вече не се прави\", уверява той.\n\r\n\"Сега търсят хора, които искат да са част от нещо, които като тях са били пренебрегвани, маргинализирани\". Като много от младите мигранти. \r\n \r\n/БТА/\r\n ", "date": "2019.08.05", "title": "Бандата Мара Салватруча (МС-13) оплита в мрежите си млади имигранти в САЩ "}
