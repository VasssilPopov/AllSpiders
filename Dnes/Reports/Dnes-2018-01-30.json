{"url": "https://www.dnes.bg/temida/2018/01/30/4-g-zatvor-za-myj-prebil-lekari-v-burgaska-bolnica.366621", "text": "\n\n\n\r\nВ края на месец май Нойков бил приет за спешно лечение в бургаската болница след употреба на голямо количество алкохол, съмнение за гърч и предполагаема употреба на наркотични средства. \r\nМъжът е буйствал и при опита за оказване на спешна помощ от страна на медицинския екип той нападнал лекаря дежурен на смяна, лекаря извикан от отделение по Анестезиология и интензивно лечение за консултация, както и друг член от персонала на болницата, опитващ се да помогне. В помощ на медицинския екип се намесил и придружител на друг пациент, приет в Спешното отделение.\r\nДнес в съдебната зала присъстваха д-р Александър Серафимов и д-р Симеон Пенчев, двама от пребитите на работното си място от Нойков. \r\nОпитваме се да забравим случая, но все още го преживяваме. Трябва да бъде гарантирана сигурността на лекарите, трябват и законодателни промени, каза д-р Александър Серафимов, цитиран от БТА.\r\nНяколко месеца бях в болница, все още не съм се възстановил напълно. С такава агресия не бях се сблъсквал, заяви охранителят на лечебното заведение, който също беше бит от Кирил Нойков.\r\nВ съдебната зала обвиняемият се призна за виновен и каза, че съжалява за случилото се.Нойков има други пет осъждания за престъпления срещу личността.\r\n ", "date": "2018.01.30", "title": "4 г. затвор за мъж, пребил лекари в бургаска болница"}
{"url": "https://www.dnes.bg/notifikacii/2018/01/30/bylgariia-v-evrozonata-za-i-protiv.366568", "text": "Сега не е правилният момент България да влиза в еврозоната, тъй като структурата на страната ни не е реформирана достатъчно. Заради това достъпа на държавата до повече кредит ще доведе до наливане на средства в „продънени каци“ като Здравната каса и БДЖ.Това коментира в ефира на  политологът Калоян Правов. Гост в студиото бе и макроикономистът Нено Ненов.Без някакви сериозни реформи, а такива, смята Правов, не се очертава да има в краткосрочен или дългосрочен план, влизането ни в еврозоната е лоша идея.Към мнението, че следва да се направят реформи предхождащи приемането на единната европейска валута от България, се присъедини и другия събеседник в предаването – Нено Ненов. Според него обаче именно настоящият момент е много подходящ за подобен ход.Какви ще са ефектите от евентуално влизане в еврозоната?„Често цитираната полза е, че подобен ход ще даде увереност на инвеститорите и ще свали лихвените проценти но според мен тези ефекти могат да бъдат постигнати по алтернативни начини“, смята Правов. Друг проблем според него е и корупцията, оказала се почти фатална за Гърция и присъствието й в еврозоната, при условие, че корупцията у нас е на по-високи нива.Според Ненов обаче примерът с Гърция не е релевантен поради факта, че са били направени редица компромиси с оглед приемането й в еврозоната. ", "date": "2018.01.30", "title": "България в еврозоната – \"За\" и \"Против\""}
{"url": "https://www.dnes.bg/akoshtete-vqrvaite/2018/01/30/pri-proval-v-liubovta-kak-da-se-syvzemem.366616", "text": " \r\nГовори се много за комплекса на жертвата, но все пак някои хора, често несъзнателно, изпитват някакво неразбрано удоволствие, поемайки пътя на страдащия.Разбира се, винаги е тъжно, ако романтичната история приключи не по най-успешния и желан начин, но всяка мъка трябва да има мярка. Важно е не само да спрем да обвиняваме света за нашите проблеми, но и да се научим да носим отговорност за собствените си действия, за да можем да ги анализираме. \r\nВ крайна сметка при повечто случаи за раздялата са отговорни и двамата партньори. Осъзнавайки това, ще постъпвате по-мъдро в следващите връзки и ще израствате и в собствените си очи - да, направих грешка, не всичко е съвършено, но това е моят живот.\r\nЕто още три стъпки към щастлива връзка, които предлага сп. Elle.\r\n\r\nПомислете каква цел преследвате, когато влизате в една връзка? Тук е важно човек да бъде честен със себе си и да не се самозаблуждавате. Разбира се, повечето хора казват, че искат партньор до края на живота си. Но ако погледнете малко по-дълбоко, може да откриете, че това не е вярно, а в действителност сте искали по-романтично приключение. И не се страхувайте от вашите желания -  натрупването на опит и удоволствието също са достойни цели. А и така ако не се получат нещата, след раздялата можете да стигнете до много успокояващото заключение, че сте получили от тази връзка всичко.Вижте още по темата в", "date": "2018.01.30", "title": "При провал в любовта: Как да се съвземем?"}
{"url": "https://www.dnes.bg/notifikacii/2018/01/30/koi-e-chovekyt-koito-iska-da-svali-putin-ot-vlast.366596", "text": "Той е най-влиятелният опозиционер в Русия. Но не беше допуснат до участие в президентските избори. Сега призова към пълен бойкот на предстоящия вот. Кой всъщност е човекът, който иска да свали Путин от власт?\r\nХиляди гневни граждани, излезли да протестират в цяла Русия, стотици задържани - такава е накратко равносметката от протестите срещу президентските избори през март, на които Владимир Путин по всяка вероятност ще бъде избран за четвърти път. Към тази \"стачка на избирателите\" призова Алексей Навални - най-влиятелният опозиционен политик в Русия, който не беше допуснат до участие в изборите заради наложената му условна присъда, пише .\r\n\r\nНавални беше първият, който още през 2016 издигна официално кандидатурата си за президентските избори. Впоследствие бързо изгради мрежа от предизборни щабове - от Калининград до Владивосток, макар през цялото време да е подозирал, че няма да му бъде разрешено да участва в изборите. През декември 2017 дойде и официалното потвърждение - Централната избирателна комисия го уведоми, че не може да бъде регистриран, тъй като има присъда за икономически престъпления.\r\nНавални е бил разследван няколко пъти, като по две от делата е осъден условно. През 2016 година Европейският съд по правата на човека постанови, че при първото от въпросните две дела - за присвояване на пари от държавната компания за дървесина \"Кировлес\" - Навални е бил лишен от правото си на справедлив процес. \r\nНо според съдиите от Страсбург самият процес не е бил политически мотивиран. Така се стигна до възобновяване на делото, а Навални и неговият бизнес-партньор отново бяха осъдени. През септември 2017 Съветът на министрите към Съвета на Европа стигна до извода, че решението на съда в Страсбург не е приложено изцяло и призова руските власти да допуснат Навални до участие в изборите. Което обаче Москва изтълкува като намеса във вътрешните ѝ работи.\r\nПодобен е случаят и с второто обвинение, според което Навални и неговият брат са измамили руската дъщерна компания на френския козметичен гигант \"Ив Роше\" със сумата от 26 милиона рубли. През октомври 2017 Европейският съд видя и тук произвол и нарушение на правото на справедлив процес. Но отново не бяха установени политически мотиви.\r\nНавални е роден през 1976 година близо до Москва. Следва право, а политическата си кариера започва в либералната партия \"Яблоко\" на Григорий Явлински, от която обаче по-късно е изключен заради \"националистически възгледи\". След това постъпва в \"Руски марш\" - движение, в което влизат националистически, дяснорадикални и ксенофобски организации. И от което Навални по-късно отчасти се разграничава.\r\nНавални дължи своята популярност най-вече на интернет, където като блогър си печели славата на борец срещу корупцията. Бързо събира огромен брой последователи - само в YouTube има 1,6 милиона абонати. Неговият стил, смесица от подигравка и ирония, очевидно се харесва. По време на протестите след парламентарните избори в края на 2011 Навални нарече управляващата партия \"Единна Русия\" \"партия на мошениците и крадците\". И така си спечели симпатиите на широки части от руското общество. По време на тогавашните протести Навални беше един от лидерите на опозицията. Днес той иска тази роля само за себе си, поради което среща немалко критика.\r\n\r\nНавални се определя като либерален политик и главен опонент на Путин. В предизборната си програма обещава \"революция срещу корупцията\", повишаване на минималната работна заплата, изграждане на нови пътища и болници. Във външната политика се обявява за прекратяване на водените от Русия войни - например в Украйна и Сирия. Но остава уклончив по въпроса за анексията на Крим, говорейки за \"легитимно решение, отчитащо интересите на местното население\".\r\nНай-големият му политически успех досега е участието на кметските избори в Москва през 2013 година, където се класира втори с 27 процента от гласовете. Днес Навални е още по-известен, но в национален мащаб популярността му не успява да надскочи десетте процента.\r\nВ същото време е факт, че Навални успява да мобилизира младите хора както никой друг руски политик. Така например в организираните от него протести през 2017 година се включиха особено голям брой ученици. Мнозина обаче виждат в това най-големия му недостатък - защото очевидно не успява да привлече на своя страна широките маси. И още един сериозен минус: Навални няма зад гърба си силна партия. Партията на прогреса, основана от него през 2012 година, не беше регистрирана от властите.\r\n ", "date": "2018.01.30", "title": "Кой е човекът, който иска да свали Путин от власт?"}
{"url": "https://www.dnes.bg/sport/2018/01/30/koi-shte-ni-predstavia-v-piongchang-anton-sinapov-biatlon.366618", "text": "Dnes.bg продължава да ви представя , които ще се състезават за страната ни на предстоящите зимни олимпийски игри в ПьонгЧанг.Антон Синапов е един от големите ни таланти в биатлона. Роден на 1 септември 1993 г. в Чепеларе. От малък е запален по зимните спортове. Обича също да играе волейбол, плуване и колоездене. \r\nСред най-добрите му резултати е 4 място индивидуално на европейското първенство в Чехия през 2014 г., четвърто място в смесената щафета на еврошампионата в България година по-рано, девето в преследването на юношеското световно в САЩ 2014 г., както и десето в спринта на същото първенство.\r\nПрез тази година взе точки от световната купа. В спринта на 10 км, който се проведе в Оберхоф, Антон Синапов свали 9 от 10 мишени при двете стрелби и се нареди 34-и. Това му носи 6 т. и участие в преследването на 12,5 км.", "date": "2018.01.30", "title": "Кой ще ни представя в ПьонгЧанг? Антон Синапов, биатлон"}
{"url": "https://www.dnes.bg/sofia/2018/01/30/izvynredno-miiat-ulicite-na-sofiia-zaradi-mrysniia-vyzduh.366617", "text": "Столичната община започна механизирано извънредно метене и миене на улици заради подходящите метеорологични условия и във връзка с прогнозата за нивата на фини прахови частици, съобщиха от общината.\n\nЕкипите на почистващите фирми извършват механизирано и ръчно метене в райони Слатина, Красна поляна, Красно село и Надежда.При метенето се извършвало и оросяване.В Слатина на бул.\"Асен Йорданов\" се извършва миене с маркуч.На бул.\"Брюксел\" е започнало механизирано почистване на разделителната ивица от наноси.Поради повишаването на температурите дейностите ще продължат и в утрешния ден, като тогава ще се извърши миене в Красно село, Красна поляна и Надежда, уточняват от общината.От там допълват, че почистването на регулите на уличните платна, разделителните ивици и миенето цели подобряване качеството на атмосферния въздух.", "date": "2018.01.30", "title": "Извънредно! Мият улиците на София заради мръсния въздух "}
{"url": "https://www.dnes.bg/obshtestvo/2018/01/30/ananiev-razporedi-proverka-v-komisiiata-za-lechenie-v-chujbina.366630", "text": "Министърът на здравеопазването Кирил Ананиев е издал заповед Инспекторатът на Министерството на здравеопазването и Изпълнителна агенция \"Медицински одит\" да направят проверка в Комисията за лечение в чужбина /КЛЧ/, съобщиха от пресцентъра на здравното министерство.\r\nРеакцията на министъра е заради писмо от съпругата на починал гражданин, кандидатствал за финансиране на трансплантация пред КЛЧ през юли 2016 г.\r\nПроверката ще обхване трансплантациите на органи за периода от 01.07.2016 г. до 31.12.2017 г., като детайлно ще бъдат обследвани досиетата на всички пациенти, сезирали Комисията. Докладът трябва да бъде представен на министъра до 20 февруари.\r\n\"Ще разберем кой точно не си е свършил работата от администрацията, за да може да си понесе отговорността. Министърът ще бъде безкомпромисен\", е посочил зам.-министър Бойко Пенков на извънреден брифинг, цитиран от пресцентъра на здравното ведомство.\r\n Той е обяснил, че този случай е във фокуса на вниманието на министерството и вече е получено становище от проф. Валтер Клепетко от Университетска болница - Виена, в което се казва, че трансплантацията е невъзможна заради общото състояние на пациента.\r\nОт началото на годината комбинирана проверяваща група изследва цялостната дейност на Комисията за лечение в чужбина и се очаква до дни да представи доклада си на министъра. \r\nЦелта на анализа е в Комисията за лечение в чужбина да се направят такива промени, които да са в услуга на хората, е станало известно още от думите на д-р Бойко Пенков.\r\n\"Искаме да подобрим дейността на Комисията, така че от една страна да няма административно забавяне на процедури, а от друга страна да няма злоупотреба с права\", е посочил още зам.-министърът.", "date": "2018.01.30", "title": "Ананиев разпореди проверка в Комисията за лечение в чужбина"}
{"url": "https://www.dnes.bg/akoshtete-vqrvaite/2018/01/30/oglejdaite-se-nai-dylgosrochnite-partniori-sred-zodiite.366614", "text": "Когато става въпрос за намиране и задържане на партньор в живота, всичко опира до съвместимостта.\r\nНаистина не е лесно да се определи кои са онези качества, които правят един човек по-добър партньор, в сравнение с друг, тъй като тук става дума за съвместимост, а не просто за намиране на „перфектния“ човек.\r\nОнова, което е лесно да се класира, са общите характеристики на хората –чертите, които ги правят „по-универсални“ или може би по-склонни да се обвържат.\r\nВ този ред на мисли ето и кои са зодиите, които могат да бъдат най-добрите партньори в живота според астролози.\r\nСкорпион\r\nТе заемат първото място, защото те са най-лоялните хора, а това ги прави чудесни съпрузи и съпруги. Скорпионите ще направят всичко за хората, които обичат, и тъй като те обикновено са силни личности, или си пасват с някого, или не.\r\nКогато това се случи, има магия. Тогава Скорпионите ще останат до вас, независимо от всичко.Вижте кои са останалите представители на зодиака, които са подходящи за партньори в ", "date": "2018.01.30", "title": "Оглеждайте се: Най-дългосрочните партньори сред зодиите"}
{"url": "https://www.dnes.bg/notifikacii/2018/01/30/bitkata-koiato-reshi-vtorata-svetovna-voina-stalingrad.366555", "text": "За Вермахта битката при Сталинград не е най-важната във военно отношение, нито пък загубите в нея са най-тежките. Но тъй като психологическото ѝ значение е огромно, тя става решаваща за изхода на Втората световна война.\r\nВсъщност Сталинград е трябвало да бъде само етапна цел за Вермахта - като отправна точка за завземане на нефтените полета на Кавказ. Заради името на града обаче битката за него, започнала през лятото на 1942 година, придобива върховно политическо значение - както за Адолф Хитлер, така и за Йосиф Сталин, пише .\r\nГерманската офанзива на шеста армия под командването на генерал Фридрих Паулус е била рискована още от самото начало - заради твърде дългите снабдителни пътища. Тя започва в средата на август 1942, близо година след германското нападение над Съветския съюз. Навремето Хитлер заявява: \"Руснаците са на края на силите си\". Това обаче се оказва огромна заблуда. \r\nВермахтът действително успява да завладее по-голямата част от града до средата на ноември - и то въпреки огромната съпротива. Същевременно обаче Червената армия започва контраофанзива от два фронта и обкръжава германците. Още в края на ноември 1942 цялата шеста армия на Вермахта и части от подкрепящата я четвърта танкова дивизия - близо 300 000 души - са обградени. По заповед на Хитлер обаче те трябва на всяка цена да удържат позициите си. Подобна заповед дава и Сталин още през юли: \"Нито крачка назад\".\r\nТъй като нито една от страните не отстъпва от позициите си, на бойното поле възниква нещо като \"котел\". Положението в него бързо се влошава. Снабдяването на войниците от Вермахта се осъществява посредством голям въздушен мост. Само че то не успява да задоволи нуждите им. С напредването на Червената армия снабдяването става още по-трудно. В зимните месеци температурите падат до минус 30 градуса. И така повечето от заклещените в \"котела\" германски войници умират не в битка, а от глад и студ.\r\nВъпреки това генерал Паулус все още стриктно спазва заповедта на Хитлер да се бият \"до последно\" и на 8 януари 1943 отхвърля съветското предложение за капитулация. На 29 януари, когато положението вече е напълно безнадеждно, Паулус изпраща до Хитлер по телеграф следното съобщение: \"Шеста армия поздравява своя фюрер по случай годишнината от идването Ви на власт. Над Сталинград още се развява знамето с пречупения кръст. Нека за сегашните и бъдещите поколения нашата битка бъде пример за това никога да не капитулираме - дори и в най-безнадеждното положение. Тогава Германия ще победи. Хайл, майн фюрер!\"\r\nСамо че верността на генерал Паулус към Хитлер не е безгранична. На 31 януари, когато Червената армия нахлува в неговата главна квартира, разположена в мазето на едно кафене, главнокомандващият е пленен. Той забранява на офицерите си да се самоубият - те трябва да споделят съдбата на редовите войници. Германските войски капитулират. Междувременно \"котелът\" е разделен на южен и северен. В края на януари германските войници в южния \"котел\" се предават. На 2 февруари се предават и войниците от северната част. Те са арестувани от руските въоръжени сили. \r\nВ битката при Сталинград загиват половин милион руснаци, между които и много цивилни граждани. Причината: Сталин дълго време не разрешава цивилното население да бъде евакуирано. А и Червената армия не щади своите сънародници. Близо 40 000 от тях са убити при бомбардировките още през първите дни. Близо 75 хиляди руснаци остават в града до края на битката. Много от тях обаче умират от глад и студ. Предполага се, че от германска страна загиват между 150 000 и 250 000 души. А от стоте хиляди германски военнопленници оцеляват едва 6000. През 1956 те се завръщат в Германия. Сред тях е и Паулус.\r\nЗа Вермахта битката при Сталинград не е най-важната във военно отношение, нито пък загубите му в нея са най-тежките. Но \"психологическото ѝ значение е огромно и поради това тази битка е решаваща за изхода на войната\", обяснява историкът Йохен Хелбек от университета Рютгерс в Ню Джърси. Включително и поради това, че \"от самото начало двете страни оповестяват, че тази битка ще бъде решаваща\". \r\nХелбек, който събира спомените на германски и руски ветерани от Сталинград в специален онлайн проект под името \"Facing Stalingrad\", казва, че след битката Червената армия е искала да покаже на целия свят, \"че е победила най-добрата армия в света\".\r\nСталинград, чието име е промено през 1960 година на Волгоград, и до днес е пълен със свидетелства за битката. Музеят \"Сталинград\" е един от най-посещаваните в Русия. И новата британска комедия \"Смъртта на Сталин\" потвърждава, че следите на битката са осезаеми и до ден-днешен. Диктаторът Сталин е виновен за смъртта на милиони съветски граждани. Но неговото име се свързва и с победата над хитлеристка Германия. Руският министър на културата Владимир Медински забрани филма със следния аргумент: \"Много хора... ще възприемат този филм като обидна подигравка със съветското минало\". Крайно неуместно било този филм да се показва на екран точно в навечерието на годишнината от Сталинградската битка.\r\nВ боевете загиват общо над 700 000 души - войници и цивилни граждани. И днес при строителни работи в града нерядко биват откривани единични трупове и масови гробове. Сред тях има, разбира се, и трупове на загинали германски войници. \r\nБлагодарение на сътрудничеството между Германския съюз за грижа над военните гробове и руските власти тленните останки на загиналите се погребват в официалните военни гробища - като гробището Росошка край Волгорад. В него гробовете на войници от германския Вермахт и на червеногвардейци са отделени от една пътека, но все пак гробището е общо.\r\nПрез 1984 германският канцлер Хелмут Кол и френският президент Франсоа Митеран си подадоха ръце на някогашното бойно поле край Вердюн и посочиха на своите народи пътя на помирението. Русия и Германия обаче са все още далеч от подобен жест. \"И двете страни още нямат готовност за това\", смята историкът Йохен Хелбек. \r\nМного руснаци все още хранят предубеждения към германците. Но и в Германия \"все още липсват готовността и усещането, които са налице спрямо французите, британците или американците\", смята историкът. Той обаче се надява да доживее деня, в който германски държавник и руски президент ще могат да си подадат ръце над сталинградските гробове.   \r\n ", "date": "2018.01.30", "title": "Битката, която реши Втората световна война – Сталинград"}
{"url": "https://www.dnes.bg/notifikacii/2018/01/30/maimuni-toksini-za-uspokoenie-animaciia-vw-tova-e-prekaleno.366585", "text": "Германската автомобилна индустрия знае много добре как да шокира. След дизеловата афера сега и трите големи концерна отново попадат под светлината на прожекторите – уви, не с положителни новини, а с това, че са финансирали опити с вредни емисии с маймуни.Десет примати са вдишвали с часове токсични изпарения, докато учените са изследвали резултатите. За успокоение на маймуните са били прожектирани анимации. Всичко това става още по-възмутително заради изиграваната уж неинформираност на политиците в Берлин и някои мениджъри. Мнозина днес не искат да знаят какво са сторили вчера. Паметта е производна на интересите.Доказуемо е например, че главният лобист на Volkswagen в Берлин Томас Стег още през 2013 г. е бил информиран за експериментите с животни, съфинансирани от неговата компания. Правният отдел на VW изрично се е съгласил на теста - чиято цел е била... да се разработи по-чиста дизелова технология. Стег не е възразил срещу опитите за отравяне на маймуните.Рутинното равнодушие на политиците в Берлин също е доказуемо, пише Handelsblatt. Преди 16 месеца имаше заседание на комисия по разкритията на Дизелгейт в германския Бундестаг. На 8 септември 2016 г., според протокола от 88 страници, двама експерти са докладвали за експериментите с животни във връзка с тестовете на вредни газове на автомобилната индустрия.Единият от тях е Хелмут Грайм, някога ръководител на катедрата \"Токсикология и хигиена на околната среда\" в Техническия университет в Мюнхен и член на анкетната комисия в германския Бундестаг за \"Защита на човека и околната среда\". През юни 2015 г. той получава орден за заслуги на Федералната република Германия (на немски: Verdienstorden der Bundesrepublik Deutschland, б. авт.), връчен от тогавашният министър на околната среда Барбара Хендрикс. Каква гротеска!Пред членовете на комисията Грайм защитава репутацията си на ориентиран към индустрията учен. Той дори не счита предполагаемата дизелова афера (Дизелгейт) за толкова сериозна. Главната му теза гласи, че Дизелгейт е по-добър от репутацията му. Грайм основава оценката си с издайническата фраза: \"Такава поне е нашата информация от опитите с животни\".Ученият описва и човешките изпитания с етична безпристрастност. Да, компанията е провеждала изследвания \"с връстници на политиците\", като вдишването на азотен диоксид например, казва той в опит да се пошегува.\"Разбира се, става дума за краткотрайна експозиция, защото никой не може умишлено да изложи хората на различни концентрации за дълго\", обяснява той. Никой от присъстващите политици от водещите партии – социалдемократи, християндемократи и дори Зелените, не е задал допълнителен въпрос. Възмущението идва едва сега.Има няколко поуки от всичко това. Първо – нямаме нужда от политици и мениджъри, които не виждат нищо, не чуват нищо и, което е по-важното - не чувстват нищо! Второ – научни ръководители, които легитимират за морално всичко, което от юридическа гледна точка не е забранено, правят мечешка услуга на компаниите, които са ги наели.  И трето, възмущението не е прекалено, а е дори наложително. Не е нужно да се извиняваме, че имаме чувства, когато изглежда, че други са дебелокожи. Има някаква форма на елитна небрежност, която е системно важна и не бива да се прекрачва.", "date": "2018.01.30", "title": "Маймуни, токсини... за успокоение – анимация! VW, това е прекалено! "}
{"url": "https://www.dnes.bg/akoshtete-vqrvaite/2018/01/30/romantichni-destinacii-za-denia-na-vliubenite.366613", "text": "Оставете настрана клишето с червените рози и скъпите шоколадови бонбони и подарете на партньора си нещо наистина вълнуващо за Свети Валентин.\r\nА какъв по-хубав начин да отпразнувате любовта си един към друг от това да изживеете едно романтично приключение?\r\nОт столицата на любовта – Париж, до кристалните води на Санторини, експертите от Baltic Travel дават своите предложения за най-добрите дестинации за романтично бягство този Свети Валентин.\r\nСанторини е обичано място от туристите, заради спиращите дъха гледки, зашеметяващите плажове и приказната местна кухня. Островът е рай за онези, които искат да се измъкнат от ежедневието и да се насладят на спокойна и релаксираща почивка.Вижте останалите дестинации в", "date": "2018.01.30", "title": "Романтични дестинации за Деня на влюбените"}
{"url": "https://www.dnes.bg/obshtestvo/2018/01/30/prodavash-koli-naemat-te-za-dograma-i-stavash-alo-mule.366602", "text": "Кюстендилецът Николай Николов разкри как е бил въвлечен в схема за телефонна измама. Той занесе в полицията пари и златни накити на стойност близо 10 000 лв., пуснати му от жертвата през терасата на жилището й в града.\"Бях си пуснал обява в интернет, че продавам стари коли на части и ми се обади мъж от Русе с интерес към една от колите. В хода на разговора разбрах, че има фирма за дограма и си търси човек от нашия регион, който да му доставя документи - чертежи в Русе, като заплаща по 300 лв. на курс, поема и разходите за пътуването. И аз приех офертата\", разказа пред \"Дарик\" наетият за \"муле\" Николай Николов.След няколко дни същият човек му се обажда и му дава адрес в широкия център на Кюстендил, където трябва да отиде и да вземе пратката.\"Аз отидох, съобщих му, че съм там, той ми каза да изчакам, че ще се покаже жена на тераса и ще ми пусне от там пратката, защото не може да слезе. Тя ми пусна пратката, а той ме държи на телефона през цялото време и ми каза да не я отварям, докато не се прибера вкъщи. Отворих я вкъщи, казах му, че има 400 лв. и златни накити. Той очакваше да има и евро, аз казвам, че няма евро и ми бе поръчано да се върна на същия адрес. Жената ме чакаше на терасата и ми пусна същата чанта с нова пратка. Прибрах се пак в нас, казвам има още 2000 лв., плюс евро и още пръстени. Той ми каза: \"Прибери ги и ще ми ги донесеш утре\". Аз осъзнах, че става дума за телефонна измама и занесох тази чанта в полицията\", разказа още Николай Николов, нает за куриер от телефонни измамници.\"Поисканите по телефона пари ще бъдат изгубени. Телефонът за спешни повиквания е 112\", предупреди говорителят на ОД МВР-Кюстендил Катя Табачка.\"В никакъв случай не бива да се дават пари, поискани по телефона. Полицията не иска от гражданите пари. Полицията не пита по телефона гражданите какви ценности съхраняват в домовете си. Когато хората получат обаждане, каквото и да им съобщават - тревожно или хубаво, щом става дума за пари, трябва да са сигурни, че това е телефонна измама\", коментира Табачка.Тя изрази от името на Областната дирекция на МВР-Кюстендил благодарност за честността и гражданската доблест на Николай Николов.", "date": "2018.01.30", "title": "Продаваш коли, \"наемат\" те за дограма и ставаш ало \"муле\""}
{"url": "https://www.dnes.bg/stranata/2018/01/30/do-petyk-prolet-s-pylna-sila-posle-pak-sniag-i-zima.366559", "text": "Времето до края на работната седмица ще е слънчево и топло с температури до 18 градуса. През уикенда обаче зимата се завръща и следващата седмица ще е студена и снежна, сочи краткосрочната прогноза за времето, цитирана от \"Дарик\".Днес градусите ще скочат до 15-16, а на някои места ще достигнат дори до 17-18. Приятното време ще се задържи до петък – топло, предимно слънчево и с високи дневни температури.В петък обаче се задава рязка промяна. Над страната ще се формира средиземноморски циклон, който ще окаже влияние на времето над цялата страна. Ще завали дъжд, а на много места дъждът ще премине в сняг - най-вече на северозапад, в Предбалкана и по високите полета.Възможно е да се образува и снежна покривка. Температурите все още ще бъдат сравнително високи, а по-студеният въздух ще бъде в Северна и Северозападна България.В неделя облачността ще се разкъса и за два дни времето ще се стабилизира, валежите ще спрат.Във вторник обаче се задава нов средиземноморски циклон, който ще бъде по-съществен от предишния и ще донесе нови валежи. Те ще бъдат основно в югоизточните, източните и централните части на страната. Отново се чака и сняг, и допълнителна снежна покривка.Цялата следваща зима ще е снежна. Не се очакват обаче извънредни студове и температурни рекорди, обещават синоптиците. \r\n ", "date": "2018.01.30", "title": "До петък – пролет с пълна сила, после – пак сняг и зима"}
{"url": "https://www.dnes.bg/sofia/2018/01/30/imotite-v-sofiia-poskypvat-1-095-evro-kv-m-no-kupuvachite-ne-byrzat.366546", "text": "Средната цена на жилищата в София се покачва до 1 095 евро/кв.м през четвъртото тримесечие на 2017 г. от 1 060 евро/кв.м. през двете предходни тримесечия.Годишното увеличение на цените - спрямо последните четири месеца на 2016 г., е 14%. Средната покупна цена на жилищата в София е 98 780 евро, сочат данните на Bulgarian Properties.Най-много закупени жилища  през последното тримесечие на 2017 г. има в кварталите Кръстова вада, Студентски град и  Витоша с приблизително равен дял на продажбите в тях. Младост 4 е бил изключително търсен, но поради ограничено предлагане,  особено на двустайни жилища, сделките там са отложени в изчакване на  по-добро предлагане.\r\nСредните цени на имотите в Кръстова вада са 1163 евро/кв.м, Студентски град – 977 евро/кв.м, Витоша – 1107 евро/кв.м, Връбница 2 – 920 евро/кв.м, Младост 4 – 1064 евро/кв.м.\r\nНай-скъпо продавани са жилищата в центъра и в Лозенец, където средните  цени за изминалото тримесечие са били 1 510 евро/кв.м. в центъра и 1 407  евро/кв.м. в Лозенец. И в двата квартала предпочитани са луксозни  апартаменти с поне 2 спални.\r\nПоказателят за достъпност на цените в София (съотношение на цената на кв.м. към средната заплата в столицата) запазва ниво около 1.48. Има леко влошаване на достъпността на имотите в столицата, но като цяло коефициентът е на нива от средата на 2011 и началото на 2012 година и е далеч от стойностите си от предходния бум, когато достигаше близо 3.5.Новото строителство продължава да съставлява над 60% от продажбите в  София. В края на годината най-много от закупените жилища – 60%, са  двустайни апартаменти, като наличностите им в  сградите ново строителство се изчерпват най-бързо. Средната площ на  закупените жилища е 86.5 кв.м.Забеляза се ръст в дела на закупените жилища на 1-ви етаж – цели 27% от сделките и  това се дължи най-вече на такъв тип наличности в сградите с напреднало  строителство. Най-много се купуват апартаменти на 2-ри до 6-ти етаж –  70% от сделките. Апартаментите на високи етажи – от 7-ми до 10-ти, са  едва около 3% от всички закупени.\r\nЗа цялата 2017 г. в столицата са вписани 28 175 продажби при 26 480 през 2016 г., което показва годишен ръст на продажбите в София в размер на 6.4%.\r\nОт данните на Агенцията по вписванията също се вижда, че София е най-голям и е един от най-бързо растящите пазари. Като цяло страната бележи спад с -6.2%, а продажбите в областните градове общо също спадат с -3.4%.От Bulgarian Properties очакват, че тази година темпът на нарастване на цените ще се успокои до около 10%, но като цяло  активността ще се запази и имотният пазар отново ще  бъде сред най-атрактивните за инвестиции пазари.\r\nМестното търсене ще продължава да бъде основен двигател, но очакванията са то да бъде примесено с леко нарастване на чуждестранното търсене на имоти за инвестиция в София.“Интересно е да се отбележи, че макар да е налице осезаем ръст в цените  на имотите в София и те да преминаха границата от 1 000 евро/кв.м.,  купувачите като че ли не бързат да купуват. Има моменти, в които те се  оттеглят в изчакване на по-добри оферти, които да пасват по-точно на  техните изисквания и възможности. Една немалка част от купувачите търсят  от доста дълго време, понякога повече от година. Тази еластичност в  търсенето постепенно ще забави нарастването на цените, тъй като  купувачите не са склонни да купуват на всяка цена”, обясни Полина Стойкова, изпълнителен директор на агенцията за недвижими имоти.По думите й продавачите трябва да бъдат много внимателни в  ценообразуването, за да може имотите им да бъдат продаваеми.", "date": "2018.01.30", "title": "Имотите в София поскъпват (1 095 евро/кв.м), но купувачите не бързат "}
{"url": "https://www.dnes.bg/akoshtete-vqrvaite/2018/01/30/na-dvata-poliusa-nai-visokiiat-myj-i-nai-niskata-jena.366544", "text": "\r\n                        \r\n                        \r\n                        \r\n                    С внушителните си 2 метра и 46 сантиметра висотчина Султан Кьошен е смятан за най-високия мъж в света.Той се среща с Джоти Амге - най-ниската жена на света в петтък пред пирамидите в Гиза.Двамата бяха поканени в Египет от Борда за популяризиране на туризма като част от инициатива за възраждане на туризма в Египет, пише Newsweek.35-годишният Кьошен е от кюрдски произход и е един от 10-те човека, за които се знае, че са достигнали височина над 2 метра и 40 см.24-годишната индийка Амге пък е най-ниската жена в света и е висока едва 62,7 сантиметра. Тя е участвала в сериала \"Зловеща семейна история\". Амге е толкова малка, че почти се побира в шепите на Кьошен.И двамата страдат от заболявания на растежа. Той страда от гигантизъм, увеличена продукция на растежния хормон. Амге пък е диагностицирана с ахондроплация - мутация, която причинява ниския ръст.Това не е първата среща на високия Кьошен с рекордьора в другия край на скалата. През 2014 г. той се срещна с Чандра Бахадур Данги, който на 74 г. беше най-ниският мъж в света, висок едва 54,6 сантиметра. ", "date": "2018.01.30", "title": "На двата полюса: Най-високият мъж и най-ниската жена"}
{"url": "https://www.dnes.bg/obshtestvo/2018/01/30/sled-sluchaia-hrizantema-i-shefka-na-direkciia-s-ostavka.366629", "text": "Шефката на Дирекция \"Образование и социални дейности\" в Габрово Даниела Василева подаде заявление за освобождаване след скандала с тормоз над деца в Центъра за настаняване от семеен тип на ул. \"Хризантема\".\n\n\n\r\nКметът на Габрово Таня Христова прие оставката и двете страни се разделят по взаимно съгласие, съобщиха на сайта на общината.\r\n\"Така създалото се напрежение във всички не е полезно нито за община Габрово като институция, нито за самите центрове. Искам да си запазя честта и достойнството, защото толкова клеветнически твърдения изтекоха в медийното пространство. Тази комуникация през медиите не бива да продължава, защото дава едно допълнително напрежение. Правя го в интерес на нормализиране на работния процес, за да има спокойствие и да се премине към една по-адекватна намеса за грижа, от която имат нужда всички институции\", обясни пред  Даниела Василева.\r\nПреди това от дом\"Хризантема\" бе дисциплинарно уволнена ръководителката Маринела Лазарова. \r\nДвете с Даниела Василева се обвиняват взаимно, че са знаели, но прикривали насилието от страна на персонала. \r\nСлед проверки бе освободен и почти целият персонал на центъра за деца и младежи с увреждания. \r\nНов екип и временен ръководител се грижат за десетимата настанени там, а от общината заявиха, че започват радикална реформа на предлаганите социални услуги.", "date": "2018.01.30", "title": "След случая \"Хризантема\" - и шефка на дирекция с оставка"}
{"url": "https://www.dnes.bg/art/2018/01/30/suzanita-potvyrdi-ima-gadje-na-22-godini.366611", "text": "Напиращата за музикална кариера Сузанита призна, че си има гадже, след като в социалните мрежи се завъртяха нейни снимки как целува мускулест мъжага. 14-годишната певица обича провокациите и разчита на тях да гради кариера, но специално за мъжагата призна, че са гаджета. Тя пусна специално клипче с уточнение.\r\n\"Правя това клипче, за да изясня някои неща. Става въпрос за новините, разпространени в социалните мрежи. Ще започна с въпросното момче от Велинград – Александър. Да, ние ходим! Той е на 22 години, подкрепяме се и съм щастлива. Няма нищо по-хубаво и от това, че родителите ми го познават, одобряват и се разбират перфектно. Бяха се разпространили някакви измислици, че съм се скарала с баща ми – няма нищо подобно.Бъдете сигурни, че ще шаря още и не мисля, че има нещо лошо в това. Баща ми ме подкрепя, лично ме подкрепя. Другото, което искам да кажа е, че по никакъв начин кариерата не пречи на образованието ми. Даже отделям време за уроци, за приятелите ми, за родителите ми, за Сашо\", заявява Сузанита.Вижте още за звездите в", "date": "2018.01.30", "title": "Сузанита потвърди: Има гадже, на 22 години..."}
{"url": "https://www.dnes.bg/obrazovanie/2018/01/30/v-procenti-v-kilometri-5-godishniiat-lychko-matematicheski-genii.366612", "text": "Лъчезар е само на пет години, но може да ви отговори на колко точно километра живее от училището си. Отговорът - километър и 25%. Това попитало детето своя дядо Борислав Борисов.\r\nДядото, който е директор на средното училище в град Опака, Търговищко, препитва малчугана със серия въпроси - колко метра има в 1 км, колко процента е това, колко е в метри… Малкият скоростно смята и отговаря. И на български, и на английски. Няма проблем. Лъчко е в стихията си в математиката. Смята на ум. Събира, изважда, умножава, решава и логически задачи, нищо че през октомври миналата година е добавил едва петата свещичка на тортата за рождения си ден.\r\nРешаването на задачката за метрите и процентите става в крачка, докато двамата се прибират към дома на дядо и баба в Опака, където Лъчко обича да гостува. Иначе той живее в Бургас.\r\nЗадачи обаче двамата математици, старши и младши, си разменят и вечер по скайп. Решават ги заедно и поотделно. Малкият задава логически казус на дядо си, учител по математика, изучил не едно поколение. Така двамата тренират и вече жънат първите победи на фронта на математическите състезания.\r\nНаследникът грабна цели два сребърни медала в края на миналата година, похвали се с постиженията дядо му Борислав пред \"\".\r\nПървото отличие било от Софийския математически турнир, организиран от Детската академия на науката, изкуствата и спорта в София. Тогава малкият математик набрал 98 от 101 възможни точки. Вторият медал е от квалификации за международната олимпиада в Тайланд. Той се явил на надпреварата в Стара Загора, където бил най-малкият.  Лъчезар се класирал за финала, който е през февруари в Банкок. В международната класация се оказал с 19-и резултат. \r\n\"Лъчко се занимава с математика от малък\", казва дядо му и започва да се смее, сещайки се, че говори за 5-годишно дете. \r\nВсъщност, уточнява той, всичко започнало, когато малчуганът бил на 2 години. Научил числата до 10. Питал и за буквите. Сега четял и сам разучавал условията на задачите. Страстта му обаче били цифрите. \"Само числа са в главата му\", казва с усмивка и майка му Нели.\r\nКогато малкият се научил да брои, през ум не им минавало, че те ще се превърнат в детската любов и предпочитано занимание на момчето. Заради интереса и напредъка му, решили да го запишат за състезанието в София. Искали да видят дали родителските им предположения, че детето е на високо за годините си ниво, са верни. Въобще нямали идея да се вторачват и да го превръщат в жертва на амбиции.\r\n\"Много е любознателен. Пита непрекъснато. Запомня всичко. Много бързо научи и геометричните фигури. Знае и шестоъгълници, многостени и други, които различава. Наскоро си говорихме за лице на фигура, но още не сме стигнали това ниво. Далече ни е. Събира и изважда до 10 000, с десетици, с преминаване на десетици, с проценти. До 1000 може да го прави и на наум. Справя се с умножението, но делението още му е трудно. Оперира и на английски с числата до 300\", изрежда постиженията на малчугана интернет учителят му и негов дядо.\r\nПроблем била таблицата за умножение със 7. Не харесвал това число. Мъчело го, но щял да се справи и с него, заричал се малкият.\r\nМайката на Лъчко Нели смята, че той е наследил интереса към математиката от нейния баща Борислав. Майка й Румяна пък е учителка по биология и химия в училището в Опака. По бащината линия дядото и бабата на момчето са лекар и икономист.\r\nНели също занимавала малкия математик у дома, защото той все питал и искал разни задачи. Обичал също конструкторите и пъзелите, които редял вещо и бързо, залагайки на логиката. Тя го учила и на английски. В градината пък ходел и на народни танци.\r\nНели е завършила езикова гимназия и после икономика във Варна. Със съпруга й се установили в неговия роден Бургас, където се родили и децата им. Таткото работел като икономист. Сестрата на Лъчко е на година и половина. На свой ред той пък решил да \"преподава\" на нея математика, разказва през смях майка им. Пускал й клипчета с числа, които малката въобще не харесвала.\r\nДругата страст на малчугана били планетите. Различавал ги на картинките и разказвал за тях. Научил ги от енциклопедиите, които майка и татко му четяли. Сега били на държавите, но Нели не го е проверявала кои е запомнил. И като всяко дете, нищо че числата му били най-забавни, Лъчко обичал да слуша приказки.\r\nВъпреки че вече можел да чете, майка му смята, че все още не проумявал добре смисъла на прочетеното. Сигурно го казва от скромност, защото на квалификациите за олимпиадата, малкият сам чел условията. Квесторите предложили някой да му помогне. Казали, че е много малък и по-добре да му ги прочетат. Той отказал и се справил сам, разказва майка му.\r\nМалчуганът няма да пътува за финала на олимпиадата в Банкок. Родителите му смятат, че е твърде малък и нямат амбиции да го превръщат в малък математически гений. Не били без значение дългият път, скъпите билети и сериозните разходи.\r\nЗасега малкият математик ще ходи на състезания у нас и на по-близки дестинации. И най-вече ще гостува чрез скайп на дядо и баба в Опака, за да решават задачи и да говорят за космоса.", "date": "2018.01.30", "title": "В проценти, в километри... 5-годишният Лъчко, математически гений!"}
{"url": "https://www.dnes.bg/obshtestvo/2018/01/30/zashto-e-vajno-da-znaem-za-prestypleniiata-na-komunizma.366545", "text": "Тоталитарната власт, каквато бе комунистическият режим в България, нахлува в личното пространство на всеки човек. Това коментира журналистът Даниела Горчева в ефира наВ разговора бе поставен акцент върху новоизлязлата книга \"Концлагерът Белене\" на Борислав Скочев.\"Книгата е плод на 10-годишен труд. Знаете, че до неотдавна архивите не бяха открити, като едва след 1990-та хората придобиха кураж да разкажат спомените си. Важно е да се каже, че спомените на жертвите, преминали през комунистическия ад, са били издавани в много малки тиражи и е много трудно да се намерят. Затова наша задача е да съберем тези спомени и да ги издадем в една следваща поредица\", подчерта гостът. ", "date": "2018.01.30", "title": "Защо е важно да знаем за престъпленията на комунизма?"}
{"url": "https://www.dnes.bg/stranata/2018/01/30/hiliadi-v-hrama-chudotvorna-ikona-pristigna-v-shumen.366601", "text": "\nХиляди посрещнаха чудотворната икона на Божията майка \"Одигитрия Байталска\" в Шумен. Миряните се стекоха в църквата \"Св. Три Светители\" в Шумен, която във вторник чества храмов празник и прие светинята.Варненският и Великопреславски митрополит Йоан отслужи божествена литургия в съсслужие със свещеници от цялата епархия, съобщи \"Труд\".Чудотворната икона ще стигне и до старата столица Велики Преслав, където утре ще бъде изложена в храм \"Св. Архангел Михаил\".\"Това идване на Божията майка е добре дошло. В нелеко време живеем, има доста предизвикателства пред всеки човек, много изпитания на съвремието\", каза митрополит Йоан.Той напомни и за Истанбулска конвенция, разбунила духовете, по която вече Светият синод се е произнесъл.Владиката потвърди и че скоро в Шумен ще бъде положен основен камък за църквата \"Свети Райко Шуменски\" в кв.\"Тракия\". \r\n ", "date": "2018.01.30", "title": "Хиляди в храма: Чудотворна икона пристигна в Шумен"}
{"url": "https://www.dnes.bg/obshtestvo/2018/01/30/radost-za-lovcite-ulesniha-lova-na-gligani.366579", "text": "Българската агенция по безопасността на храните (БАБХ), съвместно с Изпълнителната агенция по горите и Съюза на ловците и риболовците в България, въвеждат мерки за намаляване на популацията от диви прасета, съобщиха от БАБХ.\r\nЦелта е да бъде ограничена опасността от евентуалното разпространение на болестта \"Африканска чума\" по свинете в страната. \r\nНа този етап България не е засегната от силно заразната болест, но са необходими превантивни мерки, каквито се прилагат и в останалите европейски държави, отчитат от агенцията.\r\n\"В Германия амбициите са до края на годината популацията от глигани да бъде намалена със 70 процента, като за целта държавата отпуска и финансиране за отстреляно животно\", посочи д-р Дамян Илиев, изпълнителен директор на БАБХ.\r\nВ България е решено държавните такси за отстрел да бъдат намалени от 30 лв. на 1 лев за животно. С 50% се понижава и цената при организиран ловен туризъм за отстреляни млади животни на възраст между 1 и 2 години.\r\nОперативен щаб към Министерство на земеделието, храните и горите ще се събира периодично, за да обсъжда и предлага мерки за превенция във връзка с опасността от евентуално навлизане на африканската чума по свинете на територията на страната.", "date": "2018.01.30", "title": "Радост за ловците: Улесниха лова на глигани"}
{"url": "https://www.dnes.bg/obshtestvo/2018/01/30/krai-na-dramata-lyvcheta-terez-i-masut-otivat-v-holandiia.366628", "text": "Двете лъвчета Терез и Масут, които бяха родени в зоокъта в Разград, ще бъдат транспортирани в спасителния център в Холандия. \n\n\n\n\r\n\"Търсехме законово решение с възможно най-добрите грижи за двете лъвчета\". Това обяви днес на брифинг министърът на околната среда и водите Нено Димов, цитиран от пресцентъра на ведомството.\r\nТой добави, че това решение е взето заедно с изпълнителния директор на Българската агенция по безопасност на храните д-р Дамян Илиев.\r\n\"Утре лъвчетата ще заминат за спасителния център в Холандия\", обяви д-р Дамян Илиев. \r\n\"Решението на агенцията е да направим най-доброто за здравето на лъвчетата\", каза той и допълни, че има клинично заключение от ветеринарни лекари, че в България няма възможност за нужния ежедневен контрол на здравословното им състояние, в това число лабораторен и рентгенов. \r\n\"Необходима е специализирана грижа по време на лечението. Затова считаме, че е най-добре лъвчетата да бъдат транспортирани в спасителния център в Холандия, където ще бъдат в условия на по-добра експертиза по отношение на грижи и лечение\", каза още д-р Илиев. ", "date": "2018.01.30", "title": "Край на драмата: Лъвчета Терез и Масут отиват в Холандия!"}
{"url": "https://www.dnes.bg/health/2018/01/30/pri-diabet-zadyljitelno-se-pogrijete-za-krakata-si.366606", "text": "Захарният диабет създава двойна опасност за ходилата. Първата опасност идва от намаления кръвоток към долните крайници, чрез който не се осигурява достатъчно кислород и хранителни вещества. Причините са атеросклеротични промени на големите артериални съдове на долните крайници – т.нар. периферна съдова болест. Последствията са трудно зарастване на диабетните рани, а при негрижливо отношение към тях – създаване на входна врата за системна инфекция на цялото тяло. Втората опасност е в резултат на намалената чувствителност на кожата на краката за топло и студено, за допир и болка. Високата кръвна захар води до увреждане на нервите и на хранещите ги кръвоносни съдове. В резултат на „оголване” на нервите (отпадане на обвивката им, опосредстваща предаването на нервните импулси) се нарушава преноса на нервни сигнали по тях и усещанията се нарушават.  Състоянието е известно като диабетна полиневропатия. В началния й стадий диабетиците се оплакват от изтръпване, мравучкане, парене и чувство на иглички по ходилата. По-късно може да се появят силни болки в краката (предимно нощем), които обичайно нарушават и качеството на съня. В крайния стадий се загубва усета за болка. Тогава едно обикновено убождане може да не се усети, а да се разберете за него едва, когато настъпят усложнения.  ", "date": "2018.01.30", "title": "При диабет задължително се погрижете за краката си"}
{"url": "https://www.dnes.bg/world/2018/01/30/kitai-izmestva-syedinenite-shtati-ot-aziia.366570", "text": "Анкета на \"Галъп\" сочи, че откакто Доналд Тръмп е на власт, ключовите съюзници на САЩ в Азия вече не са толкова сигурни, че Вашингтон ще ги брани. Не бе затворена нито една военна база, но лозунгът \"Америка преди всичко\" подрони статута на САЩ. \r\nЗатова Япония и Австралия укрепват военните си връзки, а Филипините, стар партньор на американците, теглят заеми от Пекин. Според експерти за разлика от САЩ Китай е засилил влиянието си върху политиката и икономиката на региона.\r\nГодина след идването на Тръмп в Белия дом виждаме разклатена вярата в ръководната роля на САЩ в света. Според проучване на \"Галъп\" в 134 страни рейтингът на администрацията му е спаднал на 30 процента. През последната си година администрацията на Барак Обама имаше одобрение от 48 на сто, пише Владимир Скосирев, \"Независимая газета\".\r\nСи Ен Ен изтъква, че процесът е засегнал дори страни като Япония, Австралия и Южна Корея, на които разчита най-много американската военна стратегия в Азия. Неяснотата около ангажиментите на САЩ към региона подбуди местните лидери да укрепват отношенията помежду си.\r\nЩе посочим за пример неотдавнашните договорености между премиера на Япония Шиндзо Абе и австралийския му колега Малкълм Търнбул от срещата им в Токио. Засега коментаторите наричат връзките между двете страни квазиалианс.\r\nПравителствените глави обаче решиха да сключат пакт за сигурност, който ще даде възможност войските им да участват в общи учения при взаимно домакинство.\r\nВестник \"Стрейтс таймс\" изтъква, че преговорите, повлияни от заплахата от Северна Корея, всъщност са имали и по-дълбоки причини - растящата китайска сфера на влияние и съмнения относно политиката на САЩ в региона. Още повече с оглед няколкото горещи точки там. Според Чисуке Масуо, доцент от Университета за социални и културни изследвания на японския остров Кюшу, Китай навярно ще ги използва, за да докаже своето превъзходство.\r\n\"През юли 2021 г. се навършват 100 години от създаването на Китайската комунистическа партия. Както смятам, около тази дата председателят на КНР Си Цзинпин силно ще пожелае да демонстрира пред народа си, че Китай е станал водеща сила в региона\", казва Мацуо. След три години САЩ ще се опитат може би да възстановят позициите си, но това надали е възможно. Китай преструктурира целия международен ред в Азия и Тихия океан, обяснява той.\r\nБорбата между Китай и САЩ никъде не е вземала толкова открити форми, колкото в Южнокитайско море (ЮКМ). Китай продължи да строи въздушни бази и радари на острови, където се е настанил или които сам е насипал. Неотдавна САЩ изпратиха край един от тях ескадрен миноносец. Китай протестира - и нищо повече. Но конфронтацията бе смекчена от корейската криза. И видим ли кризата поуталожена, конфликтът неизбежно ще се изостри.\r\nКитай в общи линии успя да спечели на своя страна Филипините, независимо че споразумение за отбрана свързва Манила с Вашингтон. Филипинският президент Родриго Дутерте прие милиардни заеми от Пекин. Затова Манила едва ли ще се надява на помощ от САЩ в отдавнашния спор с Китай заради рифа Скарбъро.\r\nНо лакмус, показващ докъде стига китайското влияние в Югоизточна Азия, става днес политиката на Виетнам. По думите на Иън Стори, сингапурски експерт по Югоизточна Азия, Виетнам изгради отношения в отбраната със САЩ, с което изглежда изпъква сред съседните страни като единствена пречка за експанзията на КНР в ЮКМ. Стигна се дотам, че през март е предвидено посещение на американски самолетоносач във виетнамското пристанище Дананг - за пръв път след края на войната във Виетнам.\r\n\"Женмин жибао\", орган на ЦК на китайската компартия, помести злъчен коментар по този повод. Нищо чудно, писа вестникът. През 2011 г., когато излезе в морето първият китайски самолетоносач \"Ляонин\", американският самолетоносач \"Джордж Вашингтон\" навлезе в акватория, твърде близка до Виетнам. Американският кораб бе посетен от виетнамски офицери. А през 2014 г. САЩ частично вдигнаха забраната върху оръжейните продажби за Ханой.\r\nОценките за влиянието на Китай и САЩ в Азия трябва винаги да включват икономическия фактор, изтъкна пред \"Независимая газета\" Алексей Маслов, ръководител на школата за ориенталисти в московското Висше училище по икономика. \"Днес на Китай се падат над 60 на сто от търговията в Азия. А делът на САЩ е под 25 процента. Останалото се пада на Япония и Южна Корея. Тъй че в търговията Китай е начело\", каза експертът.\r\nДруг много важен момент е броят на споразуменията, сключени през последните години от Китай с азиатски страни. В рамките на програмата \"Един пояс - един път\" Китай контролира почти цяла Азия с изключение на Япония и Южна Корея. А лансираната по-рано от САЩ идея за Транстихоокеанско партньорство се провали. \"Но САЩ контролират все още сферата на валутните операции. Затова Китай се опитва да интернационализира юана и да ограничи господството на долара\", добави Маслов.\r\nВпрочем, въпреки острата си конкуренция с Пекин Австралия не иска да превръща Китай и Русия в свои врагове. Неслучайно австралийската външна министърка Джули Бишоп заяви, че Русия и Китай не застрашават сигурността на страната й. /БТА/", "date": "2018.01.30", "title": "Китай измества Съединените щати от Азия"}
{"url": "https://www.dnes.bg/business/2018/01/30/koi-se-strahuva-ot-noviia-evroreglament-za-lichnite-danni.366567", "text": "Новият европейски регламент за защита на личните данни GDPR, който ще влезе в сила от 25 май, ще засегне всяка една компания. От това следва да се открият около 45 хил. нови позиции във фирмите за администратор на лични данни. Това посочи в ефира на бившият ръководител на Държавната комисия по сигурността на информацията доц. Цвета Маркова.Тези служители следва да бъдат новоназначени, като другият вариант е да бъдат обучени настоящи кадри. Условието обаче е да бъде избягнат конфликт на интереси, като контролиращият и контролираният не могат да представляват едно лице.Това също така ще повлияе на на новооснованите компании, които трябва да консултират проектите си със специалисти. Вече функциониращите фирми пък следва да се напасват в движение.Подобен регламент, смята доц. Маркова, е естествен ход от развитието в сферата на защитата на личните данни, като няма почва за притеснение. А резултатът ще бъде значително облекчаване на работата на всяка една администрация.Какви други ефекти ще окажат новите правила? ", "date": "2018.01.30", "title": "Кой се страхува от новия еврорегламент за личните данни?"}
{"url": "https://www.dnes.bg/notifikacii/2018/01/30/kakvo-da-pravim-s-aec-belene-variantite-4.366548", "text": "В момента пред проекта за АЕЦ \"Белене\" стоят четири варианта. Първият е да се откажем и да не правим нищо, като тогава проектът ще пропадне, както пропаднаха редица подобни крупни проекти. Подобно нещо се случи в Украйна, където нарязаха готови реактори за старо желязо.Това посочи в ефира на  Янко Янев от Виенски международен център по ядрена компетентност.\"Вторият много интересен вариант е България да довърши АЕЦ \"Белене\" като собственик на проекта със 100% държавно участие. Това значи, че България ще разполага изцяло с тази централа в бъдеще и ще взема решения\", допълни събеседникът.\"Разбира се, при този вариант държавата трябва да осигури финансиране и да носи всички рискове по строителството\".Третият вариант е България да построи Втора атомна с партньор, посочи Янев. \"Ако България, която вече е похарчила над 3 млрд. за строежа на площадката и оборудването, намери партньор, тя може да покани партньор за довършването на централата. В какво съотношение – на този момент всякакви оценки са безсмислени, като това ще се преценява в бъдеще\".Последната възможност, за която се говори в публичното пространство, е проектът да бъде продаден на 100% на чуждестранен инвеститор.\"Такова нещо в света не се е случвало, и, смятам, няма да се случи, тъй като във всички случаи България участва и като регулиращ, и като домакин на проекта\", отчете Янев.\"Ще трябва да се измислят варианти кой ще носи отговорността при евентуална ядрена щета. Това са много сложни въпроси. Така че да кажем че ще има 100 процентов руски, китайски или американски проект на българска територия е много трудно. Не си представям как това ще стане, но, разбира се, това е една потенциална опция\".Какви са рисковете при евентуален строеж на Втора атомна?", "date": "2018.01.30", "title": "Какво да правим с АЕЦ \"Белене\"? Вариантите – 4!"}
{"url": "https://www.dnes.bg/akoshtete-vqrvaite/2018/01/30/5-zakuski-koito-da-izbiagvame-ako-iskame-da-otslabnem.366587", "text": "Очевидно поничките не са най-добрият вариант, но има и други грешни храни, които ще ви изненадат.Здравословната закуска, която би ви помогнала да отслабнете, трябва да съдържа протеини, фибри и някои мазнини. Ето кои храни е добре да избягваме сутрин:\r\n \r\nНезависимо дали става дума за фреш или купен от магазина натурален сок, той съдържа хранителни вещества, които повишават имунната система, но има и много калории без фибри и белтъчини. Вместо сок опитайте с протеиново смути, което също е много освежаващо и лесно да приготвяне - протеинов прах, кисело мляко и малко авокадо или ядки, за да добавите полезни мазнини.\r\n \r\n \r\nОвесените ядки изглеждат здравословен избор, но съдържат много кленова, кафява захар или ябълкова канела, която няма да помогне на фигурата ви. Може да си купите обикновен овес и чиа, а като добавите мед ще получите много вкусно и здравословно меню.", "date": "2018.01.30", "title": "5 закуски, които да избягваме, ако искаме да отслабнем"}
{"url": "https://www.dnes.bg/notifikacii/2018/01/30/1-mln-firmi-no-po-malko-ot-polovinata-s-deinost.366623", "text": "Около 1 млн.  фирми са регистрирани у нас, но само 45 на сто от тях имат някаква икономическа дейност. Около  93 на сто от активните фирми са микропредприятия (от 0 до 9 заети).Данните са от доклад с автор Томчо Томов - ръководител на Националния  център за оценка на компетенциите при БСК, съобщиха от работодателската  организация.Близо 6 на сто са малките предприятия (от 10 до 49 наети), а броят на  средните и големите предприятия (50 до 250 и над 250 заети) гравитира в  рамките на 1 на сто. През последните 6 години са закрити общо 4 085  предприятия - 85 големи, 1000 средни и 3 000 малки.Фамилният бизнес съставлява около 42 на сто от всички частни български  фирми. Семейните фирми осигуряват близо 20 на сто добавена стойност към  БВП на страната и около една трета от работните места. Специфичните  потребности и потенциал на фамилния бизнес в България се пренебрегва и  подценява от държавните институции, смятат от БСК.В доклада се посочва, че бизнес елитът в България застарява. Бурното технологично развитие отваря пропаст между младите и по-възрастните генерации мениджъри. Има го както в ценностите, така и в моделите и визията за развитието на бизнеса. Този разрив може да се окаже препъни камък в процеса на осигуряване на приемственост.Според международните проучвания само около 40 на сто от фамилните  бизнеси оцеляват при прехода от първо към второто поколение и едва 15 на  сто достигат третото поколение наследници. Този проблем е встрани от дневния ред на българския бизнес елит и държавните институции, посочва авторът.Според проучване на БСК, обхванало 30 000 водещи предприятия, около 35-40 на сто от  собствениците, съдружниците, управителите и членовете на бордовете на  предприятията са на възраст 65 и над 70 години. Още около 35 на сто от  тях наближават пенсионната възраст.Това е показател за липсата на  доверие към следващото поколение и за липсата на готовност и желание за  осъществяване на плавен преход и трансфер в бизнеса. Последствията от  тази тенденция могат да се окажат крайно неблагоприятни за българската  икономика, се посочва в доклада.В подхода на правене на бизнес се открояват две групи предприемачи - едните са малка (20 на сто), но елитарна и енергична група с иновационно-ориентирани бизнеси, а другите са много по-голяма група от бизнеси, които не се занимават с иновации и са насочени предимно към приспособяване и оцеляване.Според автора, за да се захрани българският икономически растеж, е важно да се  идентифицират онези активни предприемачи, които да бъдат подкрепени чрез регулаторни и други мерки.Освен това да се разпространи иновационната култура сред  втората група предприемачи и така да се разшири базата, от която зависи  международната конкурентоспособност на българската икономика.", "date": "2018.01.30", "title": "1 млн. фирми, но по-малко от половината – с дейност "}
{"url": "https://www.dnes.bg/health/2018/01/30/refleksologiiata-kato-obezboliavashta-tehnika.366610", "text": "Рефлексологията е древното изкуство, при което се упражнява натиск на различни части на тялото за облекчаване на болката. То може да бъде алтернатива на медикаментозно лечение и затова се използва от много пациенти.  Най-популярен е рефлексният масаж на ръцете, но рефлексологията предлага още много възможности за намаляване на болката в тялото. Масажирането на точките, които се намират на различни места, ни освобождава от стреса и напрежението, променя енергийния баланс. Доказано е, че стимулирането на зоните на лявата ръка/крак отговаря за лявата част на тялото и обратно.  Ако искаме да разрешим някакъв проблем чрез рефлексология, първо трябва да се запознаем по-подробно с различни видове масажи или да потърсим квалифициран специалист, който я практикува. Ако не прави масажа както трябва, можем да си навредим чрез неправилно натискане на определени области. Преди да отидем на рефлексен масаж, можем да подобрим притока на кръв като вземем топъл душ или вана. По този начин ще се настроим за релаксиращото изживяване. Ето как да си помогнем при различни видове болка чрез рефлексна терапия:  ", "date": "2018.01.30", "title": "Рефлексологията като обезболяваща техника"}
{"url": "https://www.dnes.bg/zvezdi/2018/01/30/rouz-makgauyn-napisa-kniga-za-seks-skandala-v-holivud.366600", "text": "Роуз Макгауън, снимала се в сериала \"Чародейките\", издаде мемоари, в които заявява, че е била обект на сексуален тормоз и изнасилена от продуцента Харви Уайнстийн, който обвини в тези деяния през миналата година, пише \"Ню Йорк таймс\", цитиран от БТА.В автобиографичната си книга, озаглавена \"Храбрата\", Макгауън представя темата за неуважителното отношение към жените в Холивуд. Актрисата смело дава подробности за контактите си с Уайнстийн.През 2017-та, когато секс скандалът в Меката на киното все още набираше скорост, \"Ню Йорк таймс\" публикува статия, в която се казва, че продуцентът 30 години подлагал на сексуален тормоз подчинените си.Харви Уайнстийн бе обвинен в сексуален тормоз и сексуално насилие от над 100 жени.", "date": "2018.01.30", "title": "Роуз Макгауън написа книга за секс скандала в Холивуд"}
{"url": "https://www.dnes.bg/obshtestvo/2018/01/30/ne-na-tretiia-pol-63-ot-bylgarite-ne-iskat-istanbulskata-konvenciia.366556", "text": "Истанбулската конвеция, която изостри напрежението в обществото и провокира крайни мнения \"За\" и \"Против\", не се харесва на повечето българи. Това става ясно от национално представително проучване на \"Барометър България\".\n\n\n\nНа въпроса: \"Одобрявате или не българският парламент да ратифицира Истанбулската конвенция?\" 29% отговарят положително, 63% отрицателно, а 8% признават, че нямат мнение по въпроса.Аргументите за ратифициране на Истанбулската конвенция, особено в частта ѝ касаеща \"третия пол\", категорично не срещат симпатиите на българите.Видимо представянето от привържениците на нестандартните сексуални ориентации на конвенцията като документ, защитаващ правата на жените, не се възприема от по-голямата част от българските граждани, анализират от \"Барометър България\".Допълнително позицията против конвенцията в този ѝ вид, изразена от лидерите на две от основните политически формации - Обединени патриоти, участник в управлението на страната, и на опозиционната БСП - втвърдява отношението на противниците на Истанбулската конвенция.А това са и двете партии (БСП и ВМРО от Обединените патриоти), които имат най-дълга – над 100-годишна политическа история.Категоричната позиция на всички религиозни конфесии в страната, начело с БПЦ, както и другите християнски и ислямски деноминации допълнително подсилва крайното мнение на българското общество \"против\" конвенцията, заключават анализаторите. ", "date": "2018.01.30", "title": "Не на \"третия пол\"! 63% от българите не искат Истанбулската конвенция"}
{"url": "https://www.dnes.bg/temida/2018/01/30/obvinenie-za-sobstvenika-na-pitbula-razkysal-dete.366608", "text": "Районната прокуратура в Пазарджик повдигна обвинение на 35-годишния Димитър М. за смъртта на 3-годишния му племеник, който понеделник бе убит от питбул в двора на къщата им в пазарджишкото село Мокрище. Обвинението е за недостатъчна грижа и контрол върху кучето, вследствие на което е последвало смърт на дете. Говорителят на държавното обвинение в Пазарджик Павел Пантов обясни, че разследващите са получили неопровержими доказателства, че чичото Димитър е действителният собственик на кучето.\n\nАко мъжът бъде признат за виновен, го очакват до 5 години затвор и глоба от 10 000 лева. С разпореждане на прокуратурата неговият арест е удължен до 72 часа. От държавното обвинение обявиха, че ще поискат от съда постановяване на постоянна мярка за неотклонение \"задържане под стража\" за мъжът. Бащата и лелята на детето до края на деня ще бъдат освободени от ареста, заяви прокурор Пантов.\r\n ", "date": "2018.01.30", "title": "Обвинение за собственика на питбула, разкъсал дете"}
{"url": "https://www.dnes.bg/crime/2018/01/30/naryganiiat-s-noj-ukrainec-shef-na-zavod-u-nas.366586", "text": "Зам.-изпълнителният директор по икономическата сигурност на металургичния завод \"Промет стийл-Дебелт\" Артем Караватий е бил наръган с нож снощи. Той е украинецът, за нпадението срещу когото МВР съобщи по-рано.Покушението станало по тъмна доба – около 19:50 часа на общинския паркинг на улица \"Гурко\" в Бургас, и то пред очите на 5-годишния син на Караватий, съобщи \"Труд\".\nНападателите са били двама, казаха от полицията.Караватий е 33-годишен украински гражданин. Преди инцидента той паркирал автомобила си \"Тойота Ланд Круизер\" в паркинга. Когато слязъл от колата и тръгнал да отвори задната врата, за да вземе сина си, двама маскирани го нападнали в гръб с ритници и юмруци.Проболи го с нож и го оставили да лежи окървавен. Детето ужасено гледало и започнало да пищи.Украинецът, продължително пребиваващ в Бургас, е получил медицинска помощ в УМБАЛ – Бургас и вече е изписан за домашно лечение без опасност за живота.Извършен е оглед на местопроизшествието, иззети са видеозаписи, разпитани са свидетели.Металургичният завод край Дебелт е собственост на украинска компания. Семейството на заместник изпълнителния директор по икономическа сигурност живеело в близост до паркинга, където станало произшествието.", "date": "2018.01.30", "title": "Наръганият с нож украинец – шеф на завод у нас"}
{"url": "https://www.dnes.bg/business/2018/01/30/za-vtora-godina-evrozonata-izprevarva-sasht-po-ikonomichesko-razvitie.366589", "text": " Икономиката на еврозоната изпреварва американската за втора поредна година през 2017 г., като отбелязва най-силния си ръст от десетилетие насам, подпомогнатa от съживяването на инвестиционните разходи на френския бизнес, пише в свой анализ Wall Street Journal.Икономическият растеж на валутната зона достига 2,5 на сто на сезонно коригирана база през 2017 г. - най-бързият темп на повишение от 10 години, става ясно от предварителна оценка на Европейската статистическа служба (Евростат). Икономиката на целия Европейски съюз (ЕС) също нараства с 2,5 процента, сочат данните на Евростат.През четвъртото тримесечие растежът в еврозоната и в ЕС е 0,6 на сто спрямо предходните три месеца, когато брутният вътрешен продукт (БВП) нараства с 0,7 на сто (възходяща ревизия с 0,1 пр.п. от предходната оценка за растеж с 0,6%). Днешните предварителни данни потвърждават осредните очаквания на финансовите пазари.Това е поредното доказателство за синхронизирания възход на глобалната икономика, като САЩ и Китай вече отчетоха ускорения през 2017 г., съответно с 2,3% и 6,9%, отбелязва изданието.Европейската централна банка (ЕЦБ) вече отбеляза, че годината бележи прехода от „следкризисното възстановяване“ към по-нормалното „разширяване\". Бизнес проучванията показват, че икономиката е стартирала 2018 г. с още по-силен темп, но е изправена пред редица потенциални препятствия, включително усилията на ЕЦБ за прекратяване на политиките за стимулиране, както и възможността за мерки от страна на САЩ, насочени към намаляване на търговския дефицит с еврозоната.На годишна база икономиката на ЕС се разширява през четвъртото тримесечие на 2017 г. с 2,6% след експанзия с 2,8% през третото тримесечие. През цялата минала година БВП на ЕС също нараства с 2,5 на сто.\r\nТези експресни оценки обаче включват относително малък брой данни за икономическия растеж в отделните страни членки на еврозоната и на блока. По-подробна оценка за представянето на европейската икономика ще бъде направена на 14-и февруари.Перспективите на еврозоната за тази и следващите години се основават на две големи икономики, които изоставаха в началото на възстановяването от края на 2013 г.: Франция и Италия.Данните показват, че френската икономика се ускорява през 2017 г. с 1,9 на сто – най-бързото разширяване от 2011 г. насам. Статистиката може да отбелязва края на продължилата половин десетилетие френска инерция, която запази безработицата близо до 10% и възпираше общото европейско възстановяване.Фирмите и инвеститорите аплодираха първите стъпки на френския президент Еманюел Макрон за намаляване на бюрокрацията и данъците. Това според икономистите отдавна е причина за относително недоброто икономическо представяне на страната.Инвестициите от нефинансови компании нарастват с 4,3% през 2017 г., което е най-бързото увеличение от десетилетие насам.Възстановяването придава на Франция по-голямо влияние на европейската и световната сцена. В рамките на Световния икономически форум в Давос през миналата седмица Макрон порази с нестандартно уверената поза за френски лидер, обявявайки, че „Франция се връща\" и настоявайки бизнес лидерите и държавните глави да преразгледат правилата на световната търговия.Негово правителство планира през тази година да извърши по-мащабни икономически реформи, за да премахне бариерите пред растежа за малките френски компании и да им помогне да се конкурират на експортните пазари.„Посланието, което искам да предам тук, в Давос, е много ясно: това е само началото на нашата история\", каза френският финансов министър Бруно Льо Мер в интервю за The Wall Street Journal.Това се отразява и на дребния бизнес. Така например в сайта на туроператорската компания Travel Planet клиентите са управлявали пътните си разходи ден за ден преди вота за президент, казва главният изпълнителен директор Тристан Десе-Желене. След победата на  Макрон клиентите са започнали да резервират пътувания в рамките на идните четири до пет месеца - рядко ниво на ангажираност в индустрията. До края на 2017 г. приходите на 100-годишната компания са с над 50% по-високи от генерираните през 2016 г. - на ниво от около 100 млн. евро.Ускоряването на икономиката на Франция помага да се компенсира охлаждането в Испания, икономиката на еврозоната, която се разрастваше най-бързо през последните години. Данните показват, че четвъртият по големина член на еврозоната отчита слабо понижение на темпото на разширяване на икономиката през 2017 г., като нараства с 3,1% през 2017 г. при 3,3% през 2016 г.Какви са предизвикателствата вижте в ", "date": "2018.01.30", "title": "За втора година: Еврозоната изпреварва САЩ по икономическо развитие"}
{"url": "https://www.dnes.bg/cars/2018/01/30/zil-sreshtu-kamaz-koi-e-s-predimstvo.366569", "text": "Все по-голяма популярност в интернет набира видео, на което се вижда как десетки камиони буквално се бият и блъскат помежду си, за да стигнат първи до площадка за товарене с въглища.Ако се вярва на описанието, това се случва в град Туркестан, който се намира в Южен Казахстан. Стари ЗИЛ-ове и КАМАЗ-и се блъскат, като си откъртват брони и други части от каросерията, за да си пробият път през портала. През него те влизат на площадката за товарене.Опитите на персонала на базата да въведе ред са обречени на неуспех и първи преминават водачите на по-тежките и по-големи камиони, както и на тези, на които явно изобщо не им пука за колите.В YouTube, между другото, може да бъде намерено и видео от преди половин година, което е заснето на същото място. Тогава броят на камионите е още по-голям, но благодарение на помощта на очевидци схватката завършва без откъснати брони или други повреди.", "date": "2018.01.30", "title": "ЗИЛ срещу КАМАЗ: Кой e с предимство?"}
{"url": "https://www.dnes.bg/balkani/2018/01/30/gradskiiat-transport-v-skopie-bezplaten-za-treti-pyt-tazi-zima.366573", "text": "Градският транспорт в македонската столица от днес е безплатен. Това е една от мерките против замърсяването на въздуха, предаде агенция МИА.\r\nОставете автомобилите и използвайте градския транспорт, призова кметът Петре Шилегов,\r\nПоради замърсяването на въздуха над нормите през два последователни дни в града отново бяха въведени в сила съответните мерки. Това става за трети път тази зима. \r\nОсвен безплатния градски транспорт сред мерките са и спиране на всички строителни дейности, интензивно чистене и миене на улиците. \r\nОбявените мерки са в сила до нормализиране на ситуацията. \r\n ", "date": "2018.01.30", "title": "Градският транспорт в Скопие безплатен, за трети път тази зима"}
{"url": "https://www.dnes.bg/obshtestvo/2018/01/30/problem-1-za-bylgarina-malkata-zaplata-pensiiata-socialnite.366564", "text": "Българите продължават да се тревожат от ниските си доходи и социалните въпроси. Това е един от основните изводи от национално представително проучване на \"Барометър България\". \r\n68% от участниците в анкетата открояват като най-наболял проблемът свързан с малките заплати, пенсии, социални помощи.\n\n\nСлед това интервюираните подреждат социалните въпроси - 61% и бюрокрацията и тромавата администрация – 58%.Като четвърти основен проблем, заявен от 51% от анкетираните, е здравеопазването. Чак на пето място по важност анкетираните посочват корупцията – 44%, която бе основание за искане на вот на недоверие към правителството. 30-35% от анкетираните посочват като проблемни за обществото ни също и монополите, високите битовите сметки, лошата инфраструктурата, обезлюдяването и емиграцията на младите.От проучването става ясно, че вторият лифт на Банско се одобрява от по-голяма част от българите вероятно не заради самото съоръжение, а като символ на развитието на туризма и българските региони въобще.58% от анкетираните искат втора кабинка в ски курорта, а едва 6 на сто са против. 36% признават, че нямат мнение.\"От години в българското общество се наблюдава увеличаващо се недоволство срещу \"зелените\" ограничения, които спират икономическото развитие. Българинът очевидно не е съгласен в едни държави от ЕС да се развива инфраструктурата, което генерира доходи и работни места, а у нас да се създават постоянни пречки\", анализират от \"Барометър България\".Другата актуална тема, засегната в изследването, е еврошефството ни.Световният фокус върху България при едно такова значимо политическо събитие като европредседателството определено оказва въздействие върху националното самочувствие на българите. Затова и, според анализаторите, е толкова голям делът на тези, които определят това събитие като положително.Фактът, че от България зависи решаването не само на регионални, европейски, но и на световни проблеми, индиректно се пренася с положителен знак върху оценката на българите за това събитие.73% от българите казват, че имат положително отношение към европредседателството, 20 на сто не могат да преценят и една 7% се отнасят отрицателно към тази роля на страната ни.", "date": "2018.01.30", "title": "Проблем №1 за българина: Малката заплата, пенсията, социалните..."}
{"url": "https://www.dnes.bg/mish-mash/2018/01/30/kakvo-podobriava-pametta-i-nastroenieto.366593", "text": "Д-р Никол Ловато от университета \"Флиндърс\" установи, че вниманието на хората, които редовно спят през деня, е по-изострено, отколкото на тези, които си позволяват да подремнат само инцидентно.\r\nИзводът е, че следобедната дрямка ободрява като кафето, но не дава странични ефекти, като сърцебиене, привикване, нарушен сън през нощта, които са \"патент\" на стимуланта, съобщи в. \"Дейли мейл\", позовавайки се на австралийски специалисти.\r\nОколо 50 % от хората придрямват поне веднъж седмично, което е плюс за организма им, защото освен че се ободряват, им се подобряват когнитивните функции, времето за реакция, краткосрочната памет, дори настроението.\r\nКолкото по-дълъг е следобедният сън, толкова по-ободряващ е той, твърди д-р Ловато. Продължителността му трябва да зависи не само от наличното време, но и от плановете ни за вечерта. Ако спим час или два следобеда, вечерта ще заспим по-трудно и нощният ни сън ще е по-кратък.\r\n\"Кратката дрямка е много полезна, защото човек не се чувства отпуснат или замаян, след като се събуди - каза д-р Ловато. - Причината е, че за толкова кратко време не може да се заспи дълбоко\".\r\nТака че съветът е, ако можем да отделим час и половина за сън през деня, за да извлечем ползата от дълбокото заспиване. В противен случай и 10-15-минутна почивка могат значително да ни освежат и да подобрят умствените ни показатели за няколко часа.\r\n ", "date": "2018.01.30", "title": "Какво подобрява паметта и настроението?"}
{"url": "https://www.dnes.bg/obshtestvo/2018/01/30/jeni-kalkandjieva-politik-niakoi-den-no-sega-za-geiovete.366528", "text": "И Жени Калканджиева се зае със скандалната Истанбулска конвенция. Президентът на агенция \"Визаж\" говори за борбата с насилието срещу жените, третия пол и еманципацията.\r\n\"Опитах се да намеря нещо застрашително, нещо притеснително. Но не намерих такова. Конвенцията е написана много ясно.\", коментира тя пред \"Труд\". - Това, което може би притеснява хората, е въпросното определение на \"джендър\". Но за мен целият този шум се гради на чисто политическа основа.\n\n\n\nНие като българи се стремим да се изложим колкото се може повече пред чужденците – в случая пред Съвета на ЕС. Според мен в такива ситуации трябва да се правят някои компромиси, да се преглъщат някои неща в името на това да покажем, че нашите политици са стабилни и разумно мислещи хора, че сме едно напредничаво общество\".По думите й, това е абсолютно нормален документ, който отдавна е трябвало да се приеме.\"Да не забравяме, че не е нещо, което се отнася само до нас, а до правата на жените по света. Рано или късно ще трябва да го приемем. Колкото по-рано, толкова по-добре, защото по този начин изглеждаме ужасно назадничави в очите на европейците\".Калканджиева разкритикува и ролята на църквата: \"В момента почти не я виждам в какво е активна, освен в това да си търси земите и имуществата и да се намесва в едни толкова сериозни за обществото неща.\"\r\nСпоред нея позицията им се налага отвън. \"Не искам да звуча грубо, аз съм Божи човек, вярвам в Господ, но като се има предвид, че в църковните среди също има гейове, странно е, че точно те така силно се изказват против това. Вижте, не можем да не признаем нещо, което реално съществува. Няма как да кажем няма гейове и лесбийки, че не съществуват. Аз смятам, че те също трябва да бъдат защитени. При тях също има насилие, при тях също има дискриминация\".По въпроса трябва ли и те да създават и отглеждат деца, Жени Калканджиева отбеляза, че трябва да им се даде такава възможност, но и уточни, че тази идея изглежда и малко страшно. По думите й, не всички са достатъчно разумни, за да възпитават и отглеждат деца, но това може да се каже и за нормалните бракове.\r\n\"Насилието над жените е проблем, за който в България се мълчи. Аз самата съм имала приятелки, които са били жертви на насилие, малтретирани – дори не физически, а по-скоро психически“, сподели Калканджиева и заяви, че именно затова има нужда от ратифициране на отделен документ, защитаващ правата на жените.\r\n\"Дори някой ежедневно да ти казва, че ще те пребие, ще те убие или ще те залее с киселина, това е достатъчен тормоз. Да живееш в страх е най-големият кошмар. Да не говорим, че това често се случва в семейства с деца и децата също са потърпевши. А може би най-ужасното престъпление спрямо жените е изнасилването.\" \r\nСпоред нея, най-застрашени са момичетата в малките населени места, където това, че някой те е изнасилил се счита за нещо срамно и обикновено жертвата се смята за порочната.\r\nКалканджиева смята, че конвенцията е важна, защото е разписана много добре, а изобщо не се интересува от въпроса за третия пол.\r\n\"Ако има трети пол, аз не бих искала и той да бъде тормозен, не искам да бъде в неравностойно положение, нито да бъде унижаван. Това са неща, които един съвременен млад човек няма как да не може да приеме. Яд ме е, защото в момента виждам много политически игри и много излагация пред европейските представители. Никога не съм имала предразсъдъци, от много малка съм по света, виждала съм доста интересни и странни неща. Може би трябва да излезем от черупката на България.\r\nБългарите да започнат малко да пътуват, да видят отношението, свободите на хората по света. В крайна сметка, това е – всички искахме свобода, значи трябва да имаме свобода. Ако ще имаме свобода, то трябва да е пълна. Ние еволюираме, развиваме се. Аз съм за еманципацията, за бъдещето, за напредничавото мислене. Съжалявам много, но ето, виждате, сега клонираха и маймунки! Няма как да задържим времето. Това е\".Калканджиева също така отбеляза, че не изключва възможността да влезе един ден в политиката. ", "date": "2018.01.30", "title": "Жени Калканджиева – политик! Някой ден! Но сега за... гейовете "}
{"url": "https://www.dnes.bg/stranata/2018/01/30/obshtinarite-v-pomorie-sreshtu-stroeja-do-iavorovite-skali.366575", "text": "С 14 гласа \"против\", трима \"въздържали се\" и един \"за\" Общинският съвет в Поморие отхвърли инвестиционното предложение за строителство на хотел до Яворовите скали.\nОбщинската сесия в града започна със скандал между протестиращи жители на града и общинското ръководство.Във връзка с издадени административни актове и фалшифициране на документи за продажбата на терен до Яворовите скали е започнала проверка на Върховната административна прокуратура. Това казаха протестиращите, но беше потвърдено и от кмета на общината Иван Алексиев.Всъщност Алексиев твърди, че имотът от 360 квадратни метра е продаден още през 2002 година по искане на тогавашния кмет Георги Трухчев, а протестиращите са категорични, че земята е продадена за 306 хиляди лева с решение на сегашния Общински съвет през 2016 година.Около тези два противоречиви факта в залата възникна спор между общинското ръководство и протестиращите, съобщава БНР.Сега по всяка вероятност инвеститорите на проекта ще обжалват решението на Общинския съвет, с което беше отхвърлено инвестиционното им предложение. Кметът Иван Алексиев обаче заяви, че ще издаде и мотивиран отказ за строителство върху земята до Яворовите скали.В края на миналата седмица жители на града протестираха срещу проекта. Теренът, върху който инвеститорите предлагат да построят 15-метрова сграда, е бетонна площадка, изградена за брегоукрепване. Проектът предвижда още градинката до паметника на Яворов да стане паркинг.", "date": "2018.01.30", "title": "Общинарите в Поморие срещу строежа до Яворовите скали"}
{"url": "https://www.dnes.bg/obshtestvo/2018/01/30/spasetelyvchetata-ne-prashtaite-terez-i-masud-v-pazardjik.366583", "text": "\nГраждани се събраха на протест пред Министерския съвет, за да се обявят срещу решението на общинските съветници от Разград двете лъвчета Терез и Масуд да бъдат дадени на Пазарджик, а не в холандски спасителен център.\n\n\n\nПри протестиращите днес отиде и министърът на екологията Нено Димов, който се оказа заклещен от тях и обсипван с въпроси. Той заяви, че към този момент съдбата на Терез и Масуд все още подлежи на обсъждане.Пред камерата на  застана и Явор Гечев от Фондация \"Четири лапи\", който сподели, че се чувства много объркан от думите на екоминистъра.\"На 22 декември той обеща, че лъвчетата няма да отидат в Пазарджик и успокои, че ще съдейства за казуса. Нено Димов има всички \"лостове\" да конфискува тези животни. Към този момент те биват отглеждани неправомерно, Община Разград е неправомерен техен собственик\", категоричен бе Гечев.Активистът допълни още, че днес сутринта Фондацията е разговаряла с премиера Бойко Борисов, който се ангажирал да спази обещанието Терез и Масуд да не заминат в Пазарджик, независимо от позицията на Нено Димов.Протестиращите са категорични също, че няма да позволят животните да заминат в южния град. Настояват отглеждането им да става при хуманни условия и извън границите на България.\r\n                        \r\n                        \r\n                        \r\n                    ", "date": "2018.01.30", "title": "#СпасетеЛъвчетата: Не пращайте Терез и Масуд в Пазарджик!"}
{"url": "https://www.dnes.bg/temida/2018/01/30/sydyt-ne-pusna-ot-aresta-14-godishniia-ubiec-na-klosharia.366574", "text": "Варненският апелативен съд потвърди най-тежката мярка \"задържане под стража\" за 14-годишния Денис Живков, обвинен в убийството на бездомник във Варна, съобщиха от съда.\n\n\nНепълнолетният е привлечен като обвиняем за убийство по хулигански подбуди на 53-годишния бездомник, извършено по особено мъчителен за жертвата начин и с особена жестокост.Според обвинението Денис има съучастник - 13-годишно малолетно момче, което не носи наказателна отговорност.Определението на Апелативния съд не подлежи на обжалване.\r\n ", "date": "2018.01.30", "title": "Съдът не пусна от ареста 14-годишния убиец на клошаря "}
{"url": "https://www.dnes.bg/notifikacii/2018/01/30/baretata-i-torinoto-zadyrjani-za-otvlichane-mvr-ne.366584", "text": "\"Няма задържан за отвличането на Адриан Златков\", съобщи главният секретар на МВР главен комисар Младен Маринов по повод появилите се информации, че Златомир Иванов - Баретата и Ивайло Борисов - Ториното са задържани за похищението.\nАдвокатът на двамата Марияна Тодорова също отрече клиентите й да са били задържани или обвинени, съобщи \".Припомняме ви, че Адриан Златков беше отвлечен в края на август и освободен след 12 дни в плен, след като за него е бил платен откуп. Той беше отвлечен малко след като я излязъл от дома си, а 12 дни по-късно похитителите оставиха Адриан по пътя за Самоков.", "date": "2018.01.30", "title": "Баретата и Ториното задържани за отвличане? МВР: Не!"}
{"url": "https://www.dnes.bg/health/2018/01/30/otkriha-mikrobi-vireeshti-svobodno-v-miialnite-mashini.366607", "text": "Сияйността и липсата на петна е белег за чистота, но не и за стерилност. Това е заключението на учени, проследяващи ефекта от измиването на кухненските съдове в миялна мащина. Оказва се, че кухненските съдове продължават да предлагат идеална среда за развитие на микроорганизми дори по време на престоя си в миялната. А в някои случаи, макар и измити, ги изкарваме с повече микроби по тях, отколкото е имало преди да ги измием. Миялните машини в домакинството предлагат идеални условия за развитие на бактерии и гъбички. Това доказва научен екип от университет в Любляна, Словения. Макар и работещи с много гореща вода, миялните не унищожават голяма част от микроорганизмите, заселващи се върху остатъците от храна по съдовете. Попадайки в топла и влажна среда, тези микроби процъфтяват и може да се разпространят върху всички съдове в уреда, а оттам - и в кухнята. Основното средство, което може да ги елиминира, са някои агресивни съставки в измивните препарати, които се ползват в машината. И все пак, рискът за здравето, който тези микроорганизми носят, не е сериозен.  ", "date": "2018.01.30", "title": "Откриха микроби, виреещи свободно в миялните машини"}
{"url": "https://www.dnes.bg/tenis/2018/01/30/senzaciiata-chun-propuska-turnira-v-sofiia.366576", "text": "Шампионът от младежките финали на АТП Хьон Чун се отказа от тенис турнира в София. Корейският тенисист ще пропусне надпреварата в зала \"Арена Армеец\" заради кожните проблеми в стъпалото, които го принудиха да прекрати участието си в полуфинала с Роджър Федерер на Australian Open.Мястото на Чун в София ще бъде заето от словенеца Блаж Кавчич. Още един азиатски тенисист се оттегли от турнира от категория \"АТП 250\", който ще се проведе от 4 до 11 февруари. Това е Йен Хсун Лу от Тайван, който ще бъде заменен от тунизиеца Малек Джазири. Отсъствието на Чун е още един голям удар за организаторите на турнира в София. В събота шампионът от 2017 г. Григор Димитров обяви, че участието му е под въпрос заради травма в рамото, получена на Australian Open. Евентуален отказа на четвъртия в световната ранглиста ще означава, че най-големите имена в българския турнир ще са ветеранът от Люксембург Жил Мюлер, третата ракета на Франция Адриан Манарино и финалиста в София от 2016 г. Виктор Троицки. Чун беше очакван с голям интерес в България след фурора, който предизвика в Австралия. 21-годишният тенисист, който заемаше 58-ото място в световната ранглиста преди турнира, пренаписа историята на корейския тенис с достигането до полуфиналите. По пътя към финалната четворка той записа поредица впечатляващи победи. Във втория кръг Чун разби в три сета друг от големите таланти в тениса - руснака Данийл Медведев. В третия кръг кореецът триумфира в петсетова битка със световния №4 Александър Зверев, като спечели последния сет на нула В осминафиналите той се изправи срещу шесткратния шампион в Мелбърн и свой идол от детските години Новак Джокович. Чун изигра впечатляващ мач, като успя да победи бившия №1 в три сета. Силното представян в Австралия осигури на корееца изкачване до 29-ото място в световната ранглиста. ", "date": "2018.01.30", "title": "Сензацията Чун пропуска турнира в София"}
{"url": "https://www.dnes.bg/politika/2018/01/30/iotova-za-stambolov-vinagi-shte-imame-nujda-ot-lideri.366595", "text": "\n\"Френският вестник \"Фигаро\" някога написа за Стамболов, че той е въплъщение на българската енергия. От тази енергия и от този пример имаме нужда днес повече от всякога\", заяви вицепрезидентът Илияна Йотова на специална церемонията по повод 164 години от рождението на Стефан Стамболов.\r\nПо думите на вицепрезидента в днешни дни образът на Стамболов, \"именно в своята противоречивост, трябва да служи като пример на съвременни лидери и политици\". \r\n\"Защото един от проблемите пред България днес е острият дефицит на силни хора, на хора, които могат да отстояват своите идеи, да се борят за страната си, да се борят за националното\",  отбеляза Йотова, цитирана от прессекретариата на държавния глава. \r\nПо думите й Стефан Стамболов е човекът, успял да положи основите на българската държавност. Йотова подчерта, че Стамболов е показал какво означава да си лидер, да отстояваш интереса на България така, както ти го виждаш. \"Колко политици и държавници днес имат своята визия за развитието на страната - дали вярна или не, но която твърдо да отстояват\", попита вицепрезидентът.\r\nСлед края на словото си Илияна Йотова положи венец пред паметника на Стефан Стамболов.\r\n ", "date": "2018.01.30", "title": "Йотова за Стамболов: Винаги ще имаме нужда от лидери!"}
{"url": "https://www.dnes.bg/politika/2018/01/30/kyde-e-prezidentyt-v-debata-za-istanbulskata-konvenciia.366598", "text": "Президентът Румен Радев няма ясна позиция по въпроса за ратификацията на Истанбулската конвенция, обвини го предшественикът му на \"Дондуков\" 2 Росен Плевнелиев.\n\n\n\n\"За мен големият отсъстващ от този дебат беше българският президент и за мен това е символ на двоен стандарт, който не за първи път се случва пред очите ни\", упрекна той по време на 12-ата среща на бизнеса с правителството. Според Плевнелиев няма как да се ходи в Европа и да се твърди, че сме европейци и да защитаваме човешките права и свободи, а същевременно българският президент да няма позиция за Конвенцията на Съвета на Европа за превенция и борба с насилието над жени и домашното насилие.Той добави, че вицепрезидентът Илияна Йотова е изразила своята позиция в подкрепа на конвенцията, но Румен Радев не го е сторил.Затова Плевнелиев апелира всички български институции да определят позицията си по този въпрос.Според него чрез Истанбулската конвенция ще бъдат гарантирани основни права и свободи на българските граждани. По думите му тя е да не бият българските жени. \"Освен това с ратификацията на този документ ще се даде шанс да утвърдят демократичните устои на българската държавност. Истанбулската конвенция е наистина за това ние да бъдем достойни и отговорни европейци\", каза Плевнелиев, цитиран от БТА. Росен Плевнелиев допълни, че реален дебат по тази тема така и не се е състоял, като и правителството го е подценил. Освен това той счита, че ако България не ратифицира Истанбулската конвенция, страната ни се приравнява със страни като Йемен и Саудитска арабия, които не гарантират основни човешки права и свободи.", "date": "2018.01.30", "title": "Къде е президентът в дебата за Истанбулската конвенция? "}
{"url": "https://www.dnes.bg/stranata/2018/01/30/zakotvena-zavinagi-kometata-na-asparuhovo-atrakcion.366597", "text": "\nЛегендарната комета, която от години се руши на брега до Аспаруховия парк, ще бъде превърната в атракцион.Областна администрация и Община Варна търсят варианти, по които да я превърнат в забавление край морето. \"Друга полза от нея не може да се извлече\", заяви областният управител на Варна Стоян Пасев, цитиран от \"Булфото\".Кометата е пусната на търг заради нейното състояние.Мястото, където се намира съоръжението, е било обект на множество палежи. Съоръжението не може да се опази и от клошари и наркомани. Размерите на кометата не позволяват нейното местене. Заради скъпото транспортиране не може да се намери и фирма, която да я предаде за старо желязо.\"Плавателният съд, ползван някога за разходка, беше заведение. Впоследствие наемателят се отказа. Няма как кометата да бъде възстановена и да вози пътници\", каза още Пасев.Той не знае по каква причина кометата е собственост на областния управител.\"Някога е била собственост на БКП. Явно поради тази причина собствеността е вменена на областния управител \", заяви Стоян Пасев.Той допълни, че зоната, върху която е разположен плавателният съд, е прехвърлена на Община Варна.", "date": "2018.01.30", "title": "Закотвена завинаги: Кометата на \"Аспарухово\" - атракцион!"}
{"url": "https://www.dnes.bg/football/2018/01/30/legendata-rivaldo-stana-fen-na-levski.366536", "text": "Един от най-големите футболисти от началото на века - бразилецът Ривалдо, използва профила си в социалната мрежа Facebook, за да се похвали с трансфера на сина си Ривалдиньо в Левски.Световният шампион с бразилия от 2002 година пожела на наследника си много успехи със \"синята\" фланелка, като не пропусна да благослови и българския клуб.\r\n\"Синът ми Ривалдиньо! Поздравление за трансфера. Бог да те благослови в този нов етап от живота ти. Време е да се съсредоточиш върху Левски - един от най-големите клубове в България. Бог да ви благослови всички и дано заедно с моя син да ви подкрепя във всичко\", написа Ривалдо, който вече е сред последователите на Левски в социалната мрежа.\r\n ", "date": "2018.01.30", "title": "Легендата Ривалдо стана фен на Левски"}
{"url": "https://www.dnes.bg/world/2018/01/30/iemenskite-separatisti-napredvat-v-aden-desetki-ubiti.366533", "text": "Сепаратистите, които искат Южен Йемен отново да стане независима държава, напредват в Аден. Десетки хора бяха убити при ожесточени сражения във втория по големина град в страната през последните два дни.\r\nСепаратистите са превзели президентския дворец в Аден, предаде Асошиейтед прес, като се позова на представители на йеменските сили за сигурност.\r\nМеждународно признатото правителство на Йемен се помещаваше в комплекса, откакто столицата Сана бе превзета от шиитските бунтовници хуси.\r\nСраженията в Аден избухнаха в неделя, когато изтече даденият от сепаратистите краен срок на правителството да подаде оставка.\r\nПрезидентът Абд Рабу Мансур Хади определи действията на сепаратистите като държавен преврат.\r\n36 души са били убити и 185 - ранени, в Аден за два дни, съобщи Международният комитет на Червения кръст, цитиран от Франс прес.\r\nАгенцията отбелязва, че боевете с танкове и артилерия в пристанищния град усложняват още повече конфликта в Йемен. Сепаратистите бяха съюзници на Мансур Хади, но отношенията им се обтегнаха миналата година, след като президентът уволни губернатора на Аден Айдарус аз Зубайди.\r\nМеждународно признатото правителство на Йемен отделно се сражава от три години с подкрепата на оглавяваната от Саудитска Арабия сунитска коалиция срещу поддържаните от шиитски Иран хуси. Редица екстремистки групировки, сред които Ал Кайда и \"Ислямска държава\", освен това са активни в най-бедната арабска страна, която е обхваната от тежка хуманитарна криза.\r\nНай-малко 11 души загинаха днес при самоубийствен атентат в Югоизточен Йемен на контролно-пропускателен пункт на милиции, подкрепяни от Обединените арабски емирства, част от коалицията начело със Саудитска Арабия, предаде Ройтерс, като се позова на официални източници и местни жители.\r\nАтаката била извършена североизточно от Атак - главния град на провинция Шабуа, на близо 500 километра източно от столицата Сана.\r\nАтентатор самоубиец се врязал с автомобил, натъпкан с експлозиви, в контролно-пропускателния пункт. След това въоръжени мъже открили стрелба по пункта. /БТА/\r\n ", "date": "2018.01.30", "title": "Йеменските сепаратисти напредват в Аден, десетки убити"}
{"url": "https://www.dnes.bg/obshtestvo/2018/01/30/konvenciia-nasilie-i-strah-ot-vylna-interseksualni.366525", "text": "\r\n                        \r\n                        \r\n                        \r\n                    Дебатът за Истанбулската конвенция измести фокуса на събитията в България през последните няколко седмици. Противниците ѝ вече предвещаха края на семейството, мъжкия пол, християнството и дори човечеството. И предупредиха за нашествие на третия пол, за нова мигрантска вълна, този път от транссексуални и интерсексуални. Както и епидемия от искащи да сменят пола си деца.\r\n \r\nСлед като управляващите отложиха ратификацията на докумeнта, разделил общественото мнение, миналата седмица премиерът Борисов обяви, че страната ни ще приеме т.нар. \"Истанбулска конвенция\" с резерви.\r\nНа този фон пък стана ясно, че анкети, инициирани от фондация \"Джендър образование, изследвания и технологии\" вече са достигнали до учениците.\n\n\n\n\r\n\"Това не е никаква изненада, защото натискът на едно \"наднационално гей лоби\" да получи достъп до подрастващите деца датира в България от поне 2005 година насам\", посочи бившият депутат от \"Атака\" Магдалена Ташева.\r\nПо думите ѝ още оттогава, със свои \"агенти за влияние\" в Министерството на образованието и други ведомства, се стигнало до това държавата ни да приема национален план за равнопоставеност между мъжете и жените, в който интегрална част била винаги борбата или преодоляването на стереотипи, основани на пола.\r\n\"Въпросната анкетна карта на фондация \"Джендър образование, изследвания и технологии\" всъщност представлява един конкурс, свързан с насилието в училище. На практика обаче тя изобщо не е достигнала до учениците, защото се попълва само от учители\", отсече пред  музикалният мениджър Виктор Лилов.\r\n\"В нея се говори за равнопоставеност между учениците по етнически произход, пол и различни други признаци. Става въпрос за стереотипи, свързани с поведението на хората и се акцентира върху ненасилието\", допълни още той.\r\nСпоред Виктор Лилов ратифицирането на Истанбулската конвенция няма как да легализира гей браковете в България, тъй като законът не позволява това.\r\n\"В страната ни домашното насилие над жени е станало ежедневие. А това, че някой има различно възприятие за половата си идентичност от общоприетото, не означава, че не е човек и няма право да бъде защитен от закона\" подчерта Лилов.", "date": "2018.01.30", "title": "Конвенция, насилие... И страх от вълна интерсексуални!"}
{"url": "https://www.dnes.bg/obshtestvo/2018/01/30/skok-na-minimalnata-zaplata-skok-na-vnoskite-za-bezrabotni.366530", "text": "От 1 януари 2018 г. хората, които сами внасят задължителните си здравни вноски и не са регистрирани като самоосигуряващи се по смисъла на Кодекса за социално осигуряване, дължат месечно по 20,40 лева. Такива са трайно безработни, които не получават обезщетение за безработица и не се осигуряват от държавата, напомнят от Националната агенция за приходите.\r\nСъс Закона за бюджета на Държавното обществено осигуряване за 2018 г. от 1 януари 2018 г. е определен нов размер на минималния осигурителен доход - 510 лв. Според Закона за здравното осигуряване, неосигурените на друго основание се осигуряват върху доход, не по-малък от половината от минималния месечен размер на осигурителния доход за самоосигуряващите се  Тоест за тях здравноосигурителната вноска се изчислява в размер на 8 на сто върху 255 лв, се уточнява в съобщението.\r\nОт НАП напомнят, че срокът за внасяне на тези вноски е до 25-то число на месеца, следващ месеца, за който се отнасят. Здравната вноска за януари 2018 г. трябва да се внесе най-късно до 26 февруари 2018 г., тъй като 25 февруари е почивен ден – неделя.\r\nОт НАП напомнят също, че всички, за които възниква задължение сами да внасят здравноосигурителните си вноски, подават в НАП декларация Образец 7. Тя се подава в офиса на агенцията по постоянен адрес, в срок до 25-то число на месеца, следващ месеца, за който е възникнало задължението за внасяне на здравноосигурителните вноски. Тоест, ако от 1 януари 2018 г. трябва сами да внасяте здравноосигурителни вноски, то следва да подадете декларация Образец 7 до 26 февруари. Санкцията за неподаване на тази декларация е от 500 до 1000 лева. \r\nЗдравноосигурителните права на гражданите, които се осигуряват за своя сметка, се прекъсват, ако не са внесени повече от три дължими месечни вноски за период от 36 месеца. Периодът се брои до началото на месеца, предхождащ месеца, в който лицето потърси медицинска помощ, платена от Националната здравноосигурителна каса.", "date": "2018.01.30", "title": "Скок на минималната заплата, скок на вноските за безработни"}
{"url": "https://www.dnes.bg/zvezdi/2018/01/30/mis-bylgariia-2013-kaza-da-na-voleibolen-nacional.366543", "text": "Носителката на титлата Мис България 2013 Нанси Карабойчева се е врекла на любимия си – волейболния национал Добромир Димитров. Двамата са заедно вече 5 години и решителната крачка не е изненадваща, пише .\r\n\"Преди месец (на 27-ми) казах \"ДА\" на най-прекрасния мъж. Мина вече достатъчно време, за да го осъзная... Благодаря ти, Банче, че ме подкрепяш винаги, дори когато не вярвам в себе си, че ме окуражаваш, когато се колебая, че ме слушаш, когато и сама не се чувам. И най-вече, че ме обичаш, дори когато аз не се харесвам, благодаря!!! Обичам те!\", написа в профила си във Facebook Нанси.Димитров е поредният волейболист, който къса с ергенлъка с известна хубавица. Посрещачът Тодор Скримов се ожени за станалата популярна като \"най-красивата учителка\" Силвия Зубева, като двамата вече се радват и на дъщеричка.", "date": "2018.01.30", "title": "Мис България 2013 каза \"Да\" на волейболен национал "}
{"url": "https://www.dnes.bg/politika/2018/01/30/bsp-ne-e-reshenie-na-problema-s-korupciiata-a-chast-ot-nego.366552", "text": "По темата за корупцията БСП не е решение, тя по-скоро е част от проблема. Има десетки обвинения срещу бивши партийни функционери за злоупотреби, срещу близки до партията фирми, облагодетелствали се по време на тяхното управление. Това, че в момента властта е при други, по никакъв начин не снема вината от БСП по отношение на предишни корупционни практики.Това заяви в ефира на  политологът Георги Киряков.По думите на Киряков една от основните грешки, допуснати от Столетницата по отношение на неуспешния вот на недоверие е дълбоко сгрешеният тайминг.„Истинските мотиви не се разбраха напълно или бяха изгубени в края на миналата година, когато БСП можеше на предизвика вот на недоверие. Те обаче целяха да създадат катаклизъм по време на европредседателството заради който, под въздействието на натиск от страна на Запада, правителството да сдаде властта.“Подобни подходящи моменти, смята политологът, са били скандалите „Кумгейт“ и филмът на Елена Йончева за проблемите с оградата по границата с Турция.С провала на вота на недоверие БСП показа, че не е в положение да диктува дневния ред в обществото или сред управляващите, категоричен бе Киряков. ", "date": "2018.01.30", "title": "БСП не е решение на проблема с корупцията, а част от него"}
{"url": "https://www.dnes.bg/notifikacii/2018/01/30/byrzi-i-srychni-apashi-v-bansko-preskachat-terasi-prozorci.366538", "text": "Вие почивате, крадците - не! Иначе казано -  да те оберат, докато си на почивка. Сценарият през зимния сезон е от Банско. Крадци влизат в хотелските стаи, щом лампите угаснат, обикалят заведения и отмъкват каквото има в джобовете на връхните дрехи на закачалките. \"Последната кражба на територията на Банско е от миналата седмица – на лични вещи на турист от заведение. Чак хиляди пострадали тук няма\", каза старши комисар Николай Хаджиев, директор на ОД на МВР – Благоевград пред Нова тв.Извършителите влизат в заведенията, наблюдават клиентите и обект на кражба стават дрехите, които са закачени на закачалките.\"Пребъркват джобовете и каквото има, го отнемат\", обясни Хаджиев.\"Специално за хотелските стаи крадците извършват предварително наблюдение, особено в тъмната част на денонощието. Когато пристигат групи с туристи, те обръщат внимание къде са, особено ако са настанени на ниските етажи, защото обикновено хората първо си оставят багажа в стаята и след това слизат до рецепцията да попълнят документите. Това време се използва за кражби, като се използват терасите и прозорците на ниските етажи, за да се влезе в стаите\", добави старши комисар Николай Хаджиев.Той посъветва туристите да носят скъпите си вещи със себе си.\"Нека да са по-внимателни, да не оставят вещите си без надзор особено пари, ценности, мобилни телефони, лаптопи\", препоръча шефът на местната полиция.Според него обаче броят на кражбите през тази година намалява в сравнение с предишните. От началото на зимния сезон е въведена временна организация за охрана на Банско, има и КПП-та, командировани са и допълнително служители, обясни старши комисар Николай Хаджиев.", "date": "2018.01.30", "title": "Бързи и сръчни: Апаши в Банско прескачат тераси, прозорци"}
{"url": "https://www.dnes.bg/health/2018/01/30/hapvaite-stafidi-pri-anemiia-a-i-za-polova-mosht.366489", "text": "Те са вкусни, обичаме да ги хапваме често, да ги добавяме към сладкиши и други кулинарни рецепти. Стафидите – малките сушени плодове, с редица ползи за здравето, които заслужават нашето специално внимание. Знаете ли, че консумацията им помага за стимулиране на либидото?Стафидите съдържат аминокиселина, наречена аргинин, която има редица ползи при страдащите от еректилна дисфункция. Аргининът също така подобрява качеството на спермата.В галерията ни може да видите още няколко здравословни ползи от консумацията на стафиди.Когато хапваме стафиди те набъбват в стомаха, поради естествените сокове, които се намират в него. Сушените плодове са богати на неразтворими фибри, които спомагат за облекчаване на запека. Може да ги хапвате самостоятелно, към здравословни закуски, да ги добавяте към смути. Някои хора, чиято храносмилателна система се затруднява с усвояването на плодове предпочитат да накиснат за няколко часа стафидите във вода, за да намалят риска от стомашен дискомфорт.Стафидите, подобно на всички сушени плодове, са много добри за редуциране на излишните килограми. Тъй като те съдържат фруктоза са подходящи за онези от вас, които спортуват интензивно и се нуждаят от повече енергия. Консумацията на стафиди не се отразява негативно на холестерола, осигурява необходимите витамини и минерали, но разбира се трябва да се консумират в разумни количества. ", "date": "2018.01.30", "title": "Хапвайте стафиди при анемия, а и за полова мощ"}
{"url": "https://www.dnes.bg/obshtestvo/2018/01/30/chetiri-lapi-v-pazardjik-ima-usloviia-no-ne-za-terez-i-masud.366541", "text": "В зоопарка в Пазарджик има условия да живеят здрави лъвчета, но не и Терез и Масуд. Това заяви Марияна Иванова, директор на фондация \"Четири лапи\", по повод споровете къде да бъдат настанени животинките.\n\n\n\nПо думите й те имат нужда от ежедневно наблюдение от ветеринар, защото имат увреждания от това, че са плод на близкородствено развъждане. Терез има увреждания на предните лапи и ще има нужда от операция, което в Пазарджик не може да стане.\"Рисково за тях е и сега, когато преминават към хранене с месо. Имат нужда от диета и специално хранене. Уврежданията при Терез са тежки и в Пазарджик няма как да се направи тази операция\", обясни Иванова пред bTV.Прегледите на Терез показват стара фрактура на таза – от стъпкването, когато бяха малки.Тя е категорична, че в Пазарджик няма да оцелеят. Ако заминат за спасителния център в Холандия ще имат шанс за живот и пак ще бъдат български лъвчета.Явор Гечев от Фондация \"Четири лапи\" уточни, че вече са събрани над 40 хиляди подписа в подкрепа на това двете лъвчета да заминат в специализиран център в Холандия. \"Аргументите, които имаме, са свързани със здравословното състояние на едно от лъвчетата – Терез, която има проблем с растежа. Масуд също е изложен на същата опасност\", коментира Гечев, цитиран от \"Фокус\". Той каза също, че е предложил на кмета на Пазарджик там да бъдат настанени други два лъва от парка в Разград – Любо и Ева, които са на 6 години и са здрави. \"Освен това очакваме решението на Общинския съвет в Разград да бъде публикувано на сайта на общината, за да можем да го обжалваме пред съда\", каза също Гечев.Междувременно, от Фондацията организират протест, който ще се състои пред сградата на Министерския съвет в София и ще започне в 12:00 часа днес.", "date": "2018.01.30", "title": "\"Четири лапи\": В Пазарджик има условия, но не за Терез и Масуд"}
{"url": "https://www.dnes.bg/business/2018/01/30/shefyt-na-bnb-politicite-ni-da-ubediat-zapada-za-evrozonata.366554", "text": "Да продължим с поддържането на изпреварващ икономически растеж при дисциплинираност на публичните финанси заедно с промените, които се извършват на пазара на труда. Това ще е отговорът за влизането в еврозоната.\r\nТова заяви гуверньорът на БНБ Димитър Радев в рамките на участието си в 12-тата годишна среща на правителството с бизнеса.\r\n\"Ние имаме този нужен изпреварващ икономически растеж и балансирана фискална политика. Задачата на политиците в България е да убедят западната публика, че в България институциите работят добре. Малко се знае например, че имаме стабилен паричен режим и евентуалното влизане в ERM II ще стане при фиксиран валутен курс. Няма изявление от ЕЦБ и БНБ за влизане в еврозоната, но когато чуете от тях изявление, това ще означава, че има пробив на политическия фронт\", каза още Радев.\r\n\"България влиза в 2018 г. при много добра макроикономическа ситуация. Икономиката се развива с изпреварващ темп от тази на еврозоната. Надявам се този тренд да продължи и през тази година“, каза Радев. По думите му предпоставка за растежа е вътрешното търсене.\r\n\"Очаквам ускорение на инвестициите в основен капитал, износът се представя много добре. Очаквам увеличение и на дела на българската търговия\", добави гуверньорът.\r\nУправителят на БНБ предупреди, че трябва да се предпазим от всички онези действия, които ще подкопаят линията на икономически растеж и стабилни финанси. Той напомни,че състоянието на банковата система е добро, капиталовата адекватност е над 22%, ликвидността – 39%, а печалбата за миналата година е над 1,2 млрд. лева. По думите му кредитната активност се увеличава с над 4,8% на годишна база, а лошите кредити са паднали под 11 на сто при 14% през 2014 г.", "date": "2018.01.30", "title": "Шефът на БНБ: Политиците ни да убедят Запада за Еврозоната!"}
{"url": "https://www.dnes.bg/obshtestvo/2018/01/30/kubrat-shte-raboti-za-dve-v-vyzhod-i-velichie-na-bylgariia.366540", "text": "Ново движение \"Кан Кубрат\" или само \"Кубрат\" ще учреди историкът Божидар Димитров в неделя.\"То ще работи не за спасение и оцеляване на България, а за двете \"В\" - възход и величие на България. Това може да стане само при президентска република. Не можем да продължаваме да влачим тази атрофирала парламентарна република\", уточни той.Според Божидар Димитров ще е нужно да се свика референдум по този въпрос, което ще отнеме около година-две.На въпрос на bTV колко души са събрани за новото движение, историкът отговори: \"Много\".Той посочи, че в него ще има предимно професори, но не като титла, а в професиите си.Учредяването ще се състои в Народния театър по обяд.", "date": "2018.01.30", "title": "\"Кубрат\" ще работи за две \"В\" – възход и величие на България"}
{"url": "https://www.dnes.bg/zvezdi/2018/01/30/meril-striip-veche-e-i-tyrgovska-marka.366562", "text": "Мерил Стрийп подаде заявление в американското патентно бюро, за да регистрира името си като търговска марка, съобщи Ройтерс.Актрисата иска името й да е защитено за \"развлекателни услуги\", участия във филми, изказвания и автографи.\r\nПричината, поради която тя е подала заявлението на 22 януари, не е ясна. Много знаменитости правят това, за да спрат другите да използват името им без разрешение, или за да печелят от продукти, на които то е изписано.Тейлър Суифт е подала около 60 заявления за търговска марка за 10 години, включително с фрази от песните й, които се използват върху дрехи, аксесоари, тетрадки, пише БТА.Мерил Стрийп получи рекордната 21-а номинация за награда \"Оскар\" миналата седмица за ролята във филма \"Вестник на властта\". През 40-годишната си кариера тя е печелила три пъти награда \"Оскар\", три пъти \"Еми\" и шест пъти \"Златен глобус\".", "date": "2018.01.30", "title": "Мерил Стрийп вече е и търговска марка"}
{"url": "https://www.dnes.bg/stranata/2018/01/30/edna-bylgariia-izchezva-v-predbalkana-ugasvat-hora-kyshti-minalo.366547", "text": "\nЕдно село в сърцето на България постепенно изчезва от картата и от националната памет. Къщите му са паметници на културата, а то е национален резерват. Но всичко бавно се руши, а хората стават все по-малко и по-малко.Старо Стефаново се намира в центъра на Предбалкана, на 23 км от Ловеч и на 27 км от Троян. То е със същия статут като перлите Лещен и Мелник, но в него рядко се инвестира.Хората като 80-годишната баба Тодоринка вече са рядкост. Тя и днес живее в къщата, в която се е родила. Грижи се за няколко кокошки, кози и прибрано от улицата куче.Въпреки че животът ѝ отдавна я е накарал да стъпи здраво на земята, възрастната жена посреща с усмивка и готовност да разкаже за миналото, когато селото кипяло от живот, разказва .За Старо Стефаново се чуло още през 1515 г. Тогава то е споменато за първи път в турските регистри. През 1982 е обявено за архитектурен резерват с местно значение заради автентичния вид, който местните искали да запазят.Днес голяма част от къщите, обявени за паметници на културата, се рушат, а пари за ремонт няма. Нито от страна на държавата, нито от хората, които ги стопанисват.Старо Стефаново носи духа на миналото – улиците му са от трошен камък, покривите от каменни плочи, а църквата е запазила историята на вековете. Дали ще издържи следващата зима обаче не се знае, защото къщите се рушат, собствениците нямат пари, а държавата не инвестира.От общината признават, че са наясно със състоянието на всички сгради и в същото време това, което могат да направят, не е много, тъй като имотите са частни, а за паметниците на културата общините не носят отговорност.В продължение на няколко седмици Bulgaria ON AIR търси Министерството на културата с молба да бъде изпратен събеседник в студиото на \"България сутрин\", за да стане ясно как хората от Стефаново и други архитектурни резервати могат да кандидатстват по проекти, за да възстановят рушащата се национална памет.От ведомството отговориха с писмо, в което се припомня, че старата част на село Стефаново е обявена за архитектурен паметник с разпореждане на бюрото на Министерския съвет от 1982 година.\"Собствениците, концесионерите и ползвателите на недвижими културни ценности са длъжни да полагат необходимите грижи за тяхното опазване\", се казва в отговора.В него се допълва и че министерството на културата ежегодно предоставя целева финансова подкрепа за извършването на консервационно реставрационни дейности за недвижими културни ценности по Програма №1. \r\nА отпускането на безлихвени заеми за собствениците на имоти, паметници на културата и за извършването на ремонтни дейности към този момент е на етап обсъждане.\r\n                        \r\n                        \r\n                        \r\n                    ", "date": "2018.01.30", "title": "Една България изчезва в Предбалкана: Угасват хора, къщи, минало..."}
{"url": "https://www.dnes.bg/pop/2018/01/30/meri-ot-mary-boys-band-praznuva-rojden-den-s-shtastlivi-dni.366560", "text": "Групата Mary Boys Band представи новата си песен \"Щастливи дни\" – сингъл от предстоящия им едноименен албум. Наскоро музикантите изнесоха концерт по повод своя 23-ти рожден ден и, като подарък, зарадваха почитателите си с песента и видео към нея.\r\nРомантичният клип е на режисьора Васил Стефанов, а главно действащо лице в него е виртуозният музикант Георги Величков, който свири на баян. На живо прозвучаха любимите сингли от албумите \"Непознати улици\", \"Само за теб\" и \"Дългият път към дома\", както и нови, неиздадени досега песни, които ще влязат в новия продукт - \"Щастливи дни\". \r\nПървото участие на групата в такъв формат е през далечната 1995-та на единствената тогава музикална сцена в София – прочутия Кънтри клуб.Днес, след многобройни концерти, музикални изяви, срещи с почитатели, албуми, награди и песните \"Дългият път към дома\" и \"Слънчогледите\" в учебниците по музика, групата е една от най-успешните и обичани у нас.\r\nСледващият концерт на Mary Boys Band е на 10-ти февруари, от 22 часа, в клуб \"Алайв\" в Бургас. Музикантите ще представят на живо и новия сингъл \"Щастливи дни\". Датата съвпада с личния рожден ден на Мери.", "date": "2018.01.30", "title": "Мери от Mary Boys Band празнува рожден ден с \"Щастливи дни\""}
{"url": "https://www.dnes.bg/temida/2018/01/30/osydeni-gladuvat-iskat-ostavkata-na-shefa-na-sofiiskiia-zatvor.366549", "text": "Гладната стачка в Централния софийски затвор продължава вече трети ден. По последна информация от вчера обявилите гладна стачка са около 30 души, каза пред БНР Петър Младенов от групата \"Семейства и приятели на затворниците\". Основните неща са наложените от началника на Софийския затвор ограничения. Това включва спортните им занимания, футбола и престоя на двора. Включително имаме информация, че са забранени посещенията на църква, което много ни учуди. Това са ограничения, наложени след идването на началник Петър Кръстев, добави Христина Вардева от същата група.Освен това затворниците се оплакват, че много от наградите, които те са получавали под формата на отпуски, обикновено от по няколко дни, също са били ограничени. \"Има и други аспекти, като едно изнасилване, което е станало в рамките на затвора и което по никакъв начин не е било разследвано. Срещнахме се със зам.-министъра на правосъдието. В крайна сметка установихме в разговор с него, че те нямат абсолютно никакво намерение да разследват нашия сигнал, под предлог, че нямаме достатъчно доказателства. Да събереш доказателства относно такива инциденти в затвора е много трудно. Властта като цяло в момента отказва да предприеме каквито и да е действия и според мен точно това разбуди недоволството на затворниците и те започнаха протест, тъй като видяха, че няма никакви последствия от нашия мирен протест\", допълни тя. Младенов пък е категоричен, че протестът не е политически.\"Без значение дали началникът на Софийския затвор ще се казва Кръстев или по друг начин, въпросът е за определени практики, които се толерират от него, и още други корупционни практики, заради които всъщност Кръстев е бил освободен от поста си вече веднъж през 2014 г. Затворниците са лишени от свобода, те не са лишени от фундаментални човешки права, те са неотменими\", коментира той.Протестиращите се противопоставят на връщането на работа на директора на Софийския централен затвор Петър Кръстев през април миналата година, който беше назначен, след като срещу предишния директор започна дисциплинарно производство. Затворниците искат среща с правосъдния министър, но до момента такава среща е отказвана, посочи той.", "date": "2018.01.30", "title": "Осъдени гладуват, искат оставката на шефа на Софийския затвор "}
{"url": "https://www.dnes.bg/notifikacii/2018/01/30/prof-d-r-grigor-gorchev-vse-poveche-mladi-jeni-sa-onkobolni.366550", "text": "Расте броят на онкоболните и то млади жени,обяви проф. д-р Григор Горчев. Според него една от възможните причини е, че няма строго определени критерии за профилактична помощ в България.\"Профилактиката ни е на много ниско ниво, няма задължителни програми,  пациентът сам се профилактира. Много млади нераждали жени идват вече с  онкоболни заболявания, необходим е и психологическа помощ при подобно  съобщаване на диагнозата на млад човек\", коментира проф. Горчев пред БНТ.Той обясни и че ендоскопските операции у нас са малко, но те са много  по-добре влияещи на пациентите. В чужбина те са 80% от операциите, а у  нас не е така.\"Наистина засега са скъпи, но няма да е винаги така, а и след подобна  операция, човек на 8-мия ден може да отиде на работа\", отбеляза Горчев.По думите на професора роботизираната хирургия \"Да Винчи\" е най-силна именно при раково болните пациенти. \"В началото идеята беше да се реинбурсира този вид хирургия от здравната каса, след което малко дигнахме лимита. Разшириха се индикациите и с \"Да Винчи\" хирургията може да се прави всичко - миоми, кисти, ендометриоза. Тя е най-важна и най-показателна, най-силна е при раково болни пациенти. Там е нейната сила\", обясни професорът.Той обясни, че са изготвили писмо до здравната каса, до министъра на здравеопазването и до Българския лекарски съюз да се ограничи \"Да Винчи\" хирургията само за раково болни пациенти, за да не се изяжда финансовият ресурс за пациенти с доброкачествени заболявания, които могат да се оперират ендоскопски. ", "date": "2018.01.30", "title": " Проф. д-р Григор Горчев: Все повече млади жени са онкоболни!"}
{"url": "https://www.dnes.bg/politika/2018/01/30/cacheva-prizna-istanbulskata-konvenciia-brani-ednopolovite-dvoiki.366509", "text": "Правосъдният министър Цецка Цачева е заявила в официален отговор до Народното събрание, че Истанбулската конвенция ще защитава и съжителството на еднополовите двойки. Това стана ясно вчера от публикация в социалната мрежа на соцдепутата Таско Ерменков във Facebook, в която той показа факсимиле от писмото на правосъдното министерство.\r\nГорната информация е писмен отговор на министъра на правосъдието Цецка Цачева до депутата от Обединени патриоти Николай Александров от 25 октомври 2017 година, сочи проверка на \"Труд\".Александров пита дали въвеждането на понятието \"социален пол\" от Истанбулската конвенция може да бъде последвано от други законодателни промени след ратификацията.\n\n\n\n\n\r\n\"Може ли на базата на текстове от Конвенцията да се изисква промяна на член 46, ал 1 от Конституцията (бракът е доброволен съюз между мъж и жена, б.р.)\", пита още депутатът.Отговорът на Цецка Цачева е получен на 1 ноември 2017 година в деловодството на Народното събрание. В него правосъдният министър обяснява следното: \"Счели сме за необходимо обаче да допълним признаците, въз основа на които се забранява всяка пряка или непряка дискриминация по чл. 4, ал. 1 от закона за защита от дискриминация, като добавим и полова идентичност\".Цачева обяснява, че се предвижда и в Закона за защита от домашно насилие от фразата \"фактическо съпружеско съжителство\", да отпадне съпружеско.Правосъдният министър уверява, че по този начин ще се отговори изискванията на конвенцията. И допълва, че \"защита ще получат не само бивши или настоящи съпрузи, но и лица, които съжителстват с партньори от същия пол\". Цачева посочва, че последното \"няма да наложи нормативно уреждане на еднополовите бракове\".Така ще се получи хармонизация на законодателството ни, казва още правосъдният министър. И ще се отговори \"на изискванията на Конвенцията за защита срещу всички актове на физическо, сексуално, психологическо или икономическо насилие, които се случват в семейството или в домакинството\".", "date": "2018.01.30", "title": "Цачева призна: Истанбулската конвенция брани еднополовите двойки!"}
{"url": "https://www.dnes.bg/zvezdi/2018/01/30/dimityr-berbatov-na-37-ot-pirin-do-vyrha-na-svetovniia-futbol.366429", "text": "\nНа днешния 30 януари рожден ден празнува най-успешният български футболист в последното десетилетие Димитър Бербатов. Роден през 1981 година в Благоевград, той започва да тренира футбол в школата на родния Пирин. По-късно преминава в ЦСКА, където прави и своя дебют в професионалния футбол.\r\nВ своята кариера Митко е играл в отборите на ЦСКА, Байер Леверкузен, Тотнъм, Манчестър Юнайтед, Фулъм, Монако, ПАОК Солун и индийския Керала Бластърс.\r\nЗа националния отбор на България дебютира през 1999 година, като има 79 мача и 48 гола с екипа на трикольорите.\r\n\r\nБъдещият голмайстор израства в спортно семейство. Баща му Иван е футболист, а майка му Маргарита бивша хандбалистка. Митко има и по-малък брат Асен, който също е футболист.\r\nФутболът не е първия спорт, който бъдещата звезда тренира. Митко първо тренира лека атлетика и скок на дължина, а към футбола се насочва на 10 години и влиза в школата на Пирин.\r\nБербатов е футболист № 1 на годината на България рекордните седем пъти.\r\nС 48 отбелязани попадения Димитър Бербатов е рекордьор по голове за националния отбор.\r\nПрез февруари 2013 г. става първият български футболист, изиграл 200 мача в английското първенство.\r\nУчастник е на Европейското първенство по футбол през 2004 година.\r\nБербатов има 2 дъщери – Деа и Елиа.\r\nБербатов владее английски, немски и руски език. Твърди, че е започнал с английския още от дете заради филма \"Кръстникът\".\r\nИма своя фондация \"Димитър Бербатов\", която помага от години на талантливи деца.\r\nПрез 2009 година е избран за \"Мъж на годината\" у нас.\r\nФутболистът обича на рисува и демонстрира често това свое умение. Освен това той обича и баскетбола.\r\nПрез септември 2017 година футболната звезда взе диплома по \"Спортен мениджмънт\" в НСА.", "date": "2018.01.30", "title": "Димитър Бербатов на 37: От Пирин до върха на световния футбол"}
{"url": "https://www.dnes.bg/world/2018/01/30/pogreshka-v-rusiia-registriraha-pyrviia-gei-brak.366508", "text": "В Русия бе регистриран първия гей брак, но това стана погрешка, предаде Асошиейтед прес.Страната не признава еднополовите бракове и има закон, който забранява разпространението на гей пропагандата пред малолетни. Въпреки това Павел Стоцко и Евгений Войцеховски успели да регистрират брака си. Двамата се омъжили в Дания и после представили паспортите си в регистрационната служба в Русия, за да регистрират брака си.Служител не обърнал внимание, че става дума за брак между двама мъже и поставил печат върху документите, удостоверяващ, че двамата са младоженци.Вътрешното министерство на Русия каза, че паспортите на двамата руснаци, ще бъдат отнети, а чиновникът, поставил печат върху тях за узаконяване на сключения в чужбина брак, ще бъде уволнен.Руската ЛГБТ мрежа - организация, защитаваща правата на гейовете, лесбийките, бисексуалните и транссексуалните - каза днес, че младоженците, спрямо които е била допусната грешката, са напуснали Русия, тъй като се страхували за сигурността си. Те се опасявали, че ще бъдат подложени на натиск от властите. (БТА)", "date": "2018.01.30", "title": "Погрешка: В Русия регистрираха първия гей брак"}
{"url": "https://www.dnes.bg/notifikacii/2018/01/30/rom-prebi-zverski-laborantka-v-dobrichkata-bolnica.366510", "text": "Лаборантка в болницата в Добрич била пребита зверски от едър ром, съобщава \"Монитор\".Около 12 часа вчера в лабораторията на Медицинския център пристигнали майка с дете, на около година и половина. Трябвало да вземат кръвна проба на хлапето.Лаборантката направила процедурата, а детето се разплакало. 20 минути след като си тръгнали майката и детето, жената се върнала с едър ром. Посочила лаборантката и му казала, че тя е жената, стиснала много силно ръката на детето и го разплакала. Без да се обяснява, мъжът нанесъл силен удар в лявата част на лицето на медицинското лице и буквално я съборил на земята.\r\nСвидетели на побоя извикали полиция, а колеги на Милена Енчева се заели да й оказват първа помощ. Имало съмнения за комоцио. След рентгена се оказало, че лаборантката е с фрактура на лявата скула.Според очевидците, не станало ясно дали ромът е съпруг на майката, или е нейн бодигард. Първите думи на полицаите, когато пристигнали и видели побойника, били: \"А, този си го знаем, не му е за пръв път\".\r\nМъжът е задържан. От полицията официално информация няма. Прокуратурата в Добрич е уведомена устно.", "date": "2018.01.30", "title": "Ром преби зверски лаборантка в добричката болница"}
{"url": "https://www.dnes.bg/notifikacii/2018/01/30/ruski-iztrebitel-prehvanal-razuznavatelen-us-samolet.366512", "text": "Руски изтребител Су-27, спазвайки всички норми на безопасност, е прехванал над Черно море разузнавателен самолет ЕР-3Е Ариес на американските военноморски сили, който се е движел към границата на Русия, предаде ТАСС, като цитира пресслужбата на руското министерство на отбраната.Това е станало днес около обед, като в неутрални води е бил забелязан американският самолет, приближаващ се към границата на руското въздушно пространство. След като американският самолет е променил курса си встрани от въздушното пространство на Русия, руският изтребител, който го е придружавал по време на прехващането, се е върнал на летището, откъдето е излетял.Пресслужбата на Шести флот на американските военноморски сили обаче съобщи, че прехващането е станало по небезопасен начин, тъй като руският изтребител се приближил на около 1,5 метра от американския самолет и му пресякъл територията. Прехващането е продължило два часа и 20 минути.\r\nРуският изтребител е влязъл в \"опасно взаимодействие\" над Черно море с разузнавателен самолет на американските военноморски сили, като се е приближил на метър и половина и е преминал точно пред американския самолет, посочи в изявление Държавният департамент на САЩ, предаде Ройтерс.\"Ние призоваваме Русия да преустанови тези опасни действия, които увеличават риска от грешна преценка и създават опасност както за екипажа на двете страни, така и за въздушен сблъсък\", се посочва в изявлението.(БТА)\r\n ", "date": "2018.01.30", "title": "Руски изтребител прехванал разузнавателен US самолет"}
{"url": "https://www.dnes.bg/notifikacii/2018/01/30/trymp-otkaza-da-naloji-novi-sankcii-na-rusiia.366511", "text": "Администрацията на президента на САЩ Доналд Тръмп е информирала Конгреса, че няма да налага засега нови санкции на Русия, предаде Ройтерс.Държавният департамент на САЩ смята, че законодателството, което бе прието миналата година, съществено възпира продажбите на руската отбранителна индустрия.Говорителката на Държавния департамент Хедър Науърт оцени, че чуждестранни правителства са се отказали от няколко планирани или обявени покупки на руско въоръжение на стойност милиарди долари.Решението идва на фона на продължаващите опасения от критици на президента, че неговата администрация е твърде мека спрямо Русия, отбелязва АП. Разследването на усилията на Москва да повлияе за изборната победа на Тръмп през 2016 г. продължава, посочва агенцията.Очакваше се министерството на финансите да обяви в понеделник нов списък на олигарси, близки до правителството на президента Владимир Путин, и да огласи доклад, представящ възможните последици от санкциите върху руския суверенен дълг. Администрацията на Тръмп каза, че ще предостави поне част от тази информация на Конгреса, но не стана ясно дали тя ще бъде оповестена публично или ще остане класифицирана, отбелязва Ройтерс.Членове на Конгреса - демократи, както и някои републиканци, настояват администрацията на Тръмп да използва санкциите, за да накаже Москва за намесата на последните избори, както и за да предотврати бъдеща намеса в изборите в САЩ. (БТА)", "date": "2018.01.30", "title": "Тръмп отказа да наложи нови санкции на Русия"}
{"url": "https://www.dnes.bg/obshtestvo/2018/01/30/ot-2001-a-20-transseksualni-poiskali-smiana-na-pola-u-nas.366513", "text": "20 транссексуaлни души са поискали от съда да им смени пола по документи от 2001-ва година досега. Оказва се, че мъжете, които имат женско самосъзнание, са в пъти по-активни в търсене на правата си по съдебен ред за заличаване на мъжкото си минало.Те искат нови имена, ново ЕГН и нова идентичност по отношение на записания в личната карта пол. Това показва справка на \"Монитор\" по водените дела по Закона за гражданската регистрация.До 2012 година те са били 13, като само в два случая магистратите са отказали. След тази дата останалите становища са били позитивни, сочат още данните.\r\nЕдиният от отказите бил постановен по иск на мъж от Стара Загора. Той искал да стане жена по лична карта, но съдът му отказал, тъй като нямал женски репродуктивни способности. В мотивите си магистратите записали, че биологическите фактори са по-важни за определяне на пола от психологическите. Делото обаче се оказва решаващо за останалите транссексуални, които след него решават да сменят пола си.Когато папките стигат до Върховния касационен съд, претърпява пълен обрат и имената на мъжа са сменени с женски. В графата пол също е записано – жена.Там вече е прието, че най-важната метаморфоза за човека е промяната в неговата социална роля в живота, както и че способността за раждане на деца не е съществен фактор за определянето на един индивид като жена, защото не всички жени имат такава способност.Друго, което постановява в решението си ВКС, е, че за промяна на пола по документи не е задължителна операция, а само хормонална терапия, което променя всичко, тъй като до този момент за извършването на подобна хирургична интервенция е било необходимо разрешение от съда.В случай че такава няма, то тогава лекарят, извършил операцията, попада под ударите на Наказателния кодекс. И по-точно на алинеята за причиняване на детеродна неспособност, което се води тежка телесна повреда. Наказанието за нея е до 10 години затвор. В регистрите на съдилищата обаче няма водени дела точно по тази алинея през последното десетилетие.", "date": "2018.01.30", "title": "От 2001-а: 20 транссексуaлни поискали смяна на пола у нас!"}
{"url": "https://www.dnes.bg/stranata/2018/01/30/ianuarski-den-s-dyh-na-prolet-shte-e-dnes.366515", "text": "\r\n                        \r\n                        \r\n                        \r\n                    \r\n\"В планините ще бъде предимно слънчево. Ще духа умерен, по билото на Стара планина силен северозападен вятър. Максималната температура на височина 1200 метра ще бъде около 8, на 2000 метра - около 1 градус\", посочи още той.\r\nПрез следващите два дни ще преобладава слънчево време. В сряда вятърът ще отслабне. Дневните температури ще бъдат с 2-3 градуса по-ниски.\r\nВ петък през деня облачността ще започне постепенно да се увеличава и привечер ще започнат валежи от дъжд. През нощта срещу събота се очаква да започне да нахлува студен въздух и със застудяването дъждът ще преминава в сняг, каза още Симеон Матев пред.\r\nВ събота сняг ще превалява в югоизточната част от страната. От северозапад облачността бързо ще се разкъсва и намалява. Ще е ветровито и относително по-студено с максимални температури между 3 и 8 градуса. В неделя и понеделник вятърът ще отслабне. Времето ще е предимно слънчево и по-топло.\r\n\"А нощното небе на 31 януари ще ни поднесе рядко тройно явление - суперлуна, синя луна и кървава луна. То е наречено \"Супер синя кървава Луна и не се е наблюдавало от над 150 години.\r\nЗастъпването на явленията ще даде възможност на учените да наблюдават какво се случва на повърхността, когато Луната се охлажда бързо.\r\n ", "date": "2018.01.30", "title": "Януарски ден с дъх на пролет ще е днес"}
{"url": "https://www.dnes.bg/stranata/2018/01/30/grijata-za-decata-ot-hrizantema-losha-sledvat-uvolneniia.366516", "text": "\r\n                        \r\n                        \r\n                        \r\n                    На проверка в център \"Хризантема\" заедно с екип експрети днес влезе и заместник-министърът на труда и социалната политика Росица Димитрова.\n\n\n\n\r\nДо намирането и обучаването на нов персонал, който да се грижи за децата в център \"Хризантема\", социалните служби и отдел \"Закрила на детето\" ще трябва спешно да намерят подходящо социално заведение, където да бъде настанено всяко едно от десетте деца и младежи с увреждания. Това заяви днес след проверка на място заместник социалният министър Росица Димитрова.\r\nСедмица след като скандалните записи, на които се вижда как служители на дома бият деца, кметът на Габрово Таня Христова, заяви че по веригата ръководство – персонал всички носят вина.\r\nВ момента с децата и младежите от център \"Хризантема\" работят психолози. Проверките по случая продължават.", "date": "2018.01.30", "title": "Грижата за децата от \"Хризантема\" - лоша! Следват уволнения"}
{"url": "https://www.dnes.bg/index/2018/01/30/receptata-dnes-spanachen-omlet-sys-sirene-i-domati.366423", "text": "3 големи яйца6 чери доматкималко червен лукмалко бейби спанак100 г фета сиренесол, черен пиперолио, масло, зехтин  Загрейте тигана и добавете в него бучка масло или няколко капки зехтин/олио. Разбийте яйцата с щипка сол и черен пипер. Изсипете ги в тигана, леко го завъртете, за да се разпределят равномерно върху него. След 1-2 минути прибавете нарязаните спанак, лук, доматки и фета сирене. Гответе докато ръбчетата на омлета започнат да се отделят от стената на тигана. С помощта на шпатула захлупете наполовина омлета. След като сиренето се размекне може да го сервирате.", "date": "2018.01.30", "title": "Рецептата Dnes: Спаначен омлет със сирене и домати "}
{"url": "https://www.dnes.bg/za-da-se-razbirame/2018/01/30/uspeshnite-lichnosti-sa-vinagi-v-dobra-forma-zashto.366492", "text": "Знаете ли какво е общото между Барак и Мишел Обама, Марк Зукърбърк, Ричард Брансън, Ана Уинтур? Да, всички те са популярни личности, успели са. Това, което ги обединява е, че те са в добра физическа форма. Замислете се, че повечето успешни личности, за които сте чували, водят активен начин на живот и определено обръщат внимание на физическата си форма.Тук възниква въпросът дали има връзка между физическата активност и това колко успешни ще бъдем в кариерата. Факт е, че когато човек е физически активен, тялото му влиза в режим на борба, на преодоляване. Тогава и тялото освобождава ендорфин, наречен BDNF, който ви дава възможност да мислите по-ясно и по-добре да отговаряте на бизнес изискванията.Когато се упражнявате редовно, действително увеличавате количеството на BDNF във вашия хипокампус, което се свързва с повишени когнитивни функции като памет и емоция.Още по-добре, проучванията показват, че този ендорфин се поддържа продължително, няколко седмици след тренировка.Интересното е, че ако попитате успешен човек защо се упражнява и следи начина си на хранене, вероятно няма да ви отговори с това, че тялото му синтезира повече BDNF. Би споделил, че има повече енергия, че се чувства по-добре, че е по-издръжлив, рядко се разболява, има хубаво тяло, самочувствието му е по-високо и т. н.", "date": "2018.01.30", "title": "Успешните личности са винаги в добра форма. Защо?"}
{"url": "https://www.dnes.bg/notifikacii/2018/01/30/sasht-publikuvaha-dylgoochakvaniia-spisyk-putin.366517", "text": "Министерството на финансите на САЩ публикува късно снощи местно време дългоочаквания \"списък Путин\" със 114 политици и 96 олигарси от Русия, предаде Асошиейтед прес.\r\nАгенцията отбелязва, че това не означава автоматично налагане на санкции на тези хора.\r\n\"Списъкът Путин\" включва 114 физически лица, смятани за високопоставени руски политически фигури. В него попадат и 96 олигарси, богатството на всеки от които възлиза на най-малко 1 милиард долара.\r\nСписъкът бе съставен въз основа на закон, приет от Конгреса на САЩ миналата година за наказване на Русия за предполагаемата й намеса в президентските избори през ноември 2016 г., отбелязва АП. Правителството на Тръмп имаше краен срок да го публикува до вчера.\r\nСписъкът включва руснаци, за които се смята, че са натрупали богатство или са получили власт заради връзките си с президента Владимир Путин. Той е наричан неофициално \"списъка Путин\".\r\nСред руските политици в него личат имената на премиера Дмитрий Медведев, ръководителя на администрацията на Путин Антон Вайно и помощника на президента Владислав Сурков, предаде ТАСС.\r\nКато олигарси са включени шефовете на Газпром Алексей Милер, на Лукойл Вагит Алекперов, създателят на \"Лаборатория Касперски\" Евгений Касперски и крупни бизнесмени като Роман Абрамович, Алишер Усманов, Олег Дерипаска, братята Аркадий и Борис Ротенберг, както и Генадий Тимченко.\r\nТАСС нарича списъка \"кремълски доклад\". САЩ не налагат никакви ограничени и забрани на хората, попаднали в него. /БТА/", "date": "2018.01.30", "title": "САЩ публикуваха дългоочаквания \"списък Путин\" "}
{"url": "https://www.dnes.bg/stranata/2018/01/30/rabotnicite-v-bylgariia-3-2-mln-a-rabotodatelite-100-hil.366518", "text": "Близо четвърт милион са били самостоятелно заетите българи на възраст между 15 и 64 години, показват данни от анализ на Евростат за тази категория работници в ЕС през 2016 г. Според европейската статистика - около 12 процента от работещите българи са избрали да се осигуряват сами за един или повече от социалните рискове в схемата на социалното осигуряване у нас. Средният процент на самостоятелно заетите лица в ЕС е бил 14 на сто, а страни с идентичен показател като България са още: Франция, Австрия и Литва.По данни на НСИ през 2016 г. броят на заетите лица у нас е бил около 3,2 милиона, като работниците по трудови договори са били 2,8 милиона, над 100 хиляди са били регистрирани като работодатели, а около 250 хиляди е варирал броят на самостоятелно заетите лица у нас.Според европейските критерии \"самостоятелно заетите лица\" се характеризират най-общо в пет категории: предприемачи; лица упражняващи традиционно свободни професии; занаятчии, търговци и земеделски производители; лица упражняващи нерегулирани професии /т.нар \"нови професионалисти\"/ и лица упражняващи неквалифициран труд, пише БТА.От НАП напомнят също, че утре, 31 януари, е крайният срок, в който самоосигуряващите се лица могат да променят вида на осигуряването си.Видът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП. Срокът за подаване на документа е до 31 януари на съответната година, припомнят от данъчната агенция.\r\nНад 30,6 милиона са били самостоятелно заетите лица в ЕС през 2016 г., показва европейската статистика. Според анализа на Евростат - две от три самостоятелно заетите лица в ЕС са били мъже, като повече от половината са били на възраст над 45 г. и около 70 процента от тази категория са работили самостоятелно, тоест, без други работници.Най-висок процент самостоятелно заети лица е отчетен в Гърция - там приблизително един на всеки трима работещи е бил шеф сам на себе си, или около 30 процента от работещите в южната ни съседка.\r\nВ Италия самостоятелно заети са били около 20 процента от работещите в страната, тоест, един на всеки пет работещи, е бил шеф сам на себе си. Подобни са данните и за Полша - 18 процента.Най-ниска популярност на самостоятелната заетост е отчетена в Дания - 8 на сто, докато в Германия, Люксембург и Швеция нивото е 9 на сто, пише БТА.Анализът на Евростат отчита също, че най-често срещаната професионална самостоятелна заетост в ЕС е регистрирана в търговията на дребно и ремонта на автомобили и мотоциклети - около 5 милиона са били работещите в общността, които са упражнявали самостоятелно тези професии.Следващи професии, в които се наблюдават самостоятелно заети лица са: селско, горско и рибно стопанство - общо 4,4 милиона работници в ЕС; строителство и предприемачество - 3,9 милиона; професионални, научни и тясно специфични технически дейности - 3,7 милиона.Анализът отчита и тенденция за значително подмладяване на хората, които са пожелали да работят самостоятелно - през 2015 г. броят на младите хора в ЕС под 25 г., които са избрали са се осигуряват сами, е бил 70 хиляди, докато през 2016 г. техният брой е нараснал до 100 хиляди. ", "date": "2018.01.30", "title": "Работниците в България 3,2 млн., а работодателите – 100 хил."}
{"url": "https://www.dnes.bg/world/2018/01/30/dyrjavata-mu-falirala-djordj-uea-namali-zaplatata-si.366519", "text": "Новият президент на Либерия - известният футболист от близкото минало Джордж Уеа, обеща да намали собствената си заплата с 25% и предупреди \"фалиралата\" държава, че я чакат трудни времена, предаде Ройтерс.\r\n\"Състоянието на икономиката, което моята администрация наследи, показва, че предстоят много работа и решения\", каза новият президент в обръщение към нацията, което очевидно имаше за цел да намали високите очаквания след изборната му победа в края на миналата година, отбелязва агенцията.\r\n\"Нашата икономика е фалирала, нашето правителство е фалирало. Нашата валута е в състояние на свободно падане, инфлацията расте\", каза Уеа, който положи клетва преди седмица.\n\"Безработицата е безпрецедентно висока, а чуждестранните ни резерви са на най-ниското си равнище за всички времена\", допълни той.Новината, че ще намали собствената си заплата, вероятно ще се възприеме добре на континент, който е свикнал с висши държавници, възнаграждаващи се с баснословни суми и бонуси.\r\nВъпреки мрачната картина, която представи, Уеа обеща реализиране на инфраструктурен проект на стойност три милиарда долара, който да свърже столицата с югоизточната част на страната.\r\nПрезидентът също така обеща да отмени закон, който забранява на хора, които не са с черен цвят на кожата, да стават граждани на Либерия и да притежават собственост в страната, допълва ДПА.\r\n\"Това противоречи на името на Либерия, което означава \"свобода\" (Liberty), каза Джордж Уеа. Според него този закон също така ограничава развитието на икономиката, защото спира чуждестранните инвеститори.\r\nУеа има зад гърба си забележителна футболна кариера като играч на няколко големи европейски клуба - френските \"Монако\", \"Пари Сен Жермен\", и \"Олимпик\" (Марсилия), италианския \"Милан\" и английския \"Челси\", с които е носител на редица европейски купи и награди. През 1995 г. той стана първият африкански футболист, носител на \"Златната топка\". /БТА/ ", "date": "2018.01.30", "title": "Държавата му фалирала, Джордж Уеа намали заплатата си!"}
{"url": "https://www.dnes.bg/stranata/2018/01/30/eksperimentyt-sys-severozapada-pyrvo-tkzs-ta-posle-avtonomiia.366522", "text": "\r\n                        \r\n                        \r\n                        \r\n                    Кой ще инвестира в Северозападна България, където няма никаква инфраструктура? Хората там не искат независимост, искат централната власт да не им пречи да си развиват собствени проекти, като не им помага. Това каза писателят Стоян Николов - Торлака в студиото на \"\".\r\nТой сподели, че няма бизнесмен или компания, която да инвестира в земя, която е обречена на гибел от държавата и собствените ѝ управници.\n\n\n\n\n\"Реално няма нормален основен път, който да води от столицата на България до Северозапада. Всъщност това е най-близкият контролен пункт, по който може да се стигне до Европа. Нали все пак сме в Европейския съюз?\", допълни писателят.\r\nСпоред Торлака, когато за пръв път чул идеята Враца, Видин и Монтана да се отделят от България и да станат автономна област много се е смял, но след това осъзнал, че държавата е оставила тези хора на произвола на съдбата.\r\n\"България е разделена на няколко сектора още от Освобождението, а да не говорим как се случват нещата сега. Северозападът е територия, на която се правят експерименти от много отдавна. Оттук тръгват първите ТКЗС-та и т.н. Това се оказва доста сериозна спънка за развитието на този край\", отбеляза Николов пред .\r\nТой е категоричен, че нещата все повече се задълбочават и не се вижда светлина в тунела, а едно от доказателствата е, че Северна България се движи много по-бавно в своето развитие отколкото Южна. \r\nВ своите книги \"Северозападен романь\" и \"Автономията ????\" Торлака разказва за реалната ситуация в Северозападна България, а наскоро е излязъл и неговия исторически роман \"Иваил Цар\".", "date": "2018.01.30", "title": "Експериментът със Северозапада – първо ТКЗС-та, после... автономия"}
{"url": "https://www.dnes.bg/stranata/2018/01/30/gonim-gripa-s-priasna-hrana-plod-i-zelenchuk-decata-da-si-stoiat-u-doma.366521", "text": "\r\n                        \r\n                        \r\n                        \r\n                    \n\n\n\nВ студиото на \"България сутрин\" отговорите дадоха експертът по хранене Яна Данаилова и завеждащият Детското отделение към СБАЛИПБ ''Проф. Ив. Киров'' доц. д-р Атанас Мангъров.\"Имунитетът се дели на два вида - единият е вроденият, а другият - придобитият. При вторият - когато тялото успее да се справи с един вид бактерия, то вече може да пребори и следващата\", обясни Данаилова пред.Като инструментът за това, посочи тя, е прясната храна - зеленчуците, плодовете.Традиционно, експертът по хранене представи рецепта за детска закуска. С помощта на блендер, Данаилова приготви заместител на редовния сандвич с колбас, като използва семена, зеленолистни и малко джинджифил.\r\nПроф. д-р Мангъров обясни, че храната при децата по време на грип е важна, но от по-голямо значение е то да си стои вкъщи в този период!\r\n\"Да изведеш на разходка едно дете с температура навън е все едно сега аз да отида да направя един крос в парка\", даде пример гостът на телевизията.Той подчерта, че подходящият момент за излизане навън е чак, когато температурата изчезне напълно.\r\nМеждувременно стана ясно, че от днес грипна епидемия е обявена в още две области - Русе и Кюстендил. Очаква се там да бъдат преустановени и учебните занятия.\r\n ", "date": "2018.01.30", "title": "Гоним грипа с прясна храна (плод и зеленчук). Децата да си стоят у дома"}
{"url": "https://www.dnes.bg/technology/2018/01/30/kakvo-da-ochakvame-ot-tehnologichnite-koncerni.366524", "text": "Последните тримесечни отчети на технологичните компании имаха нещо общо - секторът направо полудя. Акциите на Amazon.com Inc., Microsoft Corp., Alphabet Inc. и други концерни регистрираха рекордни поскъпвания след последните отчети, а анализаторите очакват това да се повтори до голяма степен, когато сезонът на отчетите се разрази в пълна степен през тази седмица.Много неща са заложени на успеха на технологичните компании. Секторът представлява повече от една пета от S&P 500, което означава, че акции като тези на Apple Inc., Microsoft и Amazon, които са трите най-големи компонента, могат да окажат по-голямо въздействие върху пазарите като цяло.Има един показател, който ще бъде ключов двигател за това как ще бъдат приети отчетите през тази седмица: приходите от изчислителните облаци. В предишния си отчет Amazon обяви ръст на приходите от 42% от Amazon Web Services, печелившия облачен бизнес на компанията. Подразделението генерира 1,12 млрд. долара оперативна печалба, далеч над всички други сегменти на Amazon, припомня Blooomberg.Не всяка компания дава лесно смилаеми данни за облачния си бизнес, но има начини за намиране на сигнали. При Google това е малко по-трудно, защото компанията вкарва данните за развитието на облачните си услуги в категорията „Други приходи“. Въпреки това Alphabet заяви, че най-големият генератор в тази категория е именно облакът. \r\nMicrosoft е друг технологичен гигант, при който анализаторите ще наблюдават отблизо облачния бизнес. Облачната трансформация на производителя на софтуер под ръководството на главния изпълнителен директор Сатя Надела , когато звеното, известно като Azure, отбеляза ръст на приходите от цели 90%.Анализаторите не само очакват облакът да продължи да генерира високи приходи, но се очаква той да стане все по-важен сегмент. Анализаторите от Citigroup Inc. наскоро нарекоха „облачния бизнес\" на Amazon основен риск от иначе бичата си прогноза. „Ако AWS загуби пазарен дял\", писаха банковите анализатори на 19 януари, „дългосрочните маржове на Amazon може да разочароват\".И така, изобилие от технологични компании ще приковат вниманието през тази седмица. При Facebook Inc. анализаторите ще следят за въздействие или прогнозите от промените в новинарския поток на потребителите на социалната мрежа, анонсирани преди няколко седмици. При Apple всички очи ще бъдат приковани в iPhone и по-конкретно над това как се представя по-скъпият iPhone X.Вторник: Advanced Micro Devices, Juniper Networks\r\nСряда: Facebook, Microsoft, Qualcomm, PayPal, EBay, Symantec\r\nЧетвъртък: Alphabet, Amazon, Apple, GoPro", "date": "2018.01.30", "title": "Какво да очакваме от технологичните концерни "}
{"url": "https://www.dnes.bg/eu/2018/01/30/scenariite-za-noviia-etap-ot-katalunskata-kriza.366523", "text": "Каталунските депутати ще изберат по-късно днес лидер на най-богатия регион в Испания при невероятни условия. Официалният кандидат – Карлес Пучдемон, избяга извън страната, а централното правителство в Мадрид се опитва да блокира избирането му.Каталуния се управлява от Мадрид през последните три месеца, след като министър-председателят Мариано Рахой освободи Пучдемон след едностранното обявяване на независимост от регионалния парламент през октомври, припомня Ройтерс.Хиляди компании преместиха юридическите си централи на други места в Испания заради несигурността в Каталуния, където сепаратистите спечелиха повечето места на изборите през декември, но не и мажоритарен вот, което показва колко разделен е регионът.Какви обаче се възможните сценарии оттук нататък?На теория това би трябвало да се случи лесно. Изборите от 21 декември, свикани от Рахой, за да отслаби стремежа към независимост, се оказаха с обратен ефект и дадоха на националистите абсолютно мнозинство.Срещу Пучдемон обаче има заповед за арест заради това, че той поведе опита за отцепване. Сега той е в Брюксел и го грози арест в момента, в който стъпи в Испания.Пучдемон и съюзниците му предложиха той да бъде избран и да управлява чрез свой представител или видеовръзка от Белгия.Конституционният съд обаче отхвърли това като възможност и заяви, че Пучдемон трябва да присъства лично на клетвата, за да стане регионален лидер. Самите юридически съветници на Каталунския парламент заявиха, че одобрението му, без да присъства, ще наруши закона.Този вариант зависи от това дали сепаратистите ще се противопоставят на решението на конституционния съд и ще изберат Пучдемон, без той да присъства.Предвид факта, че трима сепаратисти са в затвора, други бяха освободени под гаранция, а петима са в самоналожено изгнание, за да избегнат арест, контекстът е различен от този, когато Каталуния едностранно обяви независимост през октомври.Републиканската левица на Каталуния допусна, че може да потърси алтернативен кандидат, за да избегне правна битка с правителството. Мадрид вече заяви, че ще запази прякото си управление, ако пронезависимите партии се опитат да позволят клетва на Пучдемон от Брюксел.Останалите варианти четете в ", "date": "2018.01.30", "title": "Сценариите за новия етап от Каталунската криза"}
{"url": "https://www.dnes.bg/za-da-se-razbirame/2018/01/30/6-malki-neshta-koito-da-pravite-za-partniora-si.366491", "text": "Всеки, който е намерил своята специална половинка в живота, трябва да прочете това. Имаме различни партньори във времето, но един е онзи, с когото прекарваме остатъка от живота си.Този важен и специален човек има нужда от внимание. Връзката се нуждае от ежедневно подхранване, за да живее и да се развива. Любовта, оставена по течението на дните, рано или късно угасва.Не забравяйте, че човекът, когото обичате, е ваш приятел, ваш партньор, ваш спътник и се нуждае да усеща любовта ви всеки ден.Малките и простички думи и жестове помагат в насърчаването на отношенията и запазването на хармонията във връзката.Кои са тези малки неща, които трябва да правите за партньора си всеки ден?Какво, ако не топла усмивка и чувствена прегръдка може да накара човек да усети топлотата на любовта!Тези жестове на обич намаляват стреса и увеличават производителността на човек и то не само в професионален план, но и в обикновените дейности в живота.Усмивката е заразна. Каквито и проблеми да сте имали, усмивката е способна да накара човек да ги забрави и да оцени кои са по-важните неща в живота.", "date": "2018.01.30", "title": "6 малки неща, които да правите за партньора си"}
{"url": "https://www.dnes.bg/notifikacii/2018/01/30/cru-kitai-e-goliama-zaplaha-za-sasht-kolkoto-i-rusiia.366526", "text": "Китай е също толкова голяма заплаха за Съединените щати, колкото и Русия, предупреди директорът на Централното разузнавателно управление (ЦРУ) на САЩ Майк Помпео, цитиран от Би Би Си.\r\nВ интервю за британското обществено радио и телевизия Помпео каза, че китайските опити за оказване на тайно влияние върху Запада са също толкова обезпокоителни, колкото и руската подривна дейност. Китай обаче разполага с \"много по-големи възможности\" за провеждане на такива скрити операции, отколкото Русия, подчерта той.\r\nШефът на ЦРУ призова западните страни да положат повече съвместни усилия за противодействане на китайските опити за упражняване на влияние върху тях като цяло. \"Наблюдаваме много целенасочени усилия за открадване на американска информация и за напълване на Съединените щати с шпиони - с хора, които да работят за китайското правителство срещу Америка\", предупреди той.\r\nПомпео посочи, че Китай внедрява свои агенти в американската образователна и здравна система, както и в корпоративните среди. \"Това важи и за други части на света... включително Европа и Великобритания\", подчерта той.\r\nПомпео предупреди, че Русия вероятно ще се намеси в изборите за Конгрес в САЩ през ноември. \"Не съм видял значително намаление на техните дейности\", каза той, визирайки предполагаемата руска намеса в президентските избори в Съединените щати през ноември 2016 г.\r\nШефът на ЦРУ увери, че Русия не е спирала да се меси във вътрешните работи на САЩ, и прогнозира, че тя по всяка вероятност ще се опита да повлияе на изхода от предстоящите избори за Конгрес.\r\n\"Убеден съм обаче, че Америка ще е в състояние да (организира) свободни и справедливи избори, както и че ние ще успеем да отблъснем (руските намеси) достатъчно ефикасно, за да нямат те сериозно отражение върху нашите избори\", даде да се разбере Помпео. /БТА/ ", "date": "2018.01.30", "title": "ЦРУ: Китай е голяма заплаха за САЩ, колкото и Русия"}
{"url": "https://www.dnes.bg/sofia/2018/01/30/vijte-kyde-niama-da-ima-voda-v-sofiia-na-31-ianuari.366534", "text": "На 31 януари 2018 г. (сряда), във връзка с монтаж на редуктор за налягане в кв. „Ботунец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nкв. „Ботунец“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ №2.\r\nНа 31 януари 2018 г. (сряда), във връзка с изграждане на сградно водопроводно отклонение на ул. „Резбарска“ , жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nул. „Резбарска“ от ул. „Боруй“ до ул. „Макгахан“ и ул. „Баткун“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резбарска“ на паркинга пред бл. 188.\r\nНа 31 януари 2018 г. (сряда), във връзка с монтаж на водомерен възел на ул. „Свети Спас“, с. Лозен, се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\nул. „Васил Левски“, ул. „Могила“, ул. „Свети Спас“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Прогоно“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.01.30", "title": "Вижте къде няма да има вода в София на 31 януари"}
{"url": "https://www.dnes.bg/notifikacii/2018/01/30/chetiri-koli-se-nanizaha-na-bul-sitniakovo.366529", "text": "Верижна катастрофа задръсти столичния бул. \"Ситняково\".\r\nУдариха се четири автомобила, съобщи агенция \"Фокус\".\r\nЗа щастие няма пострадали хора, а само нанесени леки  материални щети по колите.  \r\nДвижението е затруднено.", "date": "2018.01.30", "title": "Четири коли се нанизаха на бул. \"Ситняково\" "}
{"url": "https://www.dnes.bg/stranata/2018/01/30/obvineniia-i-sporove-chiia-e-vinata-za-pitbula-ubiec-v-mokrishte.366531", "text": "Трагедията в пазарджишкото село Мокрище, където домашен питбул уби тригодишно дете породи взаимни обвинения между роднини и собственици.Кучето от породата, смятана за опасна, е собственост на лелята на детето. То обаче е било вързано в двора с дебел синджир и според собствениците и съседите досега не е проявявало агресия.Вчера тригодишният Тошко отишъл в дома на леля си, както правел често, и поседял при нея и бебето ѝ. В един момент казал, че отива до тоалетна и излязъл на двора. Повече не се върнал. След 15-ина минути лелята тръгнала да го търси на улицата, но не го намерила. Едва по-късно открила тялото му при кучето.\nЗадържани за случая са трима души – лелята, нейният съпруг и бащата на детето. Майката работи в Германия и се е прибрала днес сутринта.Оказва се, че Тошко е имал навика да се разхожда сам.\"Това дете е без надзор, бабата въобще не го е гледала. Как може тригодишно дете да ходи по улиците без надзор?\", възмути се братът на задържания собственик на кучето. Майката е в Германия, дядото е на работа, бабата къде е била?\", попита мъжът.\"Кучето не беше агресивно. Отговорността за това дете носят майката и бащата, не невинни хора. Трябва да се търси отговорността на родителя\", каза пред bTV съсед на семейството, отглеждало кучето убиец. Хора от селото разказват още, че това дете е скитосвало и по центъра, което е на 2 километра. Кучето не беше агресивно, не е използвано за боеве, каза друг съсед.Кучето все още е в двора, вързано. Според Петко Митев, директор на ОД по безопасност на храните, не е опасно то да остане там. Трудно е да се каже какво е отключило агресията му, предстои да се извършат следствени действия по отношение на неговата агресивност и ще се реши съдбата му, каза Митев.", "date": "2018.01.30", "title": "Обвинения и спорове: Чия е вината за питбула убиец в Мокрище?"}
{"url": "https://www.dnes.bg/sofia/2018/01/30/zelen-bilet-za-dnes-shte-sledim-tablata-po-stolichnite-spirki.366527", "text": "Електронните табла по спирките в София ще указват дали за този ден е в сила продажбата на  \"зелен билет\". Тази идея обмислят от Центъра за градска мобилност, за да гарантират в пълна степен достъпа на пътниците до информация.\"Зеленият билет\" бе сефтосан от софиянци тази неделя, когато Столичната община приложи за първи път една от мерките си в борбата срещу мръсния въздух. Новият билет струва само един лев и дава възможност за пътуване във всички превозни средства от цялата градска мрежа.В неделя столичани се информираха от медиите и социалните мрежи за \"зеления билет\", съобщиха от общината. Те уточниха и че в почивния ден са били продадени 30 217 зелени билета в София, пише \"Монитор\".\n\n\nНа касите на Център за градска мобилност са продадени 2000 билета повече в сравнение с предишната неделя от месеца. От касите на метрото са продадени 13 500 зелени билета. Със зелен билет в метрото са се возили 23 хил. души. Общо в метрото са се возили 118 хил. пътници, което е с 12 хил. пътници повече  в сравнение с 21-и януари 2018 г.Освен електронните табла по спирките, касиерите в пунктовете за билетите също трябва информират дали \"зеленият билет\" е в сила за деня.От общината контрират на твърденията, че хората с абонаментни карти са ощетени от \"зеления билет\". Администрацията в София припомня, че цената на картите не се вдигала, а годишната карта за целия градски транспорт е 365 лв., което е точно 1 лв. на ден.Информацията за очаквано замърсяване на въздуха става ясно вечерно време и може да се следи на сайта на общината. Прогнозите се правят след анализ на данните от сензорите на Министерството на околната среда и водите, които следят ежечасно обстановката.Отделно Столичната община има разработена система и с БАН, която прогнозира на база климатичните прогнози. Когато се съпоставят тези две прогнози, се взема съответното решение за активиране на отделните мерки.От \"Московска\" 33 разработват и мобилно приложение, чрез което хората също ще могат да следят прогнозирано замърсяване. При леко замърсяване на въздуха първите мерки, които ще се прилагат, са: общината ще призовава гражданите да използват градски транспорт, както и допълнително оросяване и чистене на улиците. Такъв призив бе отправен миналата седмица, когато за деня средно бяха продадени повече около 4-5 хиляди еднократни карти за пътуване.", "date": "2018.01.30", "title": "\"Зелен билет\" за днес? Ще следим таблата по столичните спирки!"}
{"url": "https://www.dnes.bg/obrazovanie/2018/01/30/gerb-i-bsp-v-edin-glas-da-se-izuchava-socializym.366532", "text": "\r\n                        \r\n                        \r\n                        \r\n                    \r\n\"Страната ни е с непредсказуемо минало и изучаването на комунизма документално ще покаже на хората какви са били реалните факти. Много хора не искат да си спомнят онези времена, но трябва да знаем какво се е случвало, кой какво е правил\", категоричен бе в \"България сутрин\" бившият депутат от ГЕРБ Антон Тодоров.\r\nСтрахил Ангелов бе на същото мнение: \"Кой е казал, че комунизмът не трябва да присъства в учебниците? Същественият дебат е как точно и от кого да бъде представена тази част от историята ни\".\n\n\nПолитикът продължи още как иска неговите две деца да знаят какво е Народен съд. \"Но нека не учат, че той е измислен от шайка престъпници, този съд има своята предистория\", категоричен бе Ангелов и подчерта:\"Народният съд е създаден по настояване на съюзното командване на хората, седнали на масата на преговорите от страната на победителите!\"Антон Тодоров настоя, че представянето на онези 45 години от новата ни история трябва да бъде на базата на документите.Двамата гости на  се върнаха назад в миналото и изброиха факти от този период, като припомниха и \"Желязната завеса\", когато България \"пада в черен мрак\", банкрутирала е 3 пъти.Словесен анализ показа, че част от водещите теми на политици и медии през януари започват с една и съща буква - \"К\". Във външнополитически план това са кохезия, конкурентоспособност и консенсус, а във вътрешната политика - корупция, конвенция и комунизъм, с предложение той да се изучава в училище.\r\n ", "date": "2018.01.30", "title": "ГЕРБ и БСП в един глас: Да се изучава социализъм!"}
{"url": "https://www.dnes.bg/obshtestvo/2018/01/30/goranov-nastoiatelen-i-tvyrd-miastoto-ni-e-v-kluba-na-bogatite.366566", "text": "\nЕстественото място на България е в клуба на дисциплинирани и богати страни от европейския център. Това каза финансовият министър Владислав Горанов по време на годишната среща на бизнеса с правителството.Форумът трябваше да бъде открит от президента Румен Радев, но той не присъства. От прессекретариата на Президентството съобщават, че неотложни ангажименти са попречили на президента да участва в дискусиите. \r\n\"Нашата страна има от най-високите ръстове на икономиката и нека не забравяме, че корупцията е по-скоро емоционална квалификация. Когато има правила и те се спазват, нерегламентираните практики остават по-скоро вестникарско внушение. Присъединяването на България към еврозоната е съвместен проект на правителството и Европейската централна банка\", каза по време на форума Горанов.\nо думите му ръстът на производителността на труда в България се увеличава с по-бързи темпове, отколкото при другите страни в ЕС. В периода 2000 - 2016 г. производителността на труда се вдига средно с 3,4 на сто годишно, а в ЕС с 1,9%.\r\nСпоред него е необходимо категорично продължаване на политиката за увеличаване на минималните доходи, за да достигнат те средните нива в общността. \r\n\"Целта на България е да се издигне по равнище на доходите поне до долната част на средната класа в Европа\", каза той. От изказването му стана ясно още, че нагряването на пазара на труда, което се наблюдава в момента, е възможност бизнес процесите да се подобрят. Това обаче може да стане само, ако се инвестира в образование\", категоричен е министърът на финансите.Според Горанов тези инвестиции ще намалят диспропорцията между бедни и богати, както и между образовани и необразовани.\r\nТой посочи като основен проблем за намиране на кадри за бизнеса състоянието на висшето образование. Наблюдаваме пълна девалвация на системата за висше образование и младите хора предпочитат да учат и да работят в чужбина.\r\nСпоред него обаче тенденцията се обръща, защото от 2012 г. до 2016 г. у дома са се върнали 40 хил. души и то предимно млади хора.\r\n\"Всички държави от ЕС са категорични, че мястото на България е в \"Шенген\", каза от своя страна премиерът Бойко Борисов по време на своето обръщение към бизнеса.\r\nСпоред него България и Македония дават \"голям\" пример, че и на Балканите има държави, които работят заедно и отварят пътя си напред.\r\nСега е моментът Балканите да демонстрират разум и да докажат на Европа, че не създават проблеми, а са добро място за инвестиции, добави министър-председателят. \"Ние сме си свършили работата, но нека не забравяме, че границата не е непробиваема. Без добрите ни отношения с Турция нямаше да се справим\", смята Борисов.", "date": "2018.01.30", "title": "Горанов настоятелен и твърд: Мястото ни е в клуба на богатите!"}
{"url": "https://www.dnes.bg/politika/2018/01/30/ks-ostavkata-kumgeit-na-delian-dobrev-da-se-prieme.366572", "text": "Конституционният съд обяви за противоконституционно решението на парламента да не освободи депутата Делян Добрев въпреки подадената от него оставка.Депутатите отказаха да пуснат Добрев в началото на октомври, когато избраникът от ГЕРБ внесе искане да излезе от парламента заради скандала \"Кумгейт\" в Хасково.\n\n\nРешението на Конституционният съд е подписано с особени мнения от съдиите Кети Маркова, Анастас Анастасов, Гроздан Илиев и Филип Димитров, информира \"Правен свят\".Съдиите Кети Маркова и Анастас Анастасов считат, че искането е допустимо и разгледано по същество е неоснователно.Съдиите Гроздан Илиев и Филип Димитров намират искането за недопустимо.На заседанието са присъствали 11 конституционни съдии.Скандалът \"Кумгейт\" избухна през есента на миналата година, когато БСП разкри, че близки, роднини и съученици на Добрев са назначени на ключови места в Хасково.След среща с лидера на ГЕРБ Бойко Борисов депутатът обяви, че излиза от парламента и политиката, но народните представители от неговата партия не се съобразиха с това.БСП сезира Конституционния съд, а Добрев оттегли оставката си в края на 2017 година.", "date": "2018.01.30", "title": "КС: Оставката \"Кумгейт\" на Делян Добрев – да се приеме!"}
{"url": "https://www.dnes.bg/zvezdi/2018/01/30/djon-ledjynd-i-krisi-teigyn-s-darenie-za-nasilvani-gimnastichki.366553", "text": "Джон Леджънд и съпругата му, манекенката Криси Тейгън, дариха 200 000 долара на движението \"Времето изтече\", учредено от влиятелни представителки на шоубизнеса в подкрепа на жертвите на сексуален тормоз, съобщи Контактмюзик.Американският певец и половинката му са направили дарението в полза на гимнастичките от националния отбор на САЩ броени дни след като бившия лекар на тима Лари Насар беше осъден на 175 години затвор заради сексуални посегателства срещу млади състезателки.Междувременно изданието, цитирано от БТА, съобщи, че бременната Криси Тейгън е разкрила пола на второто си отроче.32-годишната манекенка е публикувала в Instagram своя снимка със съпруга си от галата на Клайв Дейвис преди наградите \"Грами\", придружена от надписа \"Мама и нейното момченце\", като очевидно няма предвид Джон Леджънд.Почитателите й едва ли са изненадани от \"разкритието\", тъй като още от миналата година се знае, че звездната двойка, която години наред имаше проблеми със зачеването, е съхранила един ембрион от мъжки пол за оплождане ин витро.", "date": "2018.01.30", "title": "Джон Леджънд и Криси Тейгън с дарение за насилвани гимнастички"}
{"url": "https://www.dnes.bg/eu/2018/01/30/evrochinovnik-skeptichni-sme-za-bylgariia-v-evrozonata.366557", "text": "В Западна Европа има съпротива срещу бързото влизане на България в еврозоната. Тази теза застъпи Гунтрам Волф, директорът на базирания в Брюксел икономически институт \"Брьогел“ в рамките на  12-тата годишна среща на правителството с бизнеса.\"В Германия хората са скептични и този скептицизъм е свързан със сближаването. Ще кажете, че нивата на пазара на труда и инфлацията са по номиналните критерии и изглеждат добре, но трябва да се знае, че темповете на реален икономически растеж на България са догонващи. Как ще се задържи този растеж ще зависи от образованието\", каза икономистът.\n\n\nПо думите му е важно дали се постига добър икономически растеж и то за продължителен период от време. \"Виждането е, че лошият пример с Гърция е предпоставка да не се рискува с приема на втора страна като нея в еврозоната. След като Гърция влезе в ЕС, тя загуби политиката си на сдържаност и дисциплина. Това може да се случи и с България\", допълни Волф.По думите му българските документи доказват пред европейските партньори, че България води зряла дълготрайна политика и това може да се докаже, като нарасне доверието към страната.\"Трябва да се отчете обаче, че скептицизмът е на много високо ниво\", призна той.", "date": "2018.01.30", "title": "Еврочиновник: Скептични сме за България в еврозоната!"}
{"url": "https://www.dnes.bg/crime/2018/01/30/zakopchaha-chujdenec-otkradnal-3000-leva-v-bansko.366565", "text": "23-годишен турист е задържан за кражба на 3 000 лв. в заведение в Боровец, съобщиха от МВР. Около 9:00 часа на 29 януари в полицейския участък в курортния комплекс се получил сигнал за извършена кражба на мъжка шуба от нощно заведение, в която според тъжителя е имало над 3 000 лева и карти за бензиностанция. По случая било образувано досъдебно производство и предприети издирвателни действия. Броени минути по-късно криминалистите задържали автора на престъплението - 23-годишен чуждестранен турист, който признал за стореното и върнал откраднатото.", "date": "2018.01.30", "title": "Закопчаха чужденец, откраднал 3000 лева в Банско"}
{"url": "https://www.dnes.bg/notifikacii/2018/01/30/rado-iankov-predi-piongchang-stiskaite-mi-palci.366558", "text": "\r\n                        \r\n                        \r\n                        \r\n                    Чувствам се физически добре, целта е да съм максимално подготвен за Олимпиадата. Ще се опитаме да направим няколко тренировки в Корея и ще видим там, заяви най-добрият ни сноубордист Радослав Янков в специално интервю за телевизия Bulgaria On Air.Радо завърши на четвърто място в последното състезание за световната купа. Домакин на спусканията беше Банско.\r\nЯнков сподели пред Bulgaria ON AIR, че е много доволен от това, че неговите успехи и тези на Александра Жекова са запалили много деца по зимните спортове. Той сподели още, че понякога е трудно да се кара пред родна публика.Най-голямата ни надежда за отличие от зимните олимпийски игри посочи, че работи по план в тренировките преди голямото състезание. \"Иска се още каране, за да дойде още по-голяма увереност\", подчерта Радо.\r\n ", "date": "2018.01.30", "title": "Радо Янков преди Пьонгчанг: Стискайте ми палци!"}
{"url": "https://www.dnes.bg/sofia-film-fest/2018/01/30/fransoa-ozon-razkriva-drugiiat-liubovnik.366580", "text": "\"Лошото момче\" на френското кино,  както обичат да наричат режисьора Фрнасоа Озон, щенапомни за себе си с нов филм – еротичния психотрилър \"Другият любовник\", представен на фестивала в Кан 2017.У нас Озон е познат с филми като \"5х2\", \"Басейнът\", \"Време за раздяла\", \"Осем жени\", \"Трофейна съпруга\", \"На 17\", и др. остава верен на специфичния си естетически стил, наложил се във филмите му, и в \"Другият люѝбовник\".Продукцията събира на екран актьорите Марин Вакт и Жереми Рение, с които Озон работи в „Млади и красиви“ и „Трофейна съпруга“. В актьорския екип на филма са още и Жаклин Бисе, Доминик Реймон, Мириам Бойе.\r\nИсторията, определена от ценители като жанрова смес между трилър и драма, разказва за младата, чувстителна жена на име Клои (Марин Вакт), която се влюбва в психоаналитика си Пол (Жереми Рение). След няколко седмици двамата заживяват заедно. Но в един миг тя започва да подозира, че влюбена в близнаци, а режисьорът дава шанс и на зрителите за подобно впечатление. Дали всъщност това усещане за две различни личности, с които пациентката споделя живота и чувствата си, не води до разкриване на две страни на една и съща личност – един психотерапевт не може да няма тайни, скрити в миналото си... \r\nПредставен в състезателната програма на фестивала в Кан през 2017 година, новата кинопровокация на Озон вече получи доста противоречиви отзиви, между които и ласкаещи сравнения с шедьоври на режисьори като Дейвид Кроненбърг, Брайън Де Палма и Пол Верховен.", "date": "2018.01.30", "title": "Франсоа Озон разкрива \"Другият любовник\""}
{"url": "https://www.dnes.bg/stranata/2018/01/30/prez-terasa-v-shumen-nad-20-bona-za-alo-izmamnici.366561", "text": "Жена на 75 години от Шумен е измамена по телефона от мъж, който се представил за полицай, съобщават от МВР.В ранния следобед на стационарния й телефон позвънила жена, която започнала да плаче и да й казва \"майко, помогни ми\". Шуменката разбрала, че става въпрос за измама и затворила телефона.Малко след това й се обадил мъж, който се представил за полицай. Той казал на жената, че в града се провежда акция за залавяне на измамници и я помолил за съдействие. Обяснил й, че са заловени трима души, но на свобода са още двама от групата. Казал й още, че в тефтер на единия от задържаните е вписан нейният телефон и е твърде вероятно да я потърсят.Жената му съобщила, че вече е получила подобно обаждане, а мъжът я убедил да се включи \"в акцията за залавяне на измамниците\". Той й дал указания като й се обадят отново да бъде любезна, да изпълнява каквото й се каже и да предаде пари и ценности, както й се поиска. В това време на място щяло да има полицаи и измамниците щели да бъдат заловени.Малко след това на жената се обадил непознат, който й казал, че трябва да предаде всичките си налични пари и ценности, а ако откаже - щял да отиде до дома й и да й нанесе побой.След това отново се обадил \"полицаят\". Той й казал, че са на път да задържат измамниците, но за целта е необходимо да хвърли през терасата на жилището си парите в торба и да се прибере веднага в някоя стая, за да не пострада, ако има престрелка при задържането им.С мисълта, че помага на полицията, жената поставила в торба 19 500 лева и 2 000 евро и ги хвърлила през тераса на седмия етаж на жилището си. По случая е образувано досъдебно производство.", "date": "2018.01.30", "title": "През тераса в Шумен: Над 20 бона за ало измамници"}
{"url": "https://www.dnes.bg/world/2018/01/30/na-113-godini-pochina-nai-vyzrastniiat-myj.366581", "text": "Най-възрастният мъж на планетата - испанецът Франсиско Нуниес Оливера почина на 113-годишна възраст, предаде ТАСС, като цитира испански медии. Той умрял в дома си в селището Биенвенида в автономната област Естремадура, съобщава БТА.\r\nФрансиско Оливера е роден на 13 декември 1904 г. През 1925 г. постъпва в армията и участва в испанско-френско-мароканската война и в гражданската война. След това се радва на спокоен живот в родното си село, където се занимава със земеделие.\r\nПрез 1988 г. остава вдовец. Той има четири деца, 9 внуци и 15 правнуци. Оливера бе смятан за най-възрастния мъж на планетата, след като израелецът Израел Кристал от Хайфа почина през миналото лято също на 113-годишна възраст.\r\n ", "date": "2018.01.30", "title": "На 113 години почина най-възрастният мъж"}
{"url": "https://www.dnes.bg/balkani/2018/01/30/politicheskite-celi-na-turskata-maslinova-klonka.366551", "text": "Вече седмица Турция провежда доста масивна атака срещу кюрдските отряди за отбрана в Северна Сирия, които са част от Кюрдската работническа партия. Така Анкара се опитва да прокара своите политики и интереси по един много агресивен начин.Това посочи д-р Боян Хаджиев, преподавател по международни отношения в УНСС, в ефира наЕкспертът очерта няколко цели, преследвани от Турция чрез операцията й в Сирия.„От политическа гледна точка Турция цели да повиши реномето и влиянието си в региона, а от военна – да ликвидира кюрдските отряди за самоотбрана“Военната операцията ще окаже влияние и във вътрешен план за южната ни съседка, смята Хаджиев, като по този начин Ердоган се опитва да укрепи позициите си, печелейки благоразположението на турските националистите.В геополитически план Анкара вижда операцията като начин милионите бежанци, намиращи се на турска територия, да бъдат върнати обратно, подчерта още той.Как ще се развива ситуацията в региона за в бъдеще? ", "date": "2018.01.30", "title": "Политическите цели на турската \"Маслинова клонка\""}
{"url": "https://www.dnes.bg/stranata/2018/01/30/vremeto-utre-slynchevo-tiho-i-s-malko-oblacheta.366563", "text": "През нощта ще преобладава ясно, утре - слънчево време с временни увеличения на облачността. Вятърът ще отслабне, в много райони и ще стихне. Дневните температури слабо ще се понижат. Минималните ще са предимно между минус 2 и 3 градуса, по Черноморието до 4 - 6 градуса, максималните между 9 и 14 градуса.По Черноморието ще е предимно слънчево. Ще духа слаб югозападен вятър. Според прогнозата на НИМХ максималните температури ще са 8-11 градуса. Температурата на морската вода е 6-7 градуса. Вълнението на морето ще бъде 1-2 бала.Атмосферното налягане слабо ще се понижи, но ще остане по-високо от средното за януари.В планините ще е предимно слънчево. Вятърът ще е слаб до умерен от западната четвърт. Максималната температура на височина 1200 метра ще бъде около 7 градуса, на 2000 метра - около 0 градуса.Февруари ще започне с предимно слънчево и доста по-топло време от обичайното, особено в Източна България и северно от планините, където ще духа умерен югозападен вятър. В петък ще се заоблачи, но само на отделни места ще превали слаб дъжд.Минималните температури ще са между 0 и 5 градуса, максимални - между 12 и 17 градуса, в западните райони на Горнотракийската низина, където е възможно да има мъгла, ще остават по-ниски.", "date": "2018.01.30", "title": "Времето утре: Слънчево, тихо и с малко облачета"}
{"url": "https://www.dnes.bg/kino/2018/01/30/daian-kiityn-zashtiti-udi-alyn.366582", "text": "Актрисата и носителка на \"Оскар\" Даян Кийтън засвидетелства подкрепата си за Уди Алън, след като в последно време редица представители на киноиндустрията се дистанцираха от известния режисьор, вдъхновени от движението \"Времето изтече\" в подкрепа на жертвите на сексуален тормоз, съобщи Контактмюзик.82-годишният кинодеец упорито отрича обвиненията на осиновената си дъщеря Дилън Фароу, че й е посягал сексуално, когато е била малка.Обявявайки се в защита на режисьора, Даян Кийтън е написала в Туитър: \"Уди Алън е мой приятел и аз продължавам да му вярвам\". В публикацията си 72-годишната актриса е включила линк към 15-минутно интервю на Алън от 1992 г., в което той обсъжда обвиненията в сексуално посегателство. \"Интересно ще е хората да видят този линк и да се разбере какво мислят\", допълва Кийтън, цитирана от БТА.Името на Дилън Фароу нашумя през 2014 г., когато публикува отворено писмо във в. \"Ню Йорк таймс\". В него тя обвини осиновителя си Уди Алън, че й е посягал сексуално, и разкри, че това се е случило за първи път през 1992 г., когато е била едва на седем години. Наскоро Фароу даде първото си телевизионно интервю, отстоявайки твърденията си.Даян Кийтън има връзка с Уди Алън в началото на 70-те години на миналия век. След раздялата си бившите партньори остават близки приятели. Актрисата се е снимала в осем филма на режисьора, сред които \"Ани Хол\", донесъл й \"Оскар\" за главна женска роля, припомня изданието.Наскоро актьорът Алек Болдуин също засвидетелства подкрепата си за Уди Алън, след като редица представители на шоубизнеса се разграничиха от режисьора и изразиха съжалението си, че са работили с него - актьорите Тимъти Шаламе, Колин Фърт, Ребека Хол, Елън Пейдж и Мира Сорвино, и режисьорката Грета Гъруиг.Британската актриса и носителка на \"Оскар\" Кейт Уинслет също заяви, че \"горчиво\" съжалява за \"лошите си решения\" в професионален план, без да назовава имена. Наблюдателите обаче припомниха, че британската звезда е работила с Уди Алън, както и с продуцента Харви Уайнстийн, обвинен от десетки жени в сексуален тормоз.", "date": "2018.01.30", "title": "Даян Кийтън защити Уди Алън"}
{"url": "https://www.dnes.bg/technology/2018/01/30/oae-shte-praviat-bolnica-v-kosmosa.366571", "text": "Министерството на здравеопазването на Обединените арабски емирства обяви плановете си за създаване на първата в историята болница, разположена в Космоса. Това пише местното издание Khallej Times, цитирано от Иновативното лечебно заведение ще носи името Emirates Space Hospital.Проектът е част от космическата програма на арабската държава.Задачата на болницата е да оказва медицинско лечение на космонавти. Тя ще бъде контролирана от Земята с помощта на нанотехнологии.   ", "date": "2018.01.30", "title": "ОАЕ ще правят болница в Космоса!?"}
{"url": "https://www.dnes.bg/stranata/2018/01/30/dvama-myje-napadnali-s-noj-ukrainec-v-burgas.366577", "text": "Двама мъже са нападнали 33-годишен украинец на общинския паркинг на ул. \"Генерал Гурко\" в Бургас, съобщиха от МВР.Сигналът за инцидента е получен на 29 януари около 19:50 часа в Първо РПУ.33-годишният украински гражданин бил нападнат, докато паркира автомобила си. Извършителите са му нанесли прободна рана в областта на врата.Украинецът, продължително пребиваващ в Бургас, получил медицинска помощ в УМБАЛ–Бургас и вече е изписан за домашно лечение, без опасност за живота. \r\nИзвършен е оглед на местопроизшествието, иззети са видеозаписи от намиращи се в района камери, разпитани са свидетели на инцидента. Работата по случая продължава.", "date": "2018.01.30", "title": "Двама мъже нападнали с нож украинец в Бургас"}
{"url": "https://www.dnes.bg/health/2018/01/30/7-prichini-da-konsumirame-pomelo.366449", "text": "Помелото е един от цитрусовите плодове на нашия пазар, който доскоро бе непознат за много българи. Различните му сортове приличат на голям портокал или грейпфрут, но по вкус са съвсем различни. Плодът расте на дърво и в Китай се смята за витаминозно средство, помагащо при различни състояния.  Екзотичният плод с нестандартни размери се използва за имуностимулант и е чудесен за консумация през зимата, когато тялото ни е атакувано от различни вируси. Това се дължи на неговата хранителна стойност - витамините С, В12, А, В6, калий, желязо, магнезий, диетични фибри. Смята се, че помелото, което расте на дърво, узрява най-добре през февруари. Тогава концентрацията на полезни вещества в него е най-голяма. Ето 7 ползи на помелото за здравето:  Укрепва имунитета Всеки плод съдържа приблизително 600 % от нашите ежедневни нужди от витамин С. Тъй като помелото е доста голямо дори след като обелим дебелата му кора, то може да се раздели на няколко порции в зависимост от размера му. То е основен източник на аскорбинова киселина и в Югоизточна Азия се смята за средство номер едно за подсилване на имунната система. Витамин С действа като антиоксидант,  който увеличава активността на белите кръвни клетки и атакува свободните радикали, причиняващи проблеми в тялото. Помага да се преодолеят инфекциите, които водят до настинки, кашлица, треска или по-сериозни вирусни и бактериални инфекции. ", "date": "2018.01.30", "title": "7 причини да консумираме помело"}
{"url": "https://www.dnes.bg/politika/2018/01/30/bsp-ostavka-ot-dobrev-gerb-konstituciiata-ne-e-pogazena.366624", "text": "БСП поиска депутатът от ГЕРБ Делян Добрев да подаде отново оставка и да бъде освободен от парламента. ГЕРБ пък защити решението си да не приема предишната и обяви за пресилени обвиненията, че не е спазена Конституцията.Двете най-големи партии влязоха в задочен спор малко след решението на Конституционния съд да обяви за противоконституционно гласуването в парламента, с което не бе приета подадената от Добрев оставка през октомври.Той я внесе в Народното събрание в разгара на скандала \"Кумгейт\", при който се появиха данни, че близки и роднини на депутата от ГЕРБ са назначени на ключови места в Хасково. Малко след като оставката му не бе приета, Добрев я оттегли.\n\n\n\nМеждувременно БСП сезираха Конституционния съд с въпроса нарушена ли е Конституцията с отказа на парламента да пусне депутата да си ходи.Днес ГЕРБ не обяви в прав текст, че Добрев остава народен представител, въпреки решението на съда. Шефът на правната комисия Данаил Кирилов обаче защити решението на Народното събрание.Той припомни подобен казус в 42-ия парламент, когато мнозинството не пусна депутата Иван Портних да излезе от парламента, за да поеме поста си на кмет на Варна, за какъвто бе избран. Тогава се наложиха три гласувания, за да може все пак Портних да стане градоначалник.\"В онзи казус имаше насилие над волята на депутата, за разлика от сегашния случай, при който нашият колега беше подал оставка на достойнството - заради политическия дебат и за да даде възможност да защити името си\", обясни Кирилов.Той допълни, че Добрев е защитил името си, колегите му от ГЕРБ са застанали зад него.Самият Делян Добрев също застана пред медиите, но не за да коментира решението на КС, а за да попита основният си опонент от БСП, Елена Йончева, дали ще подаде оставка. Причината – липсата на отговор на поставени от него въпроси: Дали има участие в офшорка и дали съдружник в нея не е свързан с източването на КТБ.По-рано БСП поиска ръководството на групата на ГЕРБ да поеме политическата отговорност след решението на КС.\"Решението на ПГ на ГЕРБ да не подкрепи оставката е същинското нарушение на основния закон на държавата\", каза Валери Жаблянов, цитиран от БТА.Според него управляващите са нарушили принципа на свободния мандат, гарантиран от Конституцията и затова изходът от тази ситуация е един - поемане на политическа отговорност от ръководството на ПГ и на морална от Добрев чрез подаване на оставка като народен представител.\"Нарушаването на конституцията от ПГ на ГЕРБ е умишлено, груба провокация срещу конституционния ред , плод на цялостната линия да не се съобразяват със законовите и подзаконовите нормативни актове, това е последователно поведение\", бяха категорични от БСП.", "date": "2018.01.30", "title": "БСП: Оставка от Добрев, ГЕРБ: Конституцията не е погазена!"}
{"url": "https://www.dnes.bg/index/2018/01/30/deniat-v-snimki-30-ianuari.366615", "text": "\n", "date": "2018.01.30", "title": "Денят в снимки – 30 януари"}
{"url": "https://www.dnes.bg/mish-mash/2018/01/30/genetichna-programa-e-otgovorna-za-stareeneto.366622", "text": "Резултатите от изследване на американски учени разкриват, че механизмът на стареенето представлява генетична или епигенетична програма, а не натрупване на случайни дефекти в ДНК.\r\nСъществуват два типа теории, които обясняват стареенето. Първият предполага, че в живите същества действа механизъм, който определя продължителността на живота. Според втория тип, стареенето е следствие от натрупаните с времето мутации и влошеното функциониране на \"ремонтните системи\" в клетките. В този случай рискът от смърт би трябвало да се увеличи с напредването на възрастта.\r\nВ съответствие с т.нар. закон на Гомперц, рискът от смърт нараства два пъти през всеки осем години от живота след 30-годишна възраст. Биолози изследвали измененията в нивото на смъртност у няколко хиляди голи къртичести плъха на различна възраст.\r\nОказало се, че за гризачите т.нар. закон на Гомперц не е в сила. След като голите къртичести плъхове достигнат полова зрялост на 6-месечна възраст, за тях ежедневният риск от смърт през целия им живот остава 0,01 процента. Самките са плодовити дори в напреднала възраст. Продължителността на живота на тези гризачи е 15-30 години.\r\nУчените са на мнение, че клетките на голите къртичести плъхове са снабдени с ефикасни системи за ремонт на ДНК, които им позволяват да не натрупват генни дефекти.Резултатите от изследването са публикувани в сп. \"Сайънс\", съобщава БТА.", "date": "2018.01.30", "title": "Генетична програма е отговорна за стареенето"}
{"url": "https://www.dnes.bg/obshtestvo/2018/01/30/sled-22-g-slujba-za-stranata-mo-goni-vyzrasten-voenen-ot-doma-mu.366537", "text": "След 22-годишна служба на българската армия възрастен човек и съпругата му са заплашени да бъдат изгонени от ведомственото жилище, за което от МО са получили уверение, че могат да ползват до смъртта си.Синът на Станислав Бутенко, служил 22 години в армията, награждаван с медали и ордени, разказва, че родителите му живеят в жилището от 33 години.В началото на 80-те години на миналия век Бутенко получава ведомствено жилище като военен в столичния кв. \"Гевгелийски\". Тогава му казват, че има право да живее в него, докато е жив, наследниците му няма да имат право да го унаследят.На 16 септември 2017 г. обаче семейството получава писмо, че няма право да обитава жилището и трябва да го освободи. Пишат до МО с молба да се преразгледа това решение, но на 16 октомври отново получават писмо от ведомството с настояване да напуснат апартамента.\"33години ние живеем в това жилище без някой да ги безпокой и сега от 2017 г. октомври месец, когато те вече са инвалиди се сетиха от военното министерство, че те ползват апартамента неправомерно и искат да бъде освободен до 22 март\", пише Пламен Бутенко във Facebook.След писмото и съпругата на Станислав получила инсулт. Сега и двамата са на легло и са обездвижени, а дъщеря им се грижи за тях.\"Мойте родители няма къде да отидат, нямат алтернатива с техните пенсиии на обща стойност 600 и няколко лева\", пише Пламен.\"Търсим вариант в рамките на закона семейството да остане в жилището\", обяви Станислав Благов от Министерството на отбраната, който отговаря за имотите на ведомството. По думите му много от имотите се владеят без правно основание.Благов посъветвал децата на Бутенко да обжалват в съда заповедта за освобождаване на жилището. Свързал се е и с кмета на община \"Илинден\", за да се търси и друг вариант за настаняване на бившия военен.", "date": "2018.01.30", "title": "След 22 г. служба за страната: МО гони възрастен военен от дома му"}
{"url": "https://www.dnes.bg/stranata/2018/01/30/22-gradusa-prez-fevruari-ne-prez-mai-no-i-minus-14.366604", "text": "Февруари ще ни донесе доста високи температури - между 17 и 22 градуса, но и обичайния за месеца студ. Най-ниските температури ще бъдат между минус 14 и минус 9 градуса.Средната месечна температура за февруари в Северна България и високите полета е от 0˚ до 2˚, в Южна България и по Черноморието – между 2˚ и 5˚, а в планините – между минус 8˚ и минус 3˚.Средната месечна сума на валежите в равнините е между 30 и 50 mm, в планините – между 40 и 70 mm, за Рило-Родопския масив и Странджа от 60 до 100 mm.Тази година се очаква средната месечна температура да бъде около и над нормата, така ще е и с месечната сума на валежите, според прогнозата на НИМХ-БАН.В началото на месеца ще бъде предимно слънчево и доста по-топло от обичайното, особено в Източна България, където ще духа умерен югозападен вятър.На 3-ти ще завали дъжд, а от северозапад бързо ще нахлува студен въздух и със застудяването дъждът ще преминава в сняг. Впоследствие валежите ще спрат, облачността бързо ще се разкъсва и намалява. Ще е ветровито и относително по-студено.През втората половина на десетдневието температурите все още ще са по-високи, но по-близки до обичайните. Отново ще има условия за превалявания, отначало от дъжд, последвани от временно понижение на температурите, при което в Западна и Северна България за кратко ще има и сняг, без да се образува трайна снежна покривка.През второто десетдневие температурите ще се понижат още и ще се колебаят около средните. Ще има и дни със спокойно и слънчево време. Повишена вероятност за валежи има около 12-и и през втората половина от десетдневието. Те ще са последвани и от краткотрайни застудявания.През третото десетдневие по-голяма е вероятността температурите да бъдат около нормата. Остава и вероятността за чести валежи.", "date": "2018.01.30", "title": "22 градуса – през февруари, не през май! Но и минус 14"}
{"url": "https://www.dnes.bg/notifikacii/2018/01/30/vladimir-putin-se-obidi-niama-go-v-kremylskiia-spisyk-na-sasht.366591", "text": "Президентът на Русия Владимир Путин се пошегува, че е \"обиден\", защото не е включен в \"кремълския списък\" на САЩ.Путин каза също така, че Москва засега ще се въздържи от ответни стъпки. \"Ние очаквахме този списък и няма да крия, че бяхме готови да предприемем ответни стъпки, при това сериозни, които биха свели нашите отношения съвсем до нулата. Засега ще се въздържим от тези стъпки\", каза руският лидер, цитиран от ТАСС.\"Това, разбира се, е неприятелски акт, той усложнява руско-американските отношения и вреди на международните отношения като цяло\", подчерта той.\r\n\"Те трябва да решат за себе си какво искат. Ние знаем какво искаме - да градим дългосрочни, стабилни отношения, основаващи се на международното право\", каза президентът.\r\nПутин предупреди, че независимо от проявеното търпение по много въпроси Русия няма да отстъпва до безкрай и призова повече да не се отделя време на \"кремълския списък\", понеже, както каза, \"кучето си лае, а керванът си върви\".\r\nРуският премиер Дмитрий Медведев също шеговито коментира пред ТАСС списъка на САЩ, като в отговор на въпрос на агенцията отбеляза, че ако някой министър го няма в списъка, това е повод той да се оттегли. Руският премиер каза, че значението на \"кремълския списък\" е нулево.\r\nВчера Министерството на финансите на САЩ публикува дългоочаквания \"списък Путин\" със 114 политици и 96 олигарси от Русия. Публикуването обаче не означава автоматично налагане на санкции на тези хора.\n\"Списъкът Путин\" включва 114 физически лица, смятани за високопоставени руски политически фигури. В него попадат и 96 олигарси, богатството на всеки от които възлиза на най-малко 1 милиард долара.\r\nСписъкът бе съставен въз основа на закон, приет от Конгреса на САЩ миналата година за наказване на Русия за предполагаемата й намеса в президентските избори през ноември 2016 г., отбелязва АП. \r\nСписъкът включва руснаци, за които се смята, че са натрупали богатство или са получили власт заради връзките си с президента Владимир Путин. Той е наричан неофициално \"списъка Путин\".\r\nСред руските политици в него личат имената на премиера Дмитрий Медведев, ръководителя на администрацията на Путин Антон Вайно и помощника на президента Владислав Сурков.\r\nКато олигарси са включени шефовете на Газпром Алексей Милер, на Лукойл Вагит Алекперов, създателят на \"Лаборатория Касперски\" Евгений Касперски и крупни бизнесмени като Роман Абрамович, Алишер Усманов, Олег Дерипаска, братята Аркадий и Борис Ротенберг, както и Генадий Тимченко.\r\nТАСС нарича списъка \"кремълски доклад\". САЩ не налагат никакви ограничени и забрани на хората, попаднали в него.", "date": "2018.01.30", "title": "Владимир Путин се \"обиди\": Няма го в \"кремълския списък\" на САЩ"}
{"url": "https://www.dnes.bg/obshtestvo/2018/01/30/433-zoopolicai-28-patrulki-sreshtu-nasilieto-nad-jivotni.366594", "text": "433 зоополицаи работят на територията на цялата страна. Те ще разполагат с 28 патрулки.Това са разследващи полицаи и оперативни работници, които са изявили желание да работят и по тази линия, обясни гл. комисар Христо Терзийски, директор на ГД \"Национална полиция\", цитиран от \"Фокус\".По думите му това не са служители извън щата и ще съвместяват няколко дейности.До момента има 298 сигнала за проява на жестокост към животни, като над 20% от тези престъпления са разкрити.Министърът на вътрешните работи Валентин Радев уточни, че България е втората страна в Европа, в която ще има действаща зоополиция.Най-вероятно в тази връзка служители на МВР ще преминат курс в холандска академия.", "date": "2018.01.30", "title": "433 зоополицаи, 28 патрулки: Срещу насилието над животни"}
{"url": "https://www.dnes.bg/stranata/2018/01/30/otnovo-incident-s-kuche-rotvailer-nahapa-invalid-v-haskovo.366620", "text": "Ротвайлер нахапа инвалид в Хасково, а 80-годишният му баща го спаси. Това съобщи 55-годишният Андрей Башев, който вече е преминал и през кабинета на съдебния лекар Христо Еленски. По случая работи и полицията в Хасково.\n\nАндрей Башев излязъл пред блока си да пие кафе със съседите си. С него било и домашното му куче. Два ротвайлера от фирма в жк. \"Орфей\" прескочили оградата и се спуснали към домашния любимец на Андрей. Той се опитал да ги разтърве. В този момент едното куче нахапало ръката му. Да му помогне се притекъл бащата на Андрей – Миша Михайлов на 80 години, разказва \"Дарик\".Съседи извикали линейка. Спешните медици му оказали първа помощ, а след това на Андрей Башев му е направена операция. Съдебният лекар д-р Христо Еленски го е освидетелствал. Потърпевшият е решен да си търси правата по съдебен път. Той обаче ще ползва социален адвокат, защото няма пари да наеме защитник.От няколко месеца хасковските адвокати предлагат безплатни консултации за нуждаещи се хора. Днес такъв беше осигурен на Андрей.Бизнесменът, който отглежда ротвайлерите отказа да говори пред микрофон. Той заяви, че това не отговаря на истината и че не отглежда кучета от опасната порода. Съседите на пострадалия, които са станали преки свидетели на инцидента, заявиха, че той лъже.Припомняме ви, че вчера бе съобщено за трагичен инцидент в пазарджишкото село Мокрище, където. По първоначални данни до инцидента се е стигнало, след опит на детето да погали кучето, което било вързано в частен дом.", "date": "2018.01.30", "title": "Отново инцидент с куче: Ротвайлер нахапа инвалид в Хасково"}
{"url": "https://www.dnes.bg/sport/2018/01/30/koi-shte-ni-predstavia-v-piongchang-mihail-klecherov-biatlon.366619", "text": "Dnes.bg продължава да ви представя  които ще се състезават за страната ни на предстоящите зимни олимпийски игри в ПьонгЧанг.Един от най-опитните сред тях е биатлонистът Михаил Клечеров. Роден на 3 декември 1982 година в Баско, той е участник на зимните олимпийски игри във Ванкувър през 2010 г. и в Сочи през 2014 г.\r\nЗапочва кариерата си на биатлонист през 1999 г. От 2006 до 2009 г. участва в международни състезания за младежи.Дебютира за Световната купа по биатлон през сезон 2009/10. Най-доброто му класиране в стартове за Световната купа е 13-то място на масовия старт в Антхолц-Антерселва през 2011/12. Редовен участник на световни първенства по биатлон след 2003 г. Най-доброто му индивидуално класиране на световните първенства е 27-мо място в спринта в Руполдинг през 2012 г.Участва във всички стартове без масовия старт на Олимпиадата във Ванкувър през 2010 г., както и в индивидуалния старт, спринта и щафетата на Олимпиадата в Сочи през 2014 г.", "date": "2018.01.30", "title": "Кой ще ни представя в ПьонгЧанг? Михаил Клечеров, биатлон"}
{"url": "https://www.dnes.bg/temida/2018/01/30/29-g-zatvor-za-romka-udushila-starica-za-5-leva.366603", "text": "29 години зад решетките ще лежи Донка Петкова, която уби възрастна жена, за да й вземе пет лева.Решението е на Пловдивския апелативен съд, който потвърди решението на Окръжния съд.Осъдената ромка вече има няколко присъди, а преди години опитала да удуши друга 87-годишна жена.\n\n\nНастоящата й присъда е заради това, че в село Дълбок извор, Първомайско, души 84-годишната Иванка Кукова, за да й вземе последните пет лева.38-годишната престъпничка влязла в дома на баба Иванка и й поискали пари за цигари. Пенсионерката й обяснила, че няма.Тогава Петкова я повалила на земята, със все сила я стиснала за гърлото и я умъртвила. Откъснала от ушите на бабата златните й обици, а после се върнала и задигнала покъщнината.", "date": "2018.01.30", "title": "29 г. затвор за ромка, удушила старица за 5 лева "}
{"url": "https://www.dnes.bg/eu/2018/01/30/briuksel-prizova-pravitelstvata-da-izchistiat-vyzduha.366599", "text": "Европейската комисия призова правителствата на страните членки да вземат спешни мерки за подобряване чистотата на въздуха, за да не застрашават живота на гражданите.\r\nПо данни на Комисията всяка година 400 000 европейски граждани умират преждевременно от заболявания, причинени от замърсяването на въздуха. Смята се, че редица респираторни и сърдечни заболявания се предизвикват и усложняват от праховото замърсяване.\r\nКомисарят за околната среда Кармену Вела свика в Брюксел днес екологичните министри на Германия, Франция, Испания, Италия, Великобритания, Румъния, Чехия, Словакия и Унгария, за да им даде последно предупреждение за намаляване на праховите частици, преди да ги изправи пред Европейския съд.\r\nГоворител на Европейската комисия съобщи, че България и Полша, които също не изпълняват нормите, не са били поканени на събирането, тъй като вече са в съдебни процедури. София дори беше призната за виновна миналия април в системно неспазване на европейските стандарти за чистота на въздуха и очаква от Европейската комисия да й определи размер на глобата.\n\n\nДеветте държави, сред които петте най-големи, имат срок до края на идната седмица да предложат нови мерки, за да избегнат съдебни искове. Миналият февруари Европейската комисия им отправи „последно предупреждение“, но не предприе действия срещу тях.\r\nСега комисарят Вела зяви, че повече отлагане няма да има и „няма да се отклоним от правния процес“. Той припомни, че някои от нормите за въздуха е трябвало да бъдат постигнати до 2005 или 2010 г. Вела призна, че „в някои случаи  Европейската комисия е чакала прекалено дълго“, но е решена да не го прави повече.\r\nВела заяви, че проблемът с качеството на въздуха е повсеместен и че въпреки „някои позитивни предложения те не са достатъчни да променят общата картина“. Според него правителствата „не винаги възприемали въпроса като спешен“. Комисарят заяви, че проблемът с качеството на въздуха се дължи на „масовия и широко разпространен провал за справяне“ с него.\r\nЕвропейският съд в Люксембург се произнесе през април 2017 г. по делото на Европейската комисия срещу България, като обяви, че страната системно е нарушавала европейските норми между 2007 и 2014 г. В решението на съда се казва, че превишения са установени както на годишните, така и на дневните пределни норми за концентрации на прахови частици в София, Пловдив, Варна, както и в Северна, Югозападна и Югоизточна България.\r\nТогава българското екоминистерство каза, че използването на дърва и въглища за отопление, както и големият брой стари автомобили,са основен замърсител на въздуха.", "date": "2018.01.30", "title": "Брюксел призова правителствата да изчистят въздуха"}
