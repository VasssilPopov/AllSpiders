{"url": "https://www.dnes.bg/notifikacii/2019/02/07/mladeji-iznudvaha-diado-za-falshiv-remont-na-pokriv.401474", "text": "Полицейски инспектори, обслужващи района на село Българка, предотвратиха измама на значителна стойност след бърза и професионална реакция, съобщава МВР - Силистра. \n\n\r\nВ началото на седмицата 76-годишен местен жител бил посетен от двама мъже, които заявили, че покривът на къщата му се нуждае от спешна подмяна. Въпреки че се колебаел, стопанинът дал съгласие, след като била обявена цена от 800 лева за цялостния ремонт. „Майсторите“ получили 100 лева за материали и след ден с още четирима „колеги“ пристигнали на адреса, но вече поискали от стареца 4000 лева, за да свършат работата. Тръгнали си с нови 200 лева, петел и кокошки и настояли пред възрастния мъж да изтегли кредит, за да се разплати с тях.\n                \n                \r\nВ деня, когато притесненият човек получил одобрение за банков кредит, чрез трети лица местните полицейски инспектори разбрали за случая. След прецизни професионални действия те се намесили решително в момент, когато петима пристигнали в имота, за да вземат парите. Така мъжете – на възраст от 23 години до 28 години, били задържани, а измамата предотвратена. Служители на РУ-Силистра продължават разследването по случая.\n\r\nОт полицията съветват гражданите да не се доверяват на частни лица, извършващи ремонтни дейности без необходимия лиценз.С всяка оферта за подмяна на улуци, покриви и др., на цени, значително по-ниски от пазарните е риск от измама и изнудване.", "date": "2019.02.07", "title": "Младежи изнудваха дядо за фалшив ремонт на покрив"}
{"url": "https://www.dnes.bg/mish-mash/2019/02/07/novata-kolekciia-na-tom-ford-v-tyrsene-na-sigurnost.401500", "text": "Откриваме Седмица на модата в Ню Йорк с майстора на блестящите луксозни визии, който този път поема в посока за семпло и класическо.\r\nTom Ford разказа, че колекцията му за есен 2019 е \"търсене на сигурност\", вдъхновена от времето, в което живеем. И по-конкретно от огорчението, което изпитва от настоящите смутни времена.\r\n \r\nОтговорът е търсене на убежище в модата, което се материализира във визиите, в които модната къща е специализирана. Целият моден подиум бе \"осеян\" с емблематичния мъжки костюм, адаптиран към строгата женска визия.\r\n \r\nТака виждаме прави, строги и много класически линии на визия от три части, състояща се от топ, панталон и сако.\r\n \r\nРазбира се, раменете са особено подчертани, яките са обърнати, а талиите са високи, подчертани от моделите с пъхнати ръце в джобовете.\r\n \r\nКонтраст на строгите панталони са меките и леки материи, от които са изработени, сред които преобладава сатенът.\r\n \r\nНай-доброто от колекцията можете да видите в нашата  галерия.Откриваме Седмица на модата в Ню Йорк с майстора на блестящите луксозни визии, който този път поема в посока за семпло и класическо.\r\n \r\nTom Ford разказа, че колекцията му за есен 2019 е „търсене на сигурност“, вдъхновена от времето, в което живеем. И по-конкретно от огорчението, което изпитва от настоящите смутни времена.\r\n \r\nОтговорът е търсене на убежище в модата, което се материализира във визиите, в които модната къща е специализирана.\r\n \r\nЦелият моден подиум бе \"осеян\" с емблематичния мъжки костюм, адаптиран към строгата женска визия.\r\n \r\nТака виждаме прави, строги и много класически линии на визия от три части, състояща се от топ, панталон и сако.\r\n \r\nРазбира се, раменете са особено подчертани, яките са обърнати, а талиите са високи, подчертани от моделите с пъхнати ръце в джобовете.\r\n \r\nКонтраст на строгите панталони са меките и леки материи, от които са изработени, сред които преобладава сатенът.\r\n\r\n", "date": "2019.02.07", "title": "Новата колекция нa Тom Ford - в търсене на сигурност "}
{"url": "https://www.dnes.bg/notifikacii/2019/02/07/mvr-razkri-laboratoriia-za-sintetichna-droga-v-radomirsko.401476", "text": "​Полицията разкри лаборатория за синтетична дрога в Радомирско. Действията са осъществени след разследване на получена информация от партньорски служби ДЕА България, съобщиха от МВР.\n\r\nПолицейската операция е проведена на 5 февруари т.г. от служители на ГДБОП, ОДМВР-Перник и РУ-Радомир, под наблюдението и ръководството на Окръжна прокуратура Перник.\r\nПолицаите са претърсили къща в радомирското с. Долна Диканя, обитавана от 43-годишен столичанин, неосъждан.\r\nТам антимафиотите открили инсталация за производство на синтетична дрога в работен процес. Инсталацията представлява метален съд, свързан с газова горелка, съдържащ около 20 литра кафява течност, която при тестване реагира на метамфетамин.\r\n                \n                При извършеното претърсване от жилището са иззети още: туба, съдържаща около 10 литра прозрачна течност, която при тестване с полеви тест реагира на амфетамин база; около един килограм бяло прахообразно вещество, дало реакция на амфетамин и други химикали и прекурсори, използвани в процеса на синтез на наркотичното вещество.\r\nНамерени и иззети са колби, хладници, мерителни чашки, стъклен съд.\r\nСтоличанинът е задържан в рамките на 24 часа. По случая е образувано досъдебно производство по НК, работата по документирането му продължава под наблюдението на прокуратурата.", "date": "2019.02.07", "title": "МВР разкри лаборатория за синтетична дрога в Радомирско"}
{"url": "https://www.dnes.bg/notifikacii/2019/02/07/egaliia-polovo-neutralnata-zabavachka-v-koiato-niama-momicheta-i-momcheta.401470", "text": "\r\nЕли е дете на 4 години. Няма кукли, а динозаврите са най-великото нещо.\n\r\nОще нещо - никой не бива да знае дали Ели е момче или момиче. \n\r\nМиранда Рюдклинт, майка на Ели, обяснява че често хората предполагат, че Ели е момиче, защото по-често носи розови дрехи. \n\r\nЕли расте в семейството на Миранда и Тим, Тим е транссексуален и вече е на хормонална терапия, с която все повече заприличва на жена. Родителите на Ели смятат, че детето трябва да расте в свят без стереотипи и началото на тази промяна е с езика. \n                \n                \r\n\"Още докато бях бременна решихме да не използваме мъжки или женски местоимения, а полово неутралното hen\", обяснява Миранда пред . \n\r\nМиранда и Тим не са единствените в Швеция, които отглеждат така детето си. Водещото заведение за този нов подход във възпитанието е детска градина \"Егалия\". \n\r\nВъзпитателите там избягват местоименията \"тя\" и \"той\", не говорят за момичета и момчета, а за приятели.\n\r\n\"Никой от нас не смята, че момче или момиче са грозни думи, но в мозъка ни са свързани с редица отжиевли стереотипи, очаквания и модели\", обяснява основателката на \"Егалия\" Лота Раялин. \n\r\nВъпреки че възпитанието в \"Егалия\" е обект на много критики в шведското общество, опашката от родители, които искат да запишат децата си в забавачката е дълга. \n\r\nТук възпитателите не четат на децата детски книжки, в които принцесата чака принца. Вместо това децата слушат за Малала Юсафзаи, или за Хилари Клинтън. \n\r\nКритиците на полово неутралното възпитание гледат с недоумение. Психиатърът Давид Еберхарт, автор на много книги и баща на осем деца, е напълно наясно, че е нормално синът му да предпочита хокея. \n\r\n\"Мнозина може би не знаят, но това е биологически заложено\", обяснява той. \n\r\nБиология или възпитание? Кой фактор определя дали момчетата обичат по-грубите игри, а момичетата - нежните? \n\r\n \r\n", "date": "2019.02.07", "title": "\"Егалия\" – полово неутралната забавачка, в която няма момичета и момчета"}
{"url": "https://www.dnes.bg/notifikacii/2019/02/07/cherveno-cvete-ot-antaliia-za-sv-valentin-ili-8-mart.401494", "text": "Морският курортен център на Турция - Анталия, е най-големият износител на цветя за европейските пазари. Пикът в износа е около празника Свети Валентин и 8 Март - Международния ден на жената.\n\r\nЗа тазгодишния Свети Валентин са били изнесени 50 милиона стръка цветя /рози, карамфили и др./ за общо 20 европейски държави, информира Исмаил Йълмаз, председател на задругата за износ на декоративни растения в Среден Анадол. Стойността на износа е около 8 млн. долара.\n\r\nБългария, Холандия, Великобритания, Германия и Румъния са страните, където Анталия изнася най-много цветя. Предпочитани са червените цветя. Нежната стока се транспортира със самолети или тирове.\n\r\nВ сравнение с миналата година обаче има известен спад, посочиха от задругата. За миналогодишния Свети Валентин са били изнесени 55 млн. стръка цветя.\n                \n                \r\n\"За Деня на влюбените по принцип получаваме повече заявки за червени рози, но поради неблагоприятните климатични условия (в Анталия напоследък се разразиха бури и торнада, които причиниха големи загуби главно на парниковите насаждения), реколтата от розови насаждения бе слаба. Поради тази причина изнесохме повече карамфили. Все пак сме доволни, че за Деня на влюбените хората в европейските държави ще си поднасят червени цветя от Анталия\", каза още eкспертът.\n\r\nПо думите му на вътрешния пазар има увеличено търсене на цветя, специално за 14 февруари, което е с около 22 на сто в сравнение с предходната година.\n\r\nСтойността на износа от цветя през миналата година е достигнал 100 млн. долара. Амбицията е през 2019 г. износът да достигне 125 млн. долара, а през 2023 г. - 500 млн. долара.\n\r\nРуският пазар все още остава затворен за турските износители на цветя. Преди самолетната криза Русия бе основният вносител на цветя от района Анталия.\r\nОскъпяването на производствените разходи и недостатъчните инвестиции затрудняват сектора, който е смятан за важен отрасъл на турския износ, пише БТА.", "date": "2019.02.07", "title": "Червено цвете от Анталия за Св. Валентин или 8 март"}
{"url": "https://www.dnes.bg/sofia/2019/02/07/vmesto-na-lekcii-smiana-na-gumi-za-dobro-utro-v-goce-delchev.401508", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Девет коли в столичния квартал \"Гоце Делчев\" осъмнаха с нарязани гуми. Както всяка сутрин Александър се качва в автомобила си, за да стигне до университета. \r\nНо вместо с лекции, денят му започва в гумаджийницата. Гумите на автомобила му са нарязани от меката част. Поправка там не може да има, предаде .\r\nОсвен колата на студента, с нарязани гуми се оказват още коли, паркирани до неговата. Това не е първият инцидент за Александър.\r\nПреди няколко седмици отново неизвестен извършител е счупил предното стъкло на автомобила му.\r\n ", "date": "2019.02.07", "title": "Вместо на лекции, смяна на гуми. За \"добро утро\" в \"Гоце Делчев\""}
{"url": "https://www.dnes.bg/eu/2019/02/07/sled-neuspeshen-opit-s-bomba-pochti-razrushiha-groba-na-karl-marks-s-chuk.401353", "text": "Мраморната плоча поставена върху гроба на Карл Маркс в Лондон е била атакувана с чук, щетите нанесени върху нея са толкова тежки, че \"вече не може да бъде поправена“, съобщават от Independent.\r\nОхраната на гробището \"Хайгет“ видяла какво се е случило с плочата във вторник, докато правела обичайния си оглед.\r\nУдарите по нея са хаотични, но целта на извършителя е била ясна – да се заличи името на Карл Маркс от нея. Опитът му е почти успешен.\r\n\"Плочата никога повече няма да е същата и ще носи тези бойни белези в бъдеще“, казва Иън Дънгавъл, директор на организацията, грижеща се за гробището.\n\r\nВъзможно е да бъдат предприети действия за реставрацията на плакета, но според него, те няма да са особено ефективни.\n                    \n                    \n                \r\nЗа Иън Дънгавъл нападенията над гроба на Карл Марс не са нещо ново. По думите му, те не са просто чести, а почти всекидневни.\n\r\nНай-тежкото от тях се е състояло през 1970 година, когато мъж се опитал да унищожи монумента с бомба. А в последните няколко месеца, паметникът бил заливан с боя и са били правени опити да бъде свалена мраморната глава с въже.\n\r\nНападението с чук може да звучи като детска игра в сравнение с предишните опити, но всъщност то е нанесло най-много щети.\n\r\n\"Това е най-безумното нещо, което можеш да сториш“, възмущава се Дангавъл пред CNN. Части от мрамора и буквите са изгубени и едва ли ще бъдат намерени.\n\r\nНо защо са толкова специални?\n\r\nМраморът, използван за плочата идва от родината на Маркс – Германия. Използван е първо за надгробната плоча на съпругата му Джени през 1881 година и е преместен в Лондон едва когато останките и на двамата били погребани в \"Хайгейт“ през 1954 година, защото първият гроб на Маркс не съответствал с историческото му значение.\n\r\nВсе още лондонската полиция не е открила виновника за престъплението.", "date": "2019.02.07", "title": "След неуспешен опит с бомба, почти разрушиха гроба на Карл Маркс с чук"}
{"url": "https://www.dnes.bg/stranata/2019/02/07/deca-ot-zabavachka-v-stres-uchitelka-bila-gruba-s-tiah.401509", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Масово недоволство на родители от учителка в детска градина в Дулово предизвика проверки от страна на специалисти от общината и инспектори от Регионалното управление на образованието в Силистра. \n\r\nЖалбата от 11 родители срещу учителката Гинка Костова е внесена при директора на детска градина \"Щастливо детство\" в началото на годината. Според тях тя се държи грубо към децата, като част от тях отказват да ходят на градина, а при други се появили признаци на сериозен стрес, предаде .\n\r\nРазговорите на родителите с директора и със самата г-жа Костова не дали резултат. Учителката отрича да е упражнявала насилие над децата.\n                    \n                    \n                \r\nДруга група родители защитават Гинка Костова и смятат, че несправедливо e обвинена в насилие. Задачата на двете започнали проверки от страна на община Дулово и Регионалното управление на образованието в Силистра е да установи истината.\n\r\n\r\n ", "date": "2019.02.07", "title": "Деца от забавачка в стрес, учителка била груба с тях"}
{"url": "https://www.dnes.bg/zvezdi/2019/02/07/istinata-za-megan-i-bashta-i-hercoginiata-s-pismo-do-tomas.401487", "text": "Меган Маркъл още не може да се разбере с баща си за това как са се скъсали отношенията между тях. Нейни близки приятели споделят пред People какви точно се е случило. По думите им съвсем не е вярна тезата, че херцогинята на Съсекс не е общувала с баща си. Малко след сватбата тя дори му е написала писмо, с което го моли той да престане да я тормози през медиите.\n\r\n\"Татко, съсипана съм. Обичам те. Имам само един баща. Моля те, спри да ме измъчваш чрез медиите и да поправим отношенията си\", пишело в него. \n\r\n\"Мисля, че тя винаги ще се чувства опустошена от това, което той е направил\", коментира източник, близък до херцогинята на Съсекс пред изданието.\n\r\nБлизки до някогашната звезда от сериала \"Костюмари\" изразиха притесненията си пред изданието, че напрежението около продължаващото отчуждение между баща и дъщеря влияе стресово и на двамата и може да се отрази и на нероденото дете на Меган и принц Хари.\n                    \n                    \n                \r\n\"Тревожим се за това как този конфликт се отразява на бебето – коментират те – Не е хубаво да се постави човек толкова дълго под напрежение, особено ако и очаква дете.“\n\r\nСлед сватбата на Меган с принц Хари през май 2018 г., на която Томас не присъства, отношенията между баща и дъщеря се сринаха. Томас се почуства засегнат и на няколко пъти коментира случващото се между тях, както и намекна за предполагаема вражда между Меган и Кейт Мидълтън.\n\r\n Томас Маркъл също обясняваше, че в медиите са били разпространени лъжи и те именно са направили разривът с Меган толкова сериозен. Той обясни също, че е правил поне няколко опита да се срещне с Меган и  Хари, писал  е писма, но всяко подобно негово желание е било игнорирано.\n\r\nПриятелите на Меган обаче уверяват, че Томас знае точно как да се свърже с дъщеря си, тъй като нейният телефонен номер не е бил променян. По думите им бащата просто никога не се е опитвал да направи контакт с дъщеря си.\n\r\n\"Той никога не се е обаждал, никога не й е писал. Твърденията му се оказаха изключително болезнени, тъй като и Мег винаги е била послушна. В същото време като негова дъщеря, тя е проявявала и много съчувствие към него\".\r\nВ материала става ясно още, че Меган и Хари до последно са чакали Томас да дойде на сватбата и твърдят, че е пристигнала кола да го вземе, но 74-годишният е отказал да влезе.\r\nВижте още какво казват приятелите на Меган за баща й в ", "date": "2019.02.07", "title": "Истината за Меган и баща й: Херцогинята с писмо до Томас"}
{"url": "https://www.dnes.bg/temida/2019/02/07/1000-lv-globa-za-maikata-udarila-feldsherka-v-gorna-oriahovica.401469", "text": "Районният съд в Горна Оряховица наложи 1000 лв. глоба на 35-годишната Звезда Илиева, която на 21 януари вечерта разби с телефона си устата на фелдшерката Наталия Армянова в Спешния център в Горна Оряховица. Докато подготвяли за транспортиране в болницата във Велико Търново 6-месечното й бебе с висока температура, жената ударила през лицето с телефона си медицинското лице.\n\n\n\n\n\n\r\n\"Всичко стана несъзнателно, аз говорех по телефона с бебето в другата ръка, а тя ме провокира. Започна силно да ми тряска вратата, бебето започна да се стряска, а е с порок на сърцето. Бях в паника заради състоянието му. Забравила съм шишетата му за вода и мляко и помолих съседи да ги донесат в спешното, защото през нощта в Търново къде да търся други. А тя каза:\"Сега ще й чакам кефа на тази\", разказа пред съда Звезда Илиева, цитирана от \"\".\n                    \n                    \n                \r\nЗаради чистото й съдебно минало прокурор Йордан Ангелов поиска обвиняемата да бъде освободена от наказателна отговорност и да получи административно наказание. Той настоя за 2000 лв. глоба. Обоснова се с високата обществена опасност на деянието и зачестилите напоследък посегателства върху медици.\n\r\n\"За мен сумата е огромна и няма откъде да я взема. Живеем със 140 лв. социално майчинство, сама се грижа за болно дете и сега трябва да ходя в София заради сърчицето му\", обясни пред съда Звезда. Ромката със завършен 5-ти клас сама се защитаваше в съда.\n\r\nСъдия Милена Карагьозова определи глоба в минималния размер и се мотивира с това, че жената проявявала критичност към стореното, нямала криминални регистрации и сама отглеждала болно дете.", "date": "2019.02.07", "title": "1000 лв. глоба за майката, ударила фелдшерка в Горна Оряховица"}
{"url": "https://www.dnes.bg/notifikacii/2019/02/07/plevenchanka-dade-3-800-leva-i-zlato-na-izmamnici.401434", "text": "78-годишна жена от Плевен стана поредната жертва на телефонна измама и се раздели със сумата от 3 800 лв. и златни и сребърни накити.\r\nСигналът за измамата е подаден на 6 февруари, съобщават от Областната дирекция на МВР.\r\nСлед две обаждания на непознат, представил се за прокурор, жената събрала сумата от 3 800 лв. и златни и сребърни накити. Парите и бижутата били предназначени, за да окаже съдействие при задържането на измамници. \r\nЖената изхвърлила ценностите в черен плик през терасата на кухнята, а малко по-късно осъзнала, че е измамена. По случая е уведомен прокурор.", "date": "2019.02.07", "title": "Плевенчанка даде 3 800 лева и злато на измамници"}
{"url": "https://www.dnes.bg/index/2019/02/07/bez-budilnik-nastroenie-za-romantika-viena-rim-milano.401439", "text": "\n\r\nРомантика в града на принцеса Сиси \n\r\nПървото ни предложение е за австрийската столица Виена. Тук всеки ще намери какво да прави, защото Виена е богата не само на исторически забележителности и спиращи дъха дворци, но и на красиви паркове и уютни заведения. Особено внушителни са дворците Белведере, Шьонбрун и Хофбург. \n                \n                \r\nАко пък искате да съчетаете празника с любимия си зимен спорт, то само на час от Виена се намира курортът Земеринг. Пистите в курорта имат условия и за ски, и за сноуборд. Интересно е, че тук през 1908 г. самият император Карл I се качва на ски. \n\r\nЩом стане дума за романтика, няма как да изтървем Италия - страната на виното. Още по-хубаво е, че на два часа път със самолет от София са вечният град Рим или пък модната столица Милано. \n\r\nИстински запомнящо се пътешествие би било това, което включва възможно най-много дестинации. Напълно е възможно, ако първо отлетите за Рим и се насладите на италианската столица, след това да се отправите към Милано, откъдето да се върнете в София. \n\r\nВ Рим можете да отскочите до Испанските стълби, да пиете ароматно кафе с гледка към Колизеума, или пък да се отдадете на разглеждане на всичко, което Ватикана може да ви предложи. След това пък е време за малко шопинг и Милано може да задоволи всички претенции. За онези, които пък не са страстни шопинг манияци, само на 40 минути от Милано са очарователните езера Лаго Маджоре и Лаго ди Комо. \n\r\nА ако искате да имате повече време да разгледате всички красоти в Рим и Милано, планирайте по-дълъг престой. Националният превозвач предлага полети с тръгване на 12 февруари и връщане на 17 февруари. \r\nИспанската столица Мадрид е добро предложение, независимо от сезона. Докато в София температурите са смразяващи, в Мадрид вече е по-топло и със сигурност - романтично. \n\r\nВ Мадрид можете да се разходите до музея \"Прадо\", както и до най-големия дворец в Западна Европа - Palacio Real. Тук по-силните половинки ще бъдат пленени от стадиона \"Сантяго Бернабео\". Щом се уморите, е време за паеля, вино и фламенко, без значение от часа, защото Мадрид никога не спи.\r\n\n\r\nЕдва ли Франкфурт е първата асоциация, когато се замислите за любов, но не подценявайте един от най-оживените германски градове. Тук се намират някои от най-големите и стари винарни, а калдъръмените улички в центъра на града отвеждат туристите в романтиката на миналото. \n\r\nГрадът е разположен по поречеито на река Майн, по която се движат десетки корабчета, от които можете да разгледате града. \n\r\nЗа любителите на литературата и историята също има нещо. Франкфурт е родният град на Йохан Волфганг фон Гьоте и днес къщата му е напълно възстановена и обзаведена с оригиналните мебели и картини на семейство Гьоте. \n\r\nАко за Свети Валентин изберете Франкфурт, то задължително се качете на кулата Майн, откъдето се открива зашеметяваща гледка на целия град, и посетете местните кръчми, за да се насладите на автентичната атмосфера. \r\n ", "date": "2019.02.07", "title": "\"Без будилник\": Настроение за романтика – Виена, Рим, Милано"}
{"url": "https://www.dnes.bg/akoshtete-vqrvaite/2019/02/07/v-godinata-na-jylata-zemna-svinia-bik.401485", "text": "Търпелив, мълчалив, сдържан, бавен, незабележим, уравновесен, точен и методичен, Бикът крие оригинален ум под груба външност. Той предизвиква доверие у хората и това е една от тайните на неговия успех. Бикът умее да наблюдава и обича да е сам. Пази идеите си фанатично.\n\r\nВъпреки спокойната външност той е холерик – сдържан, но в същото време напорист. Рядко се нервира, но затова пък гневът му е поразителен, а ако имате неблагоразумието да му противоречите може да стане опасен. Не понася загубите и мрази да му създават пречки.\n\r\nТой е роден лидер. Говори, само ако наистина се налага. Не обича промените, които биха нарушили динамичния му стереотип. Властен е, уважава традициите и спазва условностите. Работоспособен, предпочита да работи за себе си и да подсигурява сам благата на семейството си.\n                    \n                    \n                \r\nПодходящи за него са свободните професии и тези свързани със селскостопански труд. Лесно практикува както физически, така и интелектуален труд. Добър ръководител е. Предпочита дейности, свързани с пътуване.\r\nВижте още по темата в \r\n ", "date": "2019.02.07", "title": " В годината на Жълата Земна Свиня: Бик"}
{"url": "https://www.dnes.bg/obshtestvo/2019/02/07/radev-kym-borisov-armiiata-ni-e-spasiavala-politici-sa-ni-provaliali.401499", "text": "Президентът Румен Радев отново разкритикува правителството за политиката му по отношение на армията.\r\nТой определи като несполучлива шега думи на премиера Бойко Борисов, че за нуждите на ВВС са купувани само транспортни  самолети и вертолети, с които генералите да избягат при евентуална  война.\r\n\"Българската войска много пъти е спасявала българската държава, докато политици неведнъж са я проваляли\", заяви държавният глава пред журналисти.\r\nСпоред Радев, ако офицерите днес нямат самочувствието да възразят на това оскърбление, то е защото от години са били поставяни в унизително положение от политиците. \"Дори съвсем неотдавна, когато генералите стояха прави на Министерски съвет, седналите министри гласуваха парите им\", заяви държавният глава, цитиран от \"Фокус\".\r\n                    \n                    \n                \"Надявам се премиерът да пази приятни спомени от стотиците часове на борда на военнотранспортните хеликоптери и самолети\", коментира Румен Радев.\r\nПрезидентът каза, че няма с кого да обсъжда ситуацията във Венецуела, защото \"българското правителство няма собствена позиция\".\r\n\"За пореден път правителството се крие зад колективната безотговорност на органи като Съвета за сигурност, който има правомощия във вътрешни проблеми, касаещи националната сигурност, а не в решаването на международни въпроси\", заяви Радев и настоя, че ненамесата е основен принцип, иначе има риск да ескалира напрежението, включително в международен план.\r\nСпоред него много лесно българите могат да направят аналогия със ситуацията там и \"нашата мигрантска криза\".\r\nСтранно по думите му е това, че МВнР го търси за съгласуване на една \"преписана позиция\"  а не по важни въпроси, които касаят нашите национални интереси, като договора за добросъседство с Македония например или протокола за присъединяване на Македония в НАТО.\r\nСпоред Радев има пълна неяснота по отношение на финансирането на другите два проекта за модернизация на армията след \"финансовото приключение, в което ни вкараха политиците по отношение на изтребителя\".\r\nПо думите му предизвикателствата остават модернизацията и развитието на съвременни отбранителни способности, а това са сложни процеси, искат много тясна координация между военната експертиза и политиците.\r\n\"Видяхме какъв е ефектът, когато политиците грубо и изключително некомпетентно се вклиняват в едни ясно регламентирани процеси\", посочи той.\r\nПрезидентът и върховен главнокомандващ на Въоръжените сили се запозна с  годишния анализ на подготовката, войсковия ред и дисциплината в армията,  в рамките на конференцията на началника на отбраната в София.\r\nТой благодарил на ръководството на Министерството на отбраната и на командния състав за това, че въпреки многобройните предизвикателства през годината, има успехи в три важни направления -  пречупване на негативната тенденция за увеличаване на некомплекта личен състав, множество проведени успешно учения, отделени немалко средства за поддържане на техниката и въоръжението.\r\nСпоред него на вниманието остава рискът за летателния състав заради намаления нальот.\r\nОчаквам новият, макар и закъснял стратегически преглед на отбраната, да даде по голяма яснота относно процесите на планиране, за нивото на амбиция и постигане на баланс между предизвикателствата, задачите, ресурсите и хората, каза Радев.\r\nКато важен акцент президентът открои воденето на съвременна пълноценна бойна подготовка, както и останалите т.нар. малки като финансови средства, но, по думите му, огромни като значение модернизационни проекти.\r\n", "date": "2019.02.07", "title": "Радев към Борисов: Армията ни е спасявала, политици са ни проваляли!"}
{"url": "https://www.dnes.bg/eu/2019/02/07/emigrantite-v-es-s-detski-i-bez-da-rabotiat.401504", "text": "Европейските граждани, живеещи в друга държава, могат да получават детски дори да не работят и да не вземат обезщетение за безработица.\r\nТова реши Европейският съд в Люксембург, който отсъди по жалба на румънец срещу Ирландия. Първоначално румънецът имал работа, като се осигурявал 6 г. за безработица. Затова, след като го освободили, получавал обезщетения за безработица, а по-късно и за болест.\r\nВече на социални помощи, румънецът решил да кандидатства за детски надбавки за двете си деца, живеещи в Румъния, като поискал сумите да му бъдат изплатени за целия му престой в Ирландия. Властите се съгласили, с изключение на периода, в който той вече не вземал помощи за безработица, нито обезщетение за болест.\r\n                    \n                    \n                Те изтъкнали, че той не отговаря на условията, тъй като нито работи, нито има право повече на обезщетение за безработица.\r\nЕмигрантът обаче се обърнал към съда да търси правата си. Въпросът стигнал до висшия съд, а ирландските магистрати поискали тълкувание от Европейския съд да разтълкува европейското законодателство.\r\nЕвропейските магистрати прецениха, че правото на ЕС не изисква дадено лице да извършва дейност като заето лице в държава членка, за да може да получава там семейни обезщетения за децата си, които пребивават в друга държава членка.\n\r\nСъдът смята, че европейските регламенти не изискват емигрантът да работи, за да има право на семейни обезщетения, ако членовете на семейството му живеят в родната му страна. Тези обезщетения могат да се дължат и на други основания, различни от заетост, казват съдиите.\n\r\nОсвен това те преценяват, че правото да се получават семейни обезщетения за пребиваващи в друга държава членка деца, не зависят от това дали молителят да получава парични обезщетения поради или вследствие на дейност като заето лице.\n\r\nТълкувателните решения на Съда на ЕС са задължителни за съдилищата във всички държави членки, които гледат дела от същото естество.", "date": "2019.02.07", "title": "Емигрантите в ЕС с детски и без да работят"}
{"url": "https://www.dnes.bg/zvezdi/2019/02/07/grafa-zavede-jena-si-v-iordaniia.401496", "text": "Владимир Ампов – Графа е на почивка със семейството си в чужбина. Певецът остави за малко ангажиментите си в София и замина за Йордания.\r\n\"Отново на път...\", написа в началото на седмицата изпълнителят и се похвали с първите снимки от град Петра.\r\n \r\nОт кадрите се вижда, че Ампов е заминал заедно със съпругата си Мария и двете им деца – Крис и Никол.\r\n \r\nВчера певецът и музикален продуцент показа снимки от разходката си в пустинята Вади Рум, известна със своите червени скали.\r\n \r\n", "date": "2019.02.07", "title": "Графа заведе жена си в Йордания "}
{"url": "https://www.dnes.bg/obshtestvo/2019/02/07/vremeto-se-zatoplia-chaka-ni-slynchev-uikend.401459", "text": "По-топъл спрямо днес ще бъде утрешният последен ден от работната седмица, сочи  на НИМХ.\n\r\nВ петък облачността от запад ще се разкъсва и намалява, но над Източна България през целия ден ще се задържи значителна. Превалявания от слаб дъжд са възможни в крайните югоизточни райони. В Източна България ще духа до умерен северен вятър. Максимални температури - между 2 и 7 градуса, в крайните югозападни райони до 9-10 градуса.\n\r\nНад Черноморието ще се задържи облачно. По южното крайбрежие е възможно да превали слаб дъжд. Ще духа до умерен северен вятър. Максималните температури ще са между 4 и 6 градуса. Температурата на морската вода е 6-7 градуса. Вълнението на морето ще бъде 3-4 бала.\n                    \n                    \n                \r\nНад планините ще има разкъсана облачност. Ще духа слаб, по високите части умерен североизточен вятър. Максималната температура на височина 1200 метра ще е около 1, на 2000 метра - около минус 4 градуса.\n\r\nПрез почивните дни ще преобладава слънчево време, като на отделни места в низините и котловините сутрин ще има условия за мъгли. Минималните температури ще са по-ниски, но дневните ще се повишават и на места ще достигнат до 10 градуса.", "date": "2019.02.07", "title": "Времето се затопля, чака ни слънчев уикенд"}
{"url": "https://www.dnes.bg/politika/2019/02/07/edva-chetirima-bylgari-ot-1-000-000-stavat-donori.401475", "text": "Липсата на органи е сред основните затруднения за трансплантациите в България и това е една от най-важните причини броят им да е толкова малък.\n\r\nПод 4 са донорите на 1 милиона население. \n\n\n През 2018 г. са извършени едва 42 трансплантации, като от тях 25 са бъбречни, 4 сърдечни и 13 на черен дроб. Болниците, където се извършат са \"Лозенец“, ВМА, \"Александровска“ и \"Света Екатерина“.\n\r\nСпоред здравния министър Кирил Ананиев липсата на информация на близките на пациентите в мозъчна смърт, които могат да дадат шанс за живот на чакащите за трансплантация, спъва работата на лекарите.\n                    \n                    \n                \r\nТрансплантация на бял дроб обаче все още няма кой да направи, призна той по време на изслушване в парламента по искане на БСП.\n\r\nЗа да имат шанс и тези, които се нуждаят от нов бял дроб, във Виена още през май тази година заминава първият екип от лекари, които ще бъдат обучени.\n\r\nСлед това още два екипа ще преминат през 6-месечно обучение в столицата на Австрия.\n\r\n\"Целта е в началото на 2021 г. да бъде направена първата трансплантация на бял дроб в България“, каза Ананиев.\n\r\nА в момента българите, които се нуждаят от бял дроб, имат шансове отново да бъдат приемани в болницата във Виена, ако страната ни дарява органи и за пациенти от други държави по линия на Евротрансплант.\n\r\nВ края на миналата година България е предложила 5, като е изпратен само един.\n\r\nТова пък предизвика голямо недоволство в България, защото в нашата листа има 15 души, които чакат трансплантация на бял дроб, а през миналата година починаха няколко чакащи пациенти.\n\r\nВ крайна сметка парламентът задължи здравния министър до 1 април да представи анализ на трансплантационната ситуация у нас, както и план за действие с конкретни срокове и законови промени в тази посока.", "date": "2019.02.07", "title": "Едва четирима българи от 1 000 000 стават донори"}
{"url": "https://www.dnes.bg/temida/2019/02/07/sevelin-koito-drogiran-ubi-bashta-si-shte-leji-12-g.401491", "text": "Севелин Николов, който уби баща си, бе осъден на 12 г. затвор. Престъплението беше извършено в нощта на 4 ноември 2017 г. в дома му в столичния кв. \"Павлово\".\n\r\n\"Съжалявам. Сега не бих го направил... Ще си изтърпя наказанието\", едва промълви в съда 27-годишният мъж, който в нощта на убийството бил под въздействието на наркотици, предаде .\n\r\nТой трябва да плати общо 240 000 лв. кръвнина. 100 000 лв. е обезщетението за по-малкия му брат, който сега е на 13 г. По 60 000 лв. бяха присъдени на Василка и Светослав, родители на убития Жоро Николов, на 51 г. Брат му също има право на обезщетение по новия закон и то ще е в размер на 20 000 лв., реши съдът.\n                    \n                    \n                \r\nДелото мина по съкратената процедура, при която наказанието автоматично се намалява с 1/3. То приключи в 2 заседания - първото бе на 15 януари, а второто започна към 11 ч днес. Присъдата бе обявена в 13,30 ч, след като преди това бяха разпитани 2 свидетелки. Те дадоха показания за това колко тежко са изживели смъртта на Жоро неговите близки.\n\r\nСпоред съда 51-годишният мъж до последно е изпитвал болки и страдал, докато бил ръган встрани и в гърба от сина си.\n\r\nИма 2 версии за мотива за убийството. Едната е на Севелин, който твърди, че баща му с години тормозил него и майка му. Другата версия е, че до трагедията се е стигнало заради наркотиците и намерението на бащата Жоро Николов да продаде къща, в която Севелин живеел с приятелката си след развода на родителите си.\n\r\nПодсъдимият от известно време е в затворническата болница в София и отново ще бъде върнат там, тъй като още не се бил възстановил от операция на рамото.\n\r\nДо преди 4-5 години младежът тренирал планинско колоездене и често получавал травми. Започнал да употребява марихуана, за да притъпи болките, пиел и лекарства.\n\r\nПрисъдата му може да се обжалва пред Апелативния съд в София. ", "date": "2019.02.07", "title": "Севелин, който дрогиран уби баща си, ще лежи 12 г. "}
{"url": "https://www.dnes.bg/notifikacii/2019/02/07/ot-svetovniia-vryh-do-zatvora-i-biznesa-s-raci-shampionyt-angel-genchev.401443", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАнгел Генчев е едно от железните момчета на българските щанги. Европейският и световен шампион по вдигане на тежести е видял хубавата и тъмната страна на големия спорт. \nТой достига до върховете, уличен е в употреба на допинг, а през годините преминава и през затвора. След дълги години отсъствие в състезанията по щанги, през 2017 година той става шампион на Световните игри за ветерани в Роуздейл, Нова Зеландия.\n\r\nДнес Ангел Генчев живее в село до Търговище със семейството си, развива малък бизнес с раци и участва в състезания за ветерани. Въпреки че последната му световна титла е от преди само няколко години, Генчев е категоричен, че живее трудно като много други българи.\n                \n                \r\n\"Последните години си е чиста мъка. Особено зимният период е ужас\", споделя той и  продължи: „Миналото лято си отворих обект за отглеждане на раци и с това се занимавам.  шампионът разказва, че прекарва свободното си време със сина си, когото определя за смисъла на живота си.\n\r\n\"С малкия си тренираме тук, шведски стени, трябва да му се дава пример\", каза Ангел Генчев.\n\r\n52-годишният шампион продължава да посещава залата, за да тренира и се надява още 5 години да се занимава със състезания. \"Състезателят, освен че го има в гените на човек, той и се доразвива в годините. Ако държавата отглежда състезатели, трябва да се грижи за тях\", убеден е той.\n\r\nАнгел Генчев е категоричен, че спортът му е помогнал да оцелее в затвора и в много други трудни житейски моменти.\r\n\"Много голяма разлика има кого затваряш – дали затваряш лъв, или мишка! Да затвориш човек, който обича свободата, трябва той много да е трениран, защото иначе ще рухне много бързо“, категоричен е щангистът. \n\r\nНай-голямата му мъка обаче е забравянето на спортистите, които по думите му остават \"на улицата\" след края на кариерата си.\n\r\n\"Много бързо се объркват и се оплитат нещата. Във всяка цивилизована държава има пенсия за елитните спортисти. Това иска много жертви и лишения\", категоричен е Генчев.\n\r\nПо думите му доказаните спортисти, които са се отплатили на страната за инвестираното в тях с постижения, трябва да получават някаква пенсия.\n\r\n\"Да можеш да си купиш хляб и сирене за семейството. Да знаеш, че ще можеш да си платиш тока този месец\", допълни шампионът.", "date": "2019.02.07", "title": "От световния връх до затвора и бизнеса с раци: Шампионът Ангел Генчев"}
{"url": "https://www.dnes.bg/notifikacii/2019/02/07/shte-prevyrne-li-grajdanska-voina-venecuela-v-siriia.401461", "text": "Безспорно Венецуела се нуждае от хуманитарна помощ. Решението за нея трябва да се вземе на по-високо международно ниво – например от ООН. Организацията, Международния валутен фонд и Световната банка обаче все още нямат единна позиция. Липсата на помощ може да даде началото на гражданска война в страната. Това каза , , в ефира на .\r\n„“.\r\n                \n                Според Сивилов при подобно развитие на обстоятелствата Венецуела ще се превърне в Сирия за южноамериканския континент.\r\n„“.\r\nКато най-добър вариант за решаване на конфликта гостът определи провеждането на нови избори, които обаче да са съобразени с Конституцията на страната.\r\n„“.\r\n. ", "date": "2019.02.07", "title": "Ще превърне ли гражданска война Венецуела в Сирия?"}
{"url": "https://www.dnes.bg/politika/2019/02/07/krai-s-morkova-vreme-bilo-za-toiagata-samo-trud-i-obrazovanie-za-romite.401482", "text": "За 25 години процентът на несоциализираните представители на ромите се увеличи многократно, смята вицето Красимир Каракачанов. Според него ромите могат да се интегрират само с труд и образование. \n\n\n Той обясни, че проектът му за Концепция за интеграция е качен и в социалната мрежа Facebook, за да бъде обсъден и много хора да си кажат мнението по него.\n\r\n\"Намерението ми е, като минат 10-тина дни, през които ще тече такова обсъждане, с ресорните министри в тази област, от които зависи интеграцията на това население, а именно министерствата на образованието, социалната политика, регионалното развитие, правосъдието и вътрешните работи – с моите колеги тези неща детайлно да ги отработим и тогава да ги внесем за гласуване в Министерския съвет\", разясни вицето. \n                    \n                    \n                \r\nСпоред него предишните концепции са предлагали само наливане на пари и даване на извънредни права. \n\r\n\"Ефектът от тях какъв е? През 2013 г. малолетните майки бяха 843, през 2017 г. те са 3200. Къде виждате интеграцията?\",  риторично попита Каракачанов пред БНР. \n\r\nТой подчерта още, че въпреки изхарчените милиарди се е увеличил процентът и на неграмотността, и на престъпността. \n\r\nСпоред него в следствие и нетърпимостта в обществото става по-голяма.  \n\r\n\"Проблемът става все по-сериозен и той ще ескалира. Все повече хора стават нетърпими към тези неща. До кога? Какво чакаме – нещо, което да експлодира в държавата ли?\", настоя той.\n\r\nКрасимир Каракачанов отрече връзка между концепцията и предстоящите избори.\n\r\n\"Видяхте кога казах, че ще го направя – когато ми преля чашата на търпението, след като пребиха един човек. От 20 години говоря по този въпрос – против гетата, против този вид престъпност, за това, че само с труд и образование можем да ги приобщим към обществото, че не може деца да раждат деца, че има паралелни органи на управление – мешерета и всякакви други структури, че 14-годишни момичета раждат деца и т.н. Всяка година в България има избори. Да не правим нищо, защото има избори ли?\", коментира още вицето.", "date": "2019.02.07", "title": "Край с моркова, време било за тоягата: Само труд и образование за ромите! "}
{"url": "https://www.dnes.bg/index/2019/02/07/tri-epohi-i-kup-aktiori-v-komediinata-postanovka-zverskoto-sinio.401462", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        23-ма актьори пресъздават сложния сблъсък на три епохи в премиерен спектакъл на сцената на Театър НАТФИЗ. Комедията ''Зверското синьо'' обещава да спре дъха на зрителите на 8 и 9 февруари. За премиерните спектакли на тези дати всички места са изкупени. Следващото представление ще се играе на 26 февруари.\r\nРежисьорът на постановката Сава Драгунчев посочи пред, че персонажите са 18, а ''Зверското синьо'' е написана миналата година от един от най-известните английски драматурзи.\n\r\n\"Много са и персонажите, и актьорите, но това е част от предизвикателството. До мен пиесата стигна през един английски режисьор. Преведох я, тя е идеална за тези млади хора. Събрахме доста голям екип. Бяхме длъжни да създадем спектакъл, който хем да е кино, хем да е театър. Пиесата е комедия и казва сериозни неща. В 15 епизода се преплитат 3 основни сюжетни линии\", повдигна завесата Драгунчев.\n                \n                \r\n\"Тази пиеса е преплела много интересни сюжети и случки. Задачата ни въобще не беше лесна. Продължаваме да откриваме нови неща за ролите си. Каквото и да се случва, взаимоотношенията тогава и сега са едни и същи\", сподели актрисата Пепа Николова.\n\r\nАктьорът Явор Вълканов пък разкри в \"България сутрин\", че режисьорът ги е карал да четат за всяка една епоха по нещо и да отиват на репетиции подготвени с факти. \n\r\n\"Пиесата проследява, че каквото и време да минава, в която и епоха да живеем, едни хора остават същите\", отбеляза той.", "date": "2019.02.07", "title": "Три епохи и куп актьори в комедийната постановка ''Зверското синьо''"}
{"url": "https://www.dnes.bg/football/2019/02/07/bojinov-s-dvata-gola-sreshtu-levski-pokazah-che-sym-jiv.401473", "text": "Новият-стар стрелец на Левски Валери Божинов разкри кой е бил решаващият фактор за неговото завръщане на \"Герена\".\r\nСпоред головия хищник двете попадения с екипа на Ботев Враца на стадион „Георги Аспарухов“ през есента са били билетът за трансфер в Левски.\r\n \r\n\"Година и половина договор. Доволен и щастлив съм. Надявам се всички играчи да свършим работа. На Левски не се отказва. С господин Колев бързо се разбрахме доста спекулации имаше по темата, това вече е минало. За нас е важно настоящето и какво ще става оттук насетне\", каза Божинов.\r\n \r\n\"Какво е било и какви оферти е имало, не е важно. Важно е, че съм тук и отново ще нося синята фланелка и ще играя за любимия си отбор. Може би тези два гола ме върнаха на Герена дойдох показах хората видяха, че съм жив и има още какво да дам на българския футбол и на Левски\", допълни Божинов.\r\n \r\n", "date": "2019.02.07", "title": "Божинов: С двата гола срещу Левски показах, че съм жив"}
{"url": "https://www.dnes.bg/temida/2019/02/07/sydyt-potvyrdi-nikolai-banev-ostava-v-aresta.401492", "text": "Апелативният спецсъд потвърди определението на първата инстанция и остави обвиняемия Николай Банев за постоянно в ареста. Според съда има опасност Банев да окаже натиск на свидетели и да се укрие.\r\nБизнесменът Николай Банев, съпругата и майка му са обвинени за присвояване и данъчни престъпления.\r\n\"Рано или късно ще осъдя държавата, моят престой в ареста ще струва много скъпо. Подготвям дела и в Страсбург, и в Брюксел\", заяви пред Банев пред съда.\n\n\n\nТой твърди, че преди ареста е подготвял приватизация на предприятие в трета страна. Заради задържането и делото срещу него имал \"пропуснати ползи\".\n                    \n                    \n                \r\nБанев каза, че е изключително разтревожен от \"специалния подбор\" на свидетелите, които според него правела прокуратурата. \"Естествено е да има доволни и недоволни след толкова години работа. Да има хора, които се опитват да щипват от пипера и солта на Баневи\", каза бизнесменът пред съда.\n\r\nСпоред него \"Полимери\" няма и един лев задължения по приватизационния договор, а също и АКБ \"Форес\".\n\r\nСпоред съда обаче от доказателствата по делото може да се направи обосновано предположение, че бизнесменът е участвал в присвояване, в данъчни престъпления и пране на пари.\n\r\nВ залата бяха изброени имената на десетки свидетели, дали показания срещу Банев и съпругата му Евгения. Сред тях има бивши служители във фирмите на семейството и роднини на олигарха.\n\r\n\"Изходът от \"обезкървяването\" на дружествата, контролирани от Баневи\", е един - фалит\", смятат магистратите. В същото време имуществото на семейството през последните 10-12 години \"значително се уголемило\".\n\r\n\"Банев разполага със значителен финансов ресурс и има риск, ако бъде освободен, да се укрие\", определи съдът.\n\r\nДокато се четеше определението на съда, Банев се въртеше и подсмихваше.\n\r\n\"Какво се смеете, г-н Банев? Това са показанията на свидетелите\", сгълчи го съдията. \"Това са лъжи\", отговори Банев, цитиран от \r\nРешението на съда е окончателно и не подлежи на обжалване.", "date": "2019.02.07", "title": "Съдът потвърди: Николай Банев остава в ареста"}
{"url": "https://www.dnes.bg/temida/2019/02/07/ivancheva-syzria-politikata-v-mladost-ne-e-tolkova-zelena.401486", "text": "\nХванатата с подкуп бивша кметица на столичния кв. \"Младост\" Десислава Иванчева смята, че откакто е в ареста, отново се застрояват зелени площи в квартала. \n\r\n\"Политиката се е променила, не е така зелена както искахме. Доста от нещата не са направени, които бяхме договорили в полза на гражданите\", обяви на влизане в съда днес Десислава Иванчева.\n\n\n\n\r\nТози път тя бе в добро настроение и дори позира с другата обвиняема Биляна Петрова.\n\r\n\"Хора, които са открили доста измами с общинска собственост, хора, които са били в полза на обществото, в момента са уволнени. За мен това е неправилно и грубо казано съмнително“, заяви Иванчева, цитирана от \"Канал 3\".\n                    \n                    \n                \r\nНа днешното заседание съдът изслушва СРС-та.\n\r\n\"Няма да слушаме всички СРС-та, а само тези, където сме чули, че неточно е предаден звуковият файл\", добави Петрова.\n\r\nАдвокатите на обвинените във взимане на подкуп в големи размери Десислава Иванчева, Биляна Петрова и Петко Дюлгеров заявиха, че ще поискат от съда да допусне нови доказателства, както и да бъдат разпитани очевидци на ареста пред Спортното министерство, на служители от пицарията в съседство, както и ще поискат видеозаписи от камерите на пътна полиция в района.", "date": "2019.02.07", "title": "Иванчева съзря: Политиката в \"Младост\" не е толкова зелена!"}
{"url": "https://www.dnes.bg/rusia/2019/02/07/shte-posreshtnem-putin-koga-i-za-kolko-vreme-ne-se-znae.401490", "text": "Все още не е уточнена дата за визитата на руския президент Владимир Путин в София. Това съобщи пред журналисти руският посланик у нас Анатолий Макаров, който уточни, че посещението ще бъде осъществено, когато бъдат изпълнени необходимите условия за това. \n\nВ края на януари Борисов и Путин проведоха телефонен разговор, в който бяха обсъдени съвместни енергийни проекти, сред които АЕЦ \"Белене\" и българското участие в \"Турски поток\", припомни посланик Макаров. \n\r\n\"Що се отнася до въпроса за посещението на президента Путин, има действаща покана и от президента Радев, и от премиера Бойко Борисов.\n\r\nСрокът обаче ще бъде уточнен по каналите, когато двете страни постигнат разбиране, че е назрял моментът за тази визита и условията за нея са напълно изпълнени“, заяви посланик Макаров, който днес поднесе венци пред паметника на граф Игнатиев в Докторската градина за Деня на дипломата в Русия, съобщи БНР. \n                    \n                    \n                \r\nПо този повод посолството на Руската федерация в София организира и инициатива \"Попитай посланика“. \n\r\nНа страницата в социалната мрежа Facebook на руската мисия у нас вече има зададени близо 600 въпроса, като сред темите, които се засягат, са нерешеният въпрос с българските архиви в Москва, ключови енергийни проекти, визовият режим и рисковете от хибридната война. \n\r\nВ неделя отговорите на най-интересните въпроси ще бъдат публикувани на страницата на руската мисия в България.\r\n ", "date": "2019.02.07", "title": "Ще посрещнем Путин, кога и за колко време - не се знае"}
{"url": "https://www.dnes.bg/stranata/2019/02/07/saniran-no-zarinat-v-bokluci-blok-v-romskiia-kvartal-karmen.401497", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nТонове боклуци зад санирания блок в ромския квартал \"Кармен\" в Казанлък. Снимките обиколиха социалните мрежи за часове и предизвикаха възмущение.\n\r\nМесеци след като блокът в квартал \"Кармен\" беше коренно променен и пространството около него изчистено, тоновете отпадъци отново са факт. Дори част от жителите на квартала не одобряват настанилата се отново мизерия, разказва .\n\r\nДимитър Бонев е човекът, който успява да убеди ромите в квартала да направят ремонт на ВиК инсталацията и канализацията с доброволен труд, за да започне санирането.\n                    \n                    \n                \r\nСлед като с помощта и на общината през миналата година са били изчистени близо 100 тона отпадъци, сега отново обаче околоблоковото пространство е потънало в отпадъци.\n\r\nВече се прави организация за почистване на пространството зад блока. Предстои да бъдат сложени и още контейнери за смет.", "date": "2019.02.07", "title": "Саниран, но заринат в боклуци - блок в ромския квартал \"Кармен\""}
{"url": "https://www.dnes.bg/sofia/2019/02/07/sydyt-othvyrli-iskovete-za-neustoiki-za-largoto.401507", "text": "Тричленен състав на Апелативен съд - София е потвърдил решението на Софийския градски съд, с което се отхвърлят исковете на Министерството на културата за неустойки заради забавяне на ремонтните дейности по втори и трети етап на Ларгото от страна на сдружение \"Антична Сердика\".\r\nМинистерството е осъдено и да заплати разноските по делото на фирмите, които са част от сдуржението, общо 48 135 лв. Това става ясно от решението на съда публикувано на официалната му страница.\r\nРешението подлежи на обжалване пред Върховния касационен съд.\r\nВ жалбата си пред Апелативния съд министерството изложило доводи за неправилност на решението на първата инстанция поради нарушение на материалния закон, необоснованост и съществено нарушение на процесуалните правила\r\n                    \n                    \n                Апелативните съдии обаче посочват точно обратното, че решението на Софийски градски съд е правилно - обосновано е, съобразено със събраните доказателства и материалния закон и постановено при спазване на процесуалните правила.\r\nСпоред магистратите възложените с договор строителни работи по етап 3 са били изпълнени още към 29.12.2015 г., т.е преди крайния срок - 20.01.2016 г. Строителните работи по етап 2 са били изпълнени също преди крайния срок, но поради бездействието на Министерството на културата са предадени на 25.01.2016 г.\r\nПоради това за закъснението от 5 дни изпълнителят е освободен от отговорност.", "date": "2019.02.07", "title": "Съдът отхвърли исковете за неустойки за Ларгото "}
{"url": "https://www.dnes.bg/stranata/2019/02/07/jena-otide-do-grobishtata-otkradnaha-i-chantata.401468", "text": "На 6 февруари между 12:00 и 12:30 ч. неизвестно лице извършило кражба на дамска чанта от незаключен лек автомобил \"Рено Клио\" с монтанска регистрация, собственост на 67-годишна жена на Монтана, съобщава \"\". \n\r\nАвтомобилът е бил паркиран в гробищния парк на областния град.\r\nВ чантата на собственичката е имало мобилен телефон, лични документи, шофьорска книжка и други вещи. \r\nПо случая в РУ Монтана е образуван заявителски материал.", "date": "2019.02.07", "title": "Жена отиде до гробищата, откраднаха й чантата"}
{"url": "https://www.dnes.bg/notifikacii/2019/02/07/hranitelen-teror-v-turciia-cenite-skochiha.401428", "text": "За \"терор на храните\" пише турският печат, като цитира обвиненията на министъра на финансите и държавната хазна Берат Албайрак за прекомерно раздути цени на хранителните продукти през януари. Албайрак предупреди, че през идната седмица властите ще предприемат действия срещу спекулата.\n\r\n\"През януари преживяхме хранителен терор, цените скочиха с 6,5 процента. През идната седмица ще направим стъпки. Общините ще запретнат ръкави, за да има по-евтини плодове и зеленчуци\", каза министърът, цитиран от в. \"Стар\".\n\r\n\"Това се нарича хранителен терор\", гласи заглавието на в. \"Милят\" по темата. На пресконференцията вчера Албайрак каза още, че очаква турската икономика да укрепне още повече през пролетта.\n                \n                \r\n\"През пролетните месеци ще видим силно подобряване на икономиката\", изтъкна министърът, според когото положителните ефекти от направените от правителството стъпки вече се виждат.\n\r\nАлбайрак окачестви като \"хранителен терор\" прекомерното увеличение на цените на хранителните стоки по пътя \"от нивата до масата\", пише още \"Милят\". \"Случващото се е спекула, някои се облагодетелстват. Това има и политически измерения\", заяви министърът.\n\r\nПо отношение на мерките, които ще бъдат предприети от следващата седмица, Албайрак съобщи, че цените на земеделската продукция ще бъдат регулирани заедно с общините по места. По думите му се планира също съвместен проект с държавната Зираат банкасъ за инвестиции в обществен интерес в областта на оранжерийната инфраструктура. Новата инвестиционна програма ще бъде обявена от банката в края на тази седмица или в началото на следващата седмица.\n\r\n\"Терорът на храните ще свърши, народът ще си отдъхне\" - така озаглавява материала си по темата в. \"Йени сьоз\". \"Поисках да бъде извършена проверка на онези, които спекулират (с цените). Ще направим важни стъпки. До седмица ще обявя всичко\", цитира изданието министъра.\n\r\nПо данни на Турския статистически институт цените на потребителските стоки в Турция са скочили с 20,35 процента на годишна база през януари, като най-голямо е поскъпването при храните и безалкохолните напитки - 30,97 на сто, пише БТА.\r\n ", "date": "2019.02.07", "title": "\"Хранителен терор\" в Турция, цените скочиха"}
{"url": "https://www.dnes.bg/politika/2019/02/07/borisov-obeshtava-bolnici-v-moe-upravlenie-niama-da-zakriia.401445", "text": "Премиерът Бойко Борисов поиска решение на проблемите с болниците по време на разговор с представители на Сдружението на общинските болници. По време на срещата присъстваха също вицепремиерът Томислав Дончев, министърът на здравеопазването Кирил Ананиев и управителят на НЗОК д-р Дечо Дечев. \n\n\"Болници в мое управление няма да закрия, парите за здраве се увеличават всяка година, затова искам решение. Не приемам сестри и лекари с години трудов стаж, които всеки ден ни лекуват и помагат, да се чувстват без подкрепа, изоставени и забравени\", заяви Борисов по време на срещата.\n\r\nМинистър-председателят разпореди на Министерството на здравеопазването да започне анализи на финансовото състояние на всяка една от  общинските болници в страната. \n                    \n                    \n                \r\n\"Правителството ще търси финансови възможности да дотира общинските болници, на които средствата не достигат\", подчерта премиерът. До утре Министерството на здравеопазването трябва да изготви предложение с конкретни решения на проблемите в общинското здравеопазване, което да представи на министър-председателя.\n\r\nОт Сдружението на общинските болници заявиха, че също ще представят анализ на състоянието на лечебните заведения.\r\n ", "date": "2019.02.07", "title": "Борисов обещава: Болници в мое управление няма да закрия"}
{"url": "https://www.dnes.bg/stranata/2019/02/07/samo-prez-ianuari-13-zaginali-peshehodci.401437", "text": "От \"Пътна полиция\" започнаха акция за неправилно пресичащи пешеходци. Тя стартира на 4 февруари и оттук нататък ще се провежда всеки месец. \n\r\n\"Само през януари по пътищата са загинали 13 пешеходци\", коментира инспектор Мария Ботева от \"Пътна полиция\" пред Нова тв. И допълни, че глобените пешеходци от началото на годината вече са 1148.\r\nСанкционираните не трябва да плащат глобите си в брой на униформения, който ги спира на пътя, а да преведат сумата по банков път.", "date": "2019.02.07", "title": "Само през януари - 13 загинали пешеходци"}
{"url": "https://www.dnes.bg/notifikacii/2019/02/07/staiko-staikov-ne-vleze-v-syda-a-v-bolnica-imal-temperatura.401449", "text": "Стайко Стайков не се яви в Апелативния специализиран съд, тъй като бил приет в болница \"Света София\" по спешност.\n\n\n\n\r\nСинът на бизнесмена Миню Стайков имал висока температура от 36 часа с неустановен произход, обяснил адвокатът му Димитър Вълчев, предаде.\r\nМиналата седмица Стайко Стайков бе пуснат да се прибере под домашен арест. Стана ясно, че на 5 февруари е бил хоспитализиран, след като е бил прегледан от екип на бърза помощ. Наблюдаващият делото прокурор Ангел Кънев е дал разрешение мъжът да остане на лечение в болничното заведение.\r\n                \n                Адвокатът на Стойков пожела жалбата на клиента му срещу мярката \"домашен арест\" да се разглежда при закрита врата, тъй като Стайков не искал здравословното му състояние да бъде обсъждано и да става обществено достояние.\r\nАпелативният спецсъд уважи искането и в момента заседава в зала 4 в присъствието единствено на двамата адвокати на подсъдимия и прокурор Пламен Марков.\r\nСтайко Стайков е с повдигнато обвинение за данъчни престъпления за около половин милион лева, за участие в организирана престъпна група и за контрабанда на цигари и пране на пари.\r\nПрипомняме, че издирваният от Интерпол Стайко Стайков се появи с твърдението бе е бил отвлечен, пребит и захвърлен край София. Той бе приет в \"Пирогов\" и впоследствие преместен в МВР болница. 7-8 мъже с телосложение на охранители, предвождани от адвокат искаха тогава да нахлуят в стаята на задържания и да го приберат вкъщи, тъй като бил в тежко състояние, но бяха спрени от полицаи и съдебни охранители. По-късно съдът го пусна под \"домашен арест\".", "date": "2019.02.07", "title": "Стайко Стайков не влезе в съда, а в болница. Имал температура"}
{"url": "https://www.dnes.bg/akoshtete-vqrvaite/2019/02/07/za-liubiteli-i-profita-pyrvi-godishni-fotografski-nagradi.401444", "text": "За първа година Фото Форум организира Годишни фотографски награди.\n\r\nФото Форум е най-популярният и доказан през годините български сайт за фотография и онлайн фотографско общество, което наскоро навърши 15 години от създаването си. През годините от името на Фото Форум са организирани над 45 конкурса, още толкова изложби, над 12 фотографски фестивала, много обучения, курсове, лекции, презентации и партньорства с популярни български фотографски проекти.\n\r\nЕстествено продъжение на тази дейност е стартирането на Годишни фотографски награди. Целта на Фото Форум е този конкурс да бъде независим и чрез него да се отличат постиженията на фотографите и видеографите през изминалата година.\n                    \n                    \n                \r\nКатегориите са разделени на професионални и любителски.\n\r\nКъм професионалните спадат тези категории, за които условно клиенти търсят форографски услуги като сватби, събития, рекламна фотография и др. В конкурса може да участва всеки желаещ хоби ентусиаст или професионалист.\n\r\nЖурито, което ще оценява фотографиите е от над 30 специалиста в областа на фотографията, визуалните изкуства, медиите и рекламния бизнес, за да бъде преценката по-обективна.\n\r\nНай-добрите ще отнесат със себе си на церемонията бронзови статуетки за всяка от 12-те категории.\n\r\nКрайния срок за записване е 15 февруари, така че всеки, който желае да \"свери\" своя часовник, да разбере на какво ниво са неговите снимки и да бъде оценяван от престижно жури, .", "date": "2019.02.07", "title": "За любители и профита – първи Годишни фотографски награди"}
{"url": "https://www.dnes.bg/notifikacii/2019/02/07/9-godishno-spaseno-izpod-ruinite-na-ruhnaliia-blok-v-istanbul.401441", "text": "Деветгодишно момче беше спасено живо изпод развалините на срутилия се 8-етажен блок в истанбулския квартал Картал. \n\r\nДетето е било спасено 9 часа след началото на спасителната операция, съобщиха от правителствената Дирекция за управление при бедствия и извънредни ситуации (АФАД), която ръководи спасителните действия.\n\n\r\nВалията на Истанбул Али Йерликая разказа, че спасителите през цялото време са разговаряли с малкия Мухамет Алемдар, докато той се намирал под развалините.\r\nСпасители сега са в контакт с малко момиче на име Хайва, което е блокирано под руините, съобщи малко по-късно Али Йерликая. Детето разговаря със спасителите, каза Йерликая пред репортери на мястото на трагедията. \"Дай Боже, днес да я спасим\", пожела той.\n                \n                \r\nНай-малко трима души са загинали при рухването на сградата - две от жертвите са жени - на 33 и 45 години, а самоличността на третия загинал е неизвестна.\n\r\nОбщият брой на спасените хора е 12, беше съобщено по-рано. Те са настанени в болницата в Картал - най-голямата държавна болница в азиатския район на мегаполиса Истанбул. Сред тях има едно момиче на 13 години. Останалите са на възраст между 23 и 75 години. Петима са мъже, а останалите - жени. Състоянието на трима се преценява като тежко.\n\r\nСмята се, че има още затрупани под руините хора, но поради наложената медийна забрана не е известно какъв е техният брой, пише БТА.\n\r\nСпасителните работи продължават.", "date": "2019.02.07", "title": "9-годишно спасено изпод руините на рухналия блок в Истанбул "}
{"url": "https://www.dnes.bg/rusia/2019/02/07/minus-50-gradusa-stud-ochakvano-v-rusiia.401447", "text": "50-градусови студове са обхванали Хабаровския край в Русия. \r\nПрез изминалата нощ във  Верхнебуреинския район са измерени минус 50 градуса. В Комсомолск на Амур температурите са паднали до минус 42,7 градуса, а в Хабаровск – до минус 28,5 градуса, пише РИА Новости. \r\nСредната дневна температура в момента в Комсомолск на Амур е минус 32 градуса, което е с десет градуса под нормата. Среднодневните градуси пък в Хабаровск са около минус 27. \r\nСтудовете се очаква да продължат не повече от пет дни. От 9 февруари циклонът ще започне да отстъпва и през следващата седмица температурите постепенно ще се повишават.", "date": "2019.02.07", "title": "Минус 50 градуса студ – очаквано, в Русия"}
{"url": "https://www.dnes.bg/stranata/2019/02/07/telefonni-izmami-vsekidnevieto-na-vyzrastnite-bylgari.401431", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пореден фрапиращ случай на телефонна измама у нас. 71-годишен архитект даде на ало измамници близо 92 хил. лева и златни накити. На 25 януари арх. Светослав Стоилов е измамен от мъж, който се представя за служител на ДАНС.\n\n\n\n\r\nНай-често жертви на този тип измами са възрастни хора, които дават всичките си спестявания. На ден в България се реализира средно по една телефонна измама.\n\r\nСпоред криминалния журналист Стефан Ташев това е социален феномен, а телефонните измами са в действие от 1993-1994 година. По думите му полицията очевидно не може да се справи с проблема.\n                    \n                    \n                \r\n\"Почнаха с измами за части от машини, после бяха колети от чужбина, пострадали от катастрофи, сега се стигна \"полицаите\" да ти искат пари. Тези хора наистина са добри психолози, учат се как да манипулират хората по телефона\", обясни той в \"България сутрин\".\n\r\n\"Полицията не разполага с агентура в тези кланове, те са затворена общност. Наемат хора, които да приберат парите от измамените. Тези хора нямат връзка с босовете на веригата\", допълни Ташев.\n\r\nБогдана Лазарова, която също работи като криминален журналист, посочи, че всичките 96 контролни органа в държавата не си вършат работата.\n\r\n\"Потресена съм. По 3 пъти на ден се говори за тези измами. Как не чуха тези хора, как не разбраха предупрежденията?! Тази схема с полицията от няколко години не е променяна. Това е най-чистата изявена форма на ромска престъпност\", подчерта тя пред.\n\r\nЛазарова е на мнение, че възрастните хора \"се хващат на въдицата\", тъй като се чувстват потребни, помагайки на \"полицията\". Другият фактор е, че масово децата им са в чужбина и няма към кого да се обърнат за ситуацията.\n\r\n\r\n ", "date": "2019.02.07", "title": "Телефонни измами - всекидневието на възрастните българи "}
{"url": "https://www.dnes.bg/cars/2019/02/07/zahvyrlen-avtomobil-donese-567-000-evro-na-obshtinata-v-torino.401454", "text": "Може ли градските власти да изкарат добри пари от стар автомобил? Да, ако той няма собственик, а самата кола е истински шедьовър! Именно това се случи наскоро в италианския град Торино.\r\nВ мазето на един блок местните откриха Alfa Romeo Giulietta SZ 1962. Още в началото на 80-те години на миналия век собственикът спуснал колата с товарния асансьор, а когато решил да си я вземе, не успял, защото асансьорът вече бил сериозно повреден.\r\nСлед известно време мъжът починал и хората в блока забравили за автомобила. Оказало се, че собственикът на колата нямал наследници, поради което тя преминала в ръцете на властите.\r\nТака преди няколко дни уникалната Alfa Romeo Giulietta SZ бе продадена на търг за 567 000 евро, а събраните пари попълнили бюджета на общината.\r\n                    \n                    \n                От въпросния модел са произведени само 217 бройки. Колата е изградена върху шасито на Giulietta Spider, има алуминиева каросерия и 1.3-литров двигател. Освен това този модел е доработен от ателието Zagato (абревиатурата ZS идва от Sprint Zagato): вместо обикновени са монтирани плексигласови стъкла, а конвенционалните спирачки са заменени с дискови, благодарение на които теглото на колата е намалено до 785 кг.\r\nМаксималната скорост на автомобила е 200 км/ч.\r\n", "date": "2019.02.07", "title": "Захвърлен автомобил донесе 567 000 евро на общината в Торино"}
{"url": "https://www.dnes.bg/notifikacii/2019/02/07/da-razbiiat-kyshtata-ti-104-pyti-nabezite-v-kazanlyshko.401448", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Постоянни обири се извършват във вилната зона на Казанлък. Възрастен човек се оплаква, че къщата му е ограбвана над 100 пъти. Последният път крадците разбили стена и така влезли в къщата.\r\n104 са кражбите в имота на дядо Иван от 1964 година до днес. Той и съседите му отказват да бъдат заснети в лице, заради страх от саморазправа от постоянните нападатели, съобщава Bulgaria ON AIR.\r\nПотърпевшите са подавали многократно жалби за грабежите, но те не спират. \r\nХората напоследък дори не подават жалби, тъй като откраднатото е на стойност под 100 лева и дори да заловят крадците, те не получавали справедливо наказание. И възнамеряват да се въоръжат. \r\nОт полицията потвърдиха за жалбите на собственици на имоти в район \"Старите лозя\". Въпреки голямата му площ и черни пътища, полицаите често патрурирали във вилната зона.\r\n ", "date": "2019.02.07", "title": "Да разбият къщата ти 104 пъти... Набезите в Казанлъшко"}
{"url": "https://www.dnes.bg/politika/2019/02/07/antihumanna-li-e-koncepciiata-za-romite-i-nacist-li-e-karakachanov.401464", "text": "Различни коментари в парламента породи концепцията на вицепремиера Красимир Каракачанов за решаване на проблема с ромите. От ДПС категорично я нарекоха противоконституционна, антихуманна и фашистка, а от НФСБ настояха, че мерките са отдавна разписани в тяхната програма. Много от депутатите обаче не бяха запознати в детайли със стратегията на Каракачанов.\n\r\nКонцепцията включва пакет от мерки за премахване на гетата, справяне с престъпността, обществено полезен труд, контрол над социалните помощи, спиране на детската раждаемост и още редица други механизми за реалната интеграция на маргинализираната част от този етнос.\n\r\nСпоред Валентин Касабов от НФСБ всичко, за което се говори в концепцията, е залегнало още отпреди 10 години в програмата на партията им. \"Това е наша програма, преписана едно към едно\", отсече депутатът.\n\n\n\r\n                    \n                    \n                Лидерът на НФСБ Валери Симеонов пък обърна внимание, че стратегията е подчертано обърната към ромския етнос. \n\r\n\"Не ми харесва едно - прекалено подчертано обърната е към ромския етнос, което не е редно. От същите недъзи страдат и други етноси, включително и представители на нашата българска народност\", отбеляза Симеонов.\n\r\nЯвор Нотев от \"Атака\" пък коментира, че е важно да се вземе полезно за всички решение за концепцията на Каракачанов и да се излезе с общо становище на \"Обединени патриоти\".\n\r\nДжейхан Ибрямов от ДПС обаче бе категоричен, че концепцията е противоконституционна и обвини, че Каракачанов подкрепя философията на нацизма и хитлеризма.\n\r\n\"Всички се раждаме с равни права и имаме свободно движение. Тук става дума за един вид крепостничество. Ако някой не иска да се занимава със земята, която ще му се предостави да я обработва, не е ли принуда. Да ограничим гражданите да имат 2-3 деца, не е ли преднамерена намеса на държавата? За детските надбавки - някаква комисия щяла да определя кой да получава. В България няма ли деца от неромски произход, които не посещават училище?\", запита Ибрямов.\n\r\nТой заподозря и че с действията си вицепремиерът търси рейтинг заради европейските избори.\n\r\n\"Каракачанов е завършил история и трябва да знае чия програма копира тяхната концепция - философията на нацизма и хитлеризма. Всички тези действия отдалечават България от европейския й път, от това, че сме членове на НАТО\", отсече депутатът от ДПС.\n\r\nВежди Рашидов от ГЕРБ пък успокои, че в България няма опасност от ескалиране на етническо напрежение.", "date": "2019.02.07", "title": "Антихуманна ли е концепцията за ромите и нацист ли е Каракачанов?"}
{"url": "https://www.dnes.bg/obshtestvo/2019/02/07/eksperiment-moje-li-da-oceleesh-s-5-lv-na-den-i-da-se-hranish-raznoobrazno.401435", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ново предизвикателство в мрежата! Цяла седмица само с 35 лева. В него се впуска влогърът Цветомир Цанов. Само с 5 лева на ден той се опитва да се храни вкусно и здравословно.\n\r\n\"Когато пазарувах, гледах етикетите и следях промоциите. Когато бюджетът ти е ограничен, това е много важно. Оказа се, че е напълно възможно да живееш с 5 лева на ден. Сложната част от това е да приготвяш храната си и тя да бъде разнообразна\", сподели в студиото на \"България сутрин\" Цецо.\n\r\nС 35 лева той е напазарувал продукти за цяла седмица. Те включвали предимно месо, зеленчуци, млечни продукти, картофи, ориз.\r\nЦветомир даде за пример част от седмичното си меню - сутрин си правил бананова палачинка, само банан и яйце - много вкусно, лесно и здравословно. Храните, които използвам, са приложими постоянно - можем да вкараме неща в храненето, които са много евтини и изключително полезни. Завръща се костният бульон, който не струва почти нищо, а в него има много колаген, желатин, полезен за стомаха, завръщат се ферментиралите храни, изброи той.\n                    \n                    \n                \r\n\"Това не е нещо, което бих могъл да правя всяка седмица. Но чрез този социален експеримент успях да докажа, че не е невъзможно, стига човек да може да отдели времето за готвене\", допълни влогърът пред \r\nМечтата му за в бъдеще е да направи експеримент - да оцелее една седмица в природата с това, което може да си набави от нея.", "date": "2019.02.07", "title": "Експеримент: Може ли да оцелееш с 5 лв. на ден и да се храниш разнообразно? "}
{"url": "https://www.dnes.bg/football/2019/02/07/gerena-trepne-bojinov-se-zavyrna-v-levski.401458", "text": "Валери Божинов подписа днес своя договор с Левски, съобщиха от клуба. Контрактът на нападателя е за срок от година и половина.\r\n32-годишният Божинов се завръща на \"Герена\", след като игра за \"сините\" през календарната 2014 година и записа 8 гола в 20 мача.\r\n \r\nЗа последно през есента той беше част от състава на Ботев Враца, за който вкара 7 попадения в 11 срещи в Първа лига. \r\n \r\nБожинов става второто ново попълнение в Левски през зимата след капитана на Берое Мартин Райнов.\r\n \r\n", "date": "2019.02.07", "title": "Герена трепне: Божинов се завърна в Левски"}
{"url": "https://www.dnes.bg/sofia/2019/02/07/ns-reshi-po-tejki-nakazaniia-za-ubiistvo-sledene-zaplahi.401455", "text": "По-тежки наказания за убийство, принуда и заплаха, извършени в условията на домашно насилие, и затвор за тези, които карат насила някого да встъпва в брак. Това записаха окончателно депутатите с поправки в Наказателния кодекс на второ четене.\n\n\n\n\r\nДо промените се стигна след като парламентът не ратифицира Истанбулската конвенция, което породи нужда от поправки в законодателството срещу домашното насилие.\n\r\nТака в закона вече е записано, че престъплението е извършено в условията на домашно насилие, ако е предшествано от системно упражняване на физическо, сексуално или психическо насилие.\n\r\nНаказанието за убийство в условията на домашно насилие е от 15 г. до доживотен затвор без парво на замяна.\n                    \n                    \n                \r\nЗа закана в условията на домашно насилие наказанията са лишаване от свобода до десет години. За следене в условията на домашно насилие наказанието е лишаване от свобода до пет години.\n\r\nПо-сериозни стават и наказанията за принудителните бракове. Със затвор от една до шест години ще се наказват тези, които принудят някого да встъпи в брак, като употреби сила. Същото наказание ще се прилага и при отвличане и склоняване жертвата да премине на територията на друга държава. Ако извършителите на тези престъпления са родителите, наказането е от 3 до 8 години.\n\r\nДепутатите взеха решение и за увеличаване на глобите за родители, които отказват свиждане с детето след развод, ако има влязло в сила съдебно решение - от 300 на 5000 лева.\n\r\n\"Това са важни промени, важно послание към всички жени и деца, които са малтретирани вкъщи. Това е удар срещу домашното насилие\", каза Цвета Караянчева, която е вносителка на промените.\n\r\nТя посочи и че поправките са приети единодушно и това показвало, че депутатите могат да работят единно в името на гражданите. \n\r\n\"Психическото насилие стана елемент във всички престъпления спрямо партньор в брака и стана компонент съществен от понятието за домашно насилие. А убийството, принудата, заплахата, лишаване от свобода в рамките на домашно насилие и семейството, станаха квалифицирани състави, които се преследват със значително по-тежки\", обясни и шефът на правната комисия Данаил Кирилов.", "date": "2019.02.07", "title": "НС реши: По-тежки наказания за убийство, следене, заплахи..."}
{"url": "https://www.dnes.bg/obrazovanie/2019/02/07/blizo-9-miliona-investiciia-v-sigurnostta-i-kachestvoto-v-bg-uchilishtata.401436", "text": "Две нови програми на Министерство на образованието за тази година целят подобряване на материалната база в учебните заведения, както и на сигурността в училище. Държавата ще ивнестира близо 9 милиона лева за закупуване на камери и оборудването на лабораторни кабинети и работилници за упражнения и демонстрации, съобщават от “Монитор”. \n\r\nФинансирането ще се осъществи по две от националните образователни програми за 2019 г.  - \"Създаване на достъпна и архитектурна среда и сигурност в училище\" с бюджет от 1 250 000 лв. и \"Осигуряване на съвременна образователна среда\", финансирана с 7 380 000 лв. Те са обявени за обществено обсъждане заедно с още 15 програми.\n                    \n                    \n                \r\nПросветното министерство ще се постарае да подобри сигурността на децата в учебните заведения, като ще създаде система за контрол на достъпа да сградите и ще изгради асансьори. В бюджета са предвидени 550 000 лв, с които ще се изградят сигнално-известителни системи, видеонаблюдение на входовете и на спортните площадки, както и ще бъдат закупени 14 турникета с електронни карти за достъп. \n\r\nМерките идват след зачестилите случаи на агресия в учебните заведения, на които ставаме свидетели през последните години. Във физически саморазправи влизат ученици, родители и учители. \n\r\nОсвен това, голяма част от учебните заведения в страната имат и сериозен проблем с наркоразпространението, тютюнопушенето и употребата на алкохол във и около училищата.  Затова от Просветното министерство смятат, че инвестирането в системи за контрол, които да намалят драстично нередностите. \r\n \r\nСпоред данни на УНИЦЕФ физическото насилие и тормозът пречат на образованието на над 150 млн. деца на възраст от 13 до 15 години. Учениците в България са сред челните 10 от общо изследвани 43 страни, засегнати от проблема с ученическия тормоз.\n\r\nПо модул \"Създаване на достъпна архитектурна среда\" пък са предвидени 700 000 лв. С тях ще се подобри достъпът до образование на учениците със специални потребности, които за настоящата учебна година са 18 116. Със средствата се предвижда да бъдат изградени 5 рамки, 8 платформени съоръжения, 2 асансьора, 14 санитарни възли и други.", "date": "2019.02.07", "title": "Близо 9 милиона инвестиция в сигурността и качеството в бг училищата"}
{"url": "https://www.dnes.bg/stranata/2019/02/07/pojarnikar-na-godinata-shefyt-na-pojarnata-v-pazardjik.401460", "text": "\nДиректорът на регионална дирекция \"Пожарна безопасност и защита на населението\" - Пазарджик, комисар Иван Панайотов спечели приза Пожарникар на годината за 2018 г. \r\nЗа миналата година пожарните служби на територията на областта са се отзовали на повече от 2000 сигнала за произшествия. Комисар Панайотов активно подпомага възраждането на доброволчеството на територията на областта - създадени са 11 нови доброволни формирования. Екипите на пожарната в Пазарджик са спасили 16 души при различни инциденти. \r\n\"Искам да благодаря на всички служители на пожарната в Пазарджик\", каза Панайотов. Той е огнеборец от 36 години.", "date": "2019.02.07", "title": "Пожарникар на годината – шефът на пожарната в Пазарджик"}
{"url": "https://www.dnes.bg/stranata/2019/02/07/53-godishen-shofior-zagina-sled-udar-v-kamion.401452", "text": "Петдесет и три годишен мъж от град Грамада е загинал при пътнотранспортно произшествие край село Арчар, община Димово. Това съобщават от Областна дирекция на МВР. \n\r\nИнцидентът е станал снощи около 20.30 часа. Лек автомобил \"Шкода Фабия\" с видинска регистрация, управлявана от 53-годишен водач от Грамада се е ударила в насрещно движещ се товарен автомобил \"Даф\" с прикачено полуремарке. \r\nШофьорът на леката кола е загинал. Трупът е транспортиран за аутопсия във видинската болница. 52-годишният водач на товарния автомобил е тестван с дрегер, пробата не е отчела наличие на алкохол.\r\n/БТА/", "date": "2019.02.07", "title": "53-годишен шофьор загина след удар в камион "}
{"url": "https://www.dnes.bg/sofia/2019/02/07/lipsa-na-kadri-v-zemedelieto-masovo-rabotiat-pensioneri.401408", "text": "“Поголовен е недостигът на работна ръка в сферата на селското стопанство. В момента работят пенсионери и няма с кого да ги подменим.” Това заяви при откриването на 7-ата национална среща на Асоциацията на земеделските производители нейният председател Венцислав Върбанов.\n\n\n\r\n“За мое голямо съжаление всичките тези лъскави машини, с които работим и които са купувани с кредити от банки и ще изплащаме още дълги години, в момента няма кой да ги управлява. Въвеждаме нови технологии, въвеждаме всичко последно, което има на световния пазар. Имаме стопанства, които са много по-напреднали от тези в Западна Европа. Но всичко това трябва да се управлява от хора. Стигнахме дотам, че в момента у нас се закриват животновъдни ферми заради липсата на работна ръка. Има такива случаи навсякъде - във Велико Търново, в Плевенско...”, каза Върбанов, цитиран от \"\". \n                    \n                    \n                \r\nБившият земеделски министър подчерта, че според членовете на асоциацията една от основните грешки за липсата на кадри е прехвърлянето на специализираните училища от министерството на земеделието под шапката на общините. В повечето такива случаи въпросните училища са били затваряни след около една година.\n\r\n“Това беше ковачницата на кадри. В момента ние сами си решаваме проблемите. Няма млади хора. Това е един огромен проблем и с годините той се задълбочава. Не става въпрос, че хората не искат да работят, малко хора излизат на пазара. А заради тромавите административни процедури не можем да привлечем работна ръка от чужбина. Социалното министерство трябва да предприеме действия да се облекчи процедурата, защото, докато хората се занимават с преодоляването на административни перипетии, отиват да работят в Гърция, Кипър или Испания”, допълни Върбанов.\n\r\nПоправките в поземления закон, които предизвикаха оживени дискусии, се отлагат с няколко месеца, съобщи на срещата земеделският министър Румен Порожанов. По думите му гласуването на закона не е спешно, тъй като и в момента има действаща нормативна уредба. “Когато се говори за земя, интересите са много и обикновено разнопосочни. Министерството вече е изпратило покани до различни браншови организации да се включат с експерти в дискусиите по проектозакона и да се стигне до обща позиция”, каза Порожанов.\n\r\nОт Асоциацията на земеделските производители уточниха, че много от предложените промени вече са коригирани по тяхно настояване. От браншовата организация настояват за намаляване на административната тежест при прехвърляне и доказване на собственост върху земеделски земи.\n\r\nЗа по-добра комуникация между производители и преработватели настоя Порожанов: “Те не бива да се възприемат като врагове, а като партньори. Държавата не може да се грижи за изкупните цени на която и да е продукция”.\n\r\nСпоред министъра е важно производителите да бъдат максимално коректни в отношенията си с държавата, защото направените проверки до момента са установили сериозни злоупотреби. В София-област и в Пловдив е разкрит случай, при който от 100 кошера, за които се осигурява финансиране, само в два има пчелни семейства. В овцевъдна ферма, в която на хартия е трябвало да има 650 животни, не е открито нито едно, даде пример Порожанов.\n\r\nНа форума стана ясно, че в късната есен се очаква Европейският съвет да одобри многогодишната финансова рамка.\n\r\n“Не би трябвало да има притеснения, че ще се стигне до административен вакуум около приемането на Общата селскостопанска политика след 2020 г. Безспорно в тази сфера темите са много тежки и няма единна позиция на страните - членки на ЕС, като се открояват таванът на плащанията и сближаването на нивата на субсидиите в отделните държави. Брекзит и финансирането на сигурността на континента доведоха до ограничаване на финансовите ресурси и за общата селскостопанска политика”, каза министър Порожанов.\n\r\nСпоред него въпросът за сближаване на нивата на субсидиите за стопаните едва ли ще намери окончателното си решение, но щяло да има някакво изравняване на средствата. Позицията на България е всяка държава сама да определя тавана на субсидиите за земеделците.\n\r\nПревенцията при опазването на животните е друга тема, която ще бъде обсъждана на националната среща на земеделските производители.\n\r\nМиналата година у нас имаше няколко огнища на различни заболявания по животните и фермерите преживяха сериозни загуби. Затова според експертите са необходими превантивни мерки.", "date": "2019.02.07", "title": "Липса на кадри в земеделието – масово работят пенсионери"}
{"url": "https://www.dnes.bg/akoshtete-vqrvaite/2019/02/07/kakva-shte-byde-godinata-na-jyltata-zemna-svinia.401159", "text": "Китайската нова година настъпи на 5 февруари. Ето какво ви очаква през годината на Жълтата земна свиня според китайския хороскоп.\r\n \r\n1. Плъх - 1912, 1924, 1936, 1948, 1960, 1972, 1984, 1996, 2008\r\n \r\nИзползвайте тази година, за да се заредите с енергия, да починете малко и да избягате от шума и лудницата. Погрижете се за себе си, обърнете си внимание и не се отдавайте само на ангажименти. Това е годината ви за релаксация и вглеждане в себе си.\r\n \r\n2. Бик - 1925, 1937, 1949, 1961, 1973, 1985, 1997, 2009\r\n \r\nТрябва да останете спокойни и уверени в себе си, защото през тази година ще бъде тествано търпението ви. Ако запазите спокойствие и търпение, ви очакват наистина страхотни неща и приятни изненади. Бъдете силни!\r\n \r\n3. Тигър - 1926, 1938, 1950, 1962, 1974, 1986, 1998, 2010\r\n \r\n \r\nТова е наистина добра година за вас. В началото може да се сбълскате с проблеми, но това ще са такива проблеми, пред които много пъти сте се изправяли и знаете как да ги решите. Имунизирани сте срещу тях и няма да се паникьосате.\r\n \r\n4. Заек - 1927, 1939, 1951, 1963, 1975, 1987, 1999, 2011\r\n \r\nХубава и успешна година очаква родените под знака на Заека. Нещата ще се подреждат по начина, по който искате и в работата, и в ученето, и в любовната сфера. Ще се случва това, което желаете.\r\n \r\n", "date": "2019.02.07", "title": "Каква ще бъде годината на Жълтата земна свиня?"}
{"url": "https://www.dnes.bg/muzika/2019/02/07/toni-momrel-bylgariia-me-vdyhnoviava.401409", "text": "България ме вдъхновява, тя е красива страна, наситена с изключителна култура и хубави хора. Това каза в интервю за БТА британският соул музикант Тони Момрел, който пристига за първи път в София като соло изпълнител. Концертът на британската звезда ще се състои на 16 февруари в столичен клуб, съобщиха организаторите.\n\n\n\r\nВсеки път, когато се завръщам в България, се чувствам обичан, и моята обич също се засилва. Винаги съм бил добре посрещан у вас, посочи Тони Момрел. Той отбеляза, че това, което прави България специална в неговите очи са хората.\n\r\nТони Момрел е един от най-популярните и нашумели напоследък соул музиканти на съвременната британска сцена. \"Стиви Уондър на 21-ви век\" - така го определя знаменитият Пол Морли в изданието \"The Guardian\". \n                    \n                    \n                \r\nВ музикалната си кариера, в продължение на повече от 20 години, той има участия с едни от най-великите артисти в света: Incognito, Gloria Estefan, Celine Dion, Janet, Whitney Houston, Chaka Khan, Sade, Gary Barlow, Andrea Bocelli, Gwen Stefani, Robert Palmer, Евангелска музикална група Seven и много други. През есента на 2016 г. той бе част от групата Earth, Wind & Fire по време на турнето им в Обединеното кралство. \n\r\nМомрел бе водещ мъжки вокалист на известната британска група Acid-jazz Incognito повече от шестнадесет години преди да започне соловата си кариера. \n\r\nНеговият амбициозен дебютен албум \"Keep Pushing\" е издаден през 2015 г. Успешното представяне на първия албум на певеца бе последвано от Deluxe Edition, издаден дванадесет месеца по-късно. Албумът представлява смесване на вдъхновени от осемдесетте звуци, джаз елементи, класическо пиано и извисяващи душата вокали. Всичко това е умело поднесено от него самия и гостуващите изпълнители Talib Kweli, Chantae Cann и Tony Remy.", "date": "2019.02.07", "title": "Тони Момрел: България ме вдъхновява! "}
{"url": "https://www.dnes.bg/rusia/2019/02/07/svidetel-na-iehova-osyden-v-rusiia-za-ekstremizym.401410", "text": "Европейският съд поиска незабавното освобождаване на датски гражданин, осъден в Русия за екстремизъм. Денис Кристенсен получи 6 години затвор за проповядване на вярванията на Свидетелите на Йехова от съд в руския град Орел в Западна Русия.\n\n\n\r\nТой бил арестуван през 2017 г в Орел, на 320 км от Москва при акция на ФСБ срещу събрание на Свидетелите на Йехова и обвинен в “организирана екстремистка дейност”, която се изразявала в упражняването на правото си на свобода на религията, съобщава Европейската комисия.\n\r\n“Никой не бива да бъде затварян заради мирни действия на поклонение и за изразяване на своите религиозни вярвания”, се казва в заявление на говорителя на върховния представител за външната политика на ЕС Федерика Могерини.\n                    \n                    \n                \r\nПроцесът срещу Кристенсен е само един от криминалните случаи, възбудени срещу Свидетелите на Йехова, се добавя в съобщението.\n\r\nЕС заява, че очаква Кристенсен да бъде незабавно и безусловно освободен, както и да се разреши на Свидетелите на Йехова и другите религиозни групи да се събират свободно и без намеса от страна на властите.\n\r\nЕврокомисията напомня, че свободата на религиозните убеждения е гарантирана от конституцията на Русия, международните ангажименти на страната и от международните стандарти за човешките права.\n\r\nСпоред агенция ТАСС Свидетелите на Йехова са забранени в Русия, а Кристенсен е бил водач на групата в Орел. Руската медия съобщава, че датчанинът знаел, че организацията е незаконна от 2016 г., но въпреки това продължавал дейността й, организирал събрания и проповеди и разпространявал книги и брошури.", "date": "2019.02.07", "title": "Свидетел на Йехова осъден в Русия за екстремизъм"}
{"url": "https://www.dnes.bg/stranata/2019/02/07/medici-alarmirat-karlovskata-bolnica-e-obrechena-na-gibel.401414", "text": "Лекарите и медицинските сестри в Карловската болница подават оставки заради новите правила на Здравната каса, с които се намалява финансирането на нелимитните дейности в отделенията по \"Акушерство и гинекология\" и \"Хемодиализа\", съобщава БНТ. \n\n\r\nУправителят на МБАЛ \"Д-р Киро Попов\" е изпратил писмо до премиера и всички ресорни институции, с което информира, че лечебното заведение е обречено на ликвидация.\n\r\nЛекарите и медицинските сестри посочиха, че намаления бюджет, с който разполага болницата, няма да бъде достатъчен за покриване на всички разходи на лечебното заведение и за изплащането на заплати.\n                    \n                    \n                \r\nЧаст от новите правила с които трябва да се съобрази общинската болница е и ограничаването приема на болни според броя на леглата в отделенията.\n\r\nУправителят на здравното заведение посочи, че годишният бюджет на болницата е намален с около 850 000 лв, въпреки че държавата увеличи средствата за болнична помощ със 100 млн. лв.\n\r\nКарловската болница обслужва над 100 000 души от 7 общини. Зам.-кметът на Карлово каза, че общината няма как да издържа общинската болница, защото не разполага с толкова средства в бюджета. Миналата година с решение на Общинския съвет болницата беше подпомогната с безлихвен заем в размер на 60 000 лева.", "date": "2019.02.07", "title": "Медици алармират: Карловската болница е обречена на гибел"}
{"url": "https://www.dnes.bg/travel/2019/02/07/karnavalyt-v-nica-plashi-sveta-sys-svetovni-politici.401411", "text": "В Ница тече трескава подготовка за карнавала, който скоро ще превърне града в декор на луда фиеста. Събитието ще се проведе от 16 февруари до 2 март, а тази година темата е \"Кралят на киното\", съобщава БНТ. \n\n\r\nВажен е всеки детайл, всяка линия, всеки контур. Последни щрихи, последни пластове боя, преди произведението да е готово за публиката.\n\r\nМаските са най- важното нещо в един карнавал, особено за този в Ница. А тази година те са повече от впечатляващи - световните лидери ще изпълнят улиците на града на Лазурния бряг - Доналд Тръмп, Владимир Путин, Ангела Меркел, Еманюел Макрон и Ким Чен - ун. Президентът Макрон е представен като Капитан Америка, който е начело на отбор не от супер, а от псевдо герои от неговото правителство.\n                    \n                    \n                \r\nСпоред организаторите, това са личностите, от които светът - така да се каже, се бои. Затова да избрали да ги представят в подобна стилистика.\n\r\nВ продължение на месеци скулптури и артисти се трудят неуморно, за да създадат фигурите за огромните платформи. Карнавалът в Ница се провежда вече 146 години. И привлича многобройни туристи.\n\r\nМестните жители също се гордеят със събитието, приемат го с чувство за хумор и го очакват с нетърпение.\n\r\nВ три поредни съботи и недели градът ще смени вида си, а маските ще носят забавление, но и размисъл.", "date": "2019.02.07", "title": "Карнавалът в Ница \"плаши\" света със световни политици"}
{"url": "https://www.dnes.bg/usa/2019/02/07/trymp-obiavi-nominaciiata-za-shef-na-svetovnata-banka.401412", "text": "Президентът на САЩ Доналд Тръмп номинира зам.-министъра на финансите по международните въпроси Дейвид Малпас за президент на Световната банка, съобщава БНТ. \n \r\nТръмп обяви номинацията в Белия дом в присъствието на самия кандидат, журналисти и членове на кабинета. \r\nКандидатурата на топ дипломата във финансовото министерство на САЩ подлежи на гласуване от изпълнителния борд на Световната банка.", "date": "2019.02.07", "title": "Тръмп обяви номинацията за шеф на Световната банка "}
{"url": "https://www.dnes.bg/sofia/2019/02/07/stolichna-obshtina-bori-sys-134-snegorina-zalediavaneto.401413", "text": "Тази нощ във връзка със снеговалежа в София 134 машини са извършвали обработки със смеси срещу заледяване на пътните платна, съобщиха от пресцентъра на Столична община.\nСнегопочистващата техника е работила основно в райони като Панчарево, Витоша, Красна поляна, Люлин, Овча Купел, Банкя и др. Обработени са трасетата на градския транспорт, опасни и стръмни участъци, основни улици в кварталите, пише БТА. \r\nВ планината Витоша е направено опесъчаване на пътищата \"Драгалевци - Алеко\" и \"Бояна - Златни мостове\".\r\nВ момента градския се движи навсякъде по обичайните си маршрути.\r\nОбстановката се следи от екипи на Столичен инспекторат и \"Аварийна помощ и превенция\", които извършват обходи на терен.", "date": "2019.02.07", "title": "Столична община бори със 134 снегорина заледяването"}
{"url": "https://www.dnes.bg/notifikacii/2019/02/07/barselona-i-real-s-ravenstvo-v-pyrvata-bitka-za-godinata.401420", "text": "Барселона и Реал Мадрид завършиха наравно 1:1 в първа среща от полуфиналите за Купата на Краля, игран на стадион \"Камп Ноу\".\r\nДвата отбора отговориха на очакванията на футболните фенове и спретнаха зрелищен спектакъл, в който обаче не се стигна до победител. Гостите започнаха по-добре срещата и Карим Бензема заслужено даде аванс за \"Белия балет\" още в 6-ата минута. Постепенно каталунците намериха играта си и Малком възстанови равенството в 57-ата.\r\nТака кръвните врагове очевидно ще си разчистят сметките в реванша. Втория епизод от Ел Класико за Купата на Краля ще бъде на 27 февруари на стадион \"Сантиаго Бернабеу\".\r\n ", "date": "2019.02.07", "title": "Барселона и Реал с равенство в първата битка за годината"}
{"url": "https://www.dnes.bg/usa/2019/02/07/13-godini-zatvor-za-bivshiia-prezident-na-braziliia.401418", "text": "Бившият бразилски президент от левицата Луиз Инасио Лула да Силва, който е зад решетките от април м.г., вчера беше осъден на 12 години и 11 месеца затвор за корупция и пране на пари, в рамките на друг наказателен процес, съобщиха Франс прес и ДПА.\n\n\n\n\r\nЛула, който управлява от 2003 до 2010, вече изтърпява присъда от 12 години и един месец затвор в град Куритиба за корупция и пране на пари, информира БТА.\n\r\nНовата присъда е свързана с ремонта на къща и ферма в селището Атибая в щата Сао Пауло, финансиран от няколко фирми в замяна на сделки с държавната петролна компания Петробраз. Според обвинението истински собственик на къщата бил Лула, макар че тя е била регистрирана на негов близък.\n                    \n                    \n                \r\nПредишната присъда също касаеше недвижима собственост. Следователите стигнаха до заключението, че Лула е истинският собственик на апартамент в курортния град Гуаружа в щата Сао Пауло, който получил от строителна компания в рамките на корупционна схема, свързана с Петробраз.", "date": "2019.02.07", "title": "13 години затвор за бившия президент на Бразилия"}
{"url": "https://www.dnes.bg/stranata/2019/02/07/bg-fantastika-prevyzbudeni-ihtimanci-kryji-li-nlo-nad-grada.401417", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         От Тексас до Владивосток и от Пекин до София могат да се срещнат хора, които твърдят, че са виждали неидентифицирани летящи обекти (НЛО). Залезът в понеделник предложи красиви облаци над Ихтиман, заснети от десетки граждани. Някои ги оприличиха на извънземни чинни.\r\nСнимки на НЛО кръжащо над града притесниха жителите на града. Екип на   провери каква е истината, и как местните се отнасят към  слуховете за нашествие от други планети.\n\r\nЗатова попитахме жителите на Ихтиман виждали ли са неидентифицирани обекти над града? Информация за засечени през последните дни неидентифицирани летящи обекти над страната ни няма. Това обаче не попречи слуховете да обиколят България надлъж и нашир.\n                    \n                    \n                \r\nТемата \"Съществуват ли извънземните?\" от десетилетия привлича общественото внимание. През септември 1995 година над 3 хил. души чакат НЛО да кацне на летището \"Щръклево\" край Русе. Три жени, облечени в бледо розово, твърдят, че контактуват с извънземните директно и искат пистата на местното летище да бъде свободна, за да могат в 11 часа там да кацнат осем кораба от планетата Криси.\n\r\nЖените настояват да се подготвят венци, платнище и пита с мед, за да може да бъде посрещнат извънземният лидер. В крайна сметка на летището освен самолети на гражданската и селскостопанската авиация - друго не каца. Налага се полиция да изведе контактьорките, за да не отнесат гнева на излъганите хиляди граждани.\n\r\n ", "date": "2019.02.07", "title": "BG фантастика, превъзбудени ихтиманци: Кръжи ли НЛО над града?"}
{"url": "https://www.dnes.bg/stranata/2019/02/07/realno-li-e-smetka-za-tok-ot-1142-lv-pritisna-organizaciia-za-socialno-slabi.401424", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         1142 лева сметка за ток трябва да платят от организацията за социално подпомагане \"Храна, не война\", които предлагат на хора в нужда топла кухня, баня и подслон, предаде Bulgaria ON AIR.\r\nЗа сравнение, сметката им за ток през декември е била 315 лева. След шокиращата фактура от организацията съобщиха, че вече не могат да помагат на мястото, на което го правят досега.\n\r\nСметката е навъртяна от климатик и няколко кухненски уреда. От инициативата са подали сигнал и се очаква електроразпределителното дружество да извърши проверка.\n\r\n\"Ползваме една печка, хладилник, фризер и водата, която отопляваме. 300 беше едната сметка, след това 500 и последната е 1000 и нещо. Готвим само в сряда и в неделя\", сподели един от доброволците\n                    \n                    \n                \r\nТой недоумява как в помещението е изразходван ток за над 1142 лева. Ако спрат да функционират по този начин, се очаква между 200 и 300 човека да останат без топла храна. От организацията са осигурявали и спане, но вече нямат такава възможност. Разчитат изцяло на дарители, които да подкрепят инициативата им, за да осигурят храна, дрехи и подслон на нуждаещите се. \r\nПо думите им, в този клуб няма расизъм, насилие, етноси. Всички са добре дошли. Няма различията на територията на този клуб. Развиват го с идея да подслоняват хора, които да могат да приспиват тук, тъй като по една или друга причина не са в кризисни центрове.\r\nОт електроразпределението са обещали, че ще дойдат на проверка.\n\r\nЖелаещите да помогнат могат да пишат на страницата на.\r\n ", "date": "2019.02.07", "title": "Реално ли е? Сметка за ток от 1142 лв. притисна организация за социално слаби"}
{"url": "https://www.dnes.bg/index/2019/02/07/receptata-dnes-kiuftenca-na-furna.401331", "text": ":\r\n:\r\n \r\nСложете каймата в купа и прибавете към нея останалите съставки. Размесете я добре и оформете малки кюфтенца. За да оформите лесно каймата на топчета, намазнете леко ръцете си с олио или зехтин. Сложете кюфтенцата в тава върху хартия за печене.\r\n \r\nПечете в предварително загрята фурна на 180 градуса за около 20-25 минути.\r\n\r\n", "date": "2019.02.07", "title": "Рецептата Dnes: Кюфтенца на фурна "}
{"url": "https://www.dnes.bg/notifikacii/2019/02/07/zaradi-vzriv-ili-dostroiavane-se-e-srutil-blokyt-v-istanbul.401422", "text": "Три станаха жертвите на вчерашната трагедия в истанбулския квартал Картал, причинена от срутването на 8-етажен жилищен блок, съобщи местното валийство. Дванайсет ранени са били извадени изпод развалините. Те са настанени в болници, но състоянието на трима от тях е тежко.\n\r\nПо решение на републиканската прокуратура в Картал е наложена медийна забрана за излъчване на информации във връзка с трагичния инцидент.\n\r\nТвърди се, че под развалините има затрупани още хора, но министърът на вътрешните работи Сюлейман Сойлу, който снощи беше на мястото на инцидента, не уточни техния брой.\n\n\n\r\nСпасителните работи продължиха и през нощта, пристигнаха подкрепления от Бурса и Сакария. Дейностите бяха прекратени за известно време поради твърдения за опасност от срутване на съседния блок, но се оказа, че няма такъв риск и бяха възобновени.\n                \n                \r\nПоради риск от срутване са били евакуирани живущите в три блока в този район.\n\r\nВоди се следствие за изясняване на причините. Към момента няма официална версия за това на какво се дължи трагедията, пише БТА. Разпространяват се две разнопосочни твърдения.\n\r\nВалията на Истанбул Али Йерликая заяви, че три етажа на блока са били достроени без разрешение, което, както се предполага, може да е довело до срутването. Кметът на Картал Алтънок Йоз уточни, че блокът не е регистриран сред рисковите сгради, като се позова на документ на министерството на градоустройството. Блокът не е бил и сред жилищните сгради, включени за събаряне в урбанизационния проект за обновяване на сградния фонд.\r\nСградата е регистрирана през 1992 г.\n\r\nСпоред общинските власти обаче срутването на сградата вероятно е било причинено от експлозия.\n\r\nЖивущите в срутилия се блок са настанени в съоръжения за социални услуги на кметството, осигурени са завивки, храна, а някои от потърпевшите са отишли при свои близки. Спасителните работи продължават, но заедно с това и тревожното очакване за хората, които са в неизвестност.\r\nПредседателят на Дружеството на българските изселници Балканлълар в квартала Картал Олджай Йозгьон заяви пред БТА, че няма данни за пострадали български граждани в рухналата сграда.\n\r\n\"В района на Картал живеят компактно изселници от България, но в махалата Джевизли, където стана инцидентът, няма наши съграждани. По линия на дружеството, където членуват неколкостотин съграждани, направихме проверка, няма данни за пострадали наши хора\", каза той.\r\n ", "date": "2019.02.07", "title": "Заради взрив или дострояване се е срутил блокът в Истанбул?"}
{"url": "https://www.dnes.bg/obshtestvo/2019/02/07/za-ujasa-na-struma-ot-pyrvo-lice-chuvah-samo-spirachki-i-udari.401426", "text": "Звук от спирачки, удари и писъци на хора. Това се е чувало в района на тежката верижна катастрофа на магистрала \"Струма\", където във вторник бяха ранени над 10 души, а един мъж загина. \n\n\nШофьор, участвал във верижния ад и станал един от първите, подали сигнал на 112, разказа пред bTV за тежкото преживяване. \n\r\n\"В един момент видях светлини от камион пред себе си. Успях плавно да намаля. В момента, в който се насочих надясно, за да избегна светлините, видях, че пред мен има автомобил, който се беше ударил в мантинелата\", заяви шофьорът.\n\r\nТой признава, че се е изплашил много и се е обадил бързо на телефон 112. Казал им да изпратят много линейки, защото ситуацията е страшна. \n                    \n                    \n                \r\n\"Докато говорих с тях, слушах само спирачки, удари и писъци\", разказва още мъжът.\n\r\nТой изказа благодарност на всички екипи, които са помагали в спасяването на хората. \"Бяхме като едно семейство в този момент. Всеки се опитваше да помогне на другия. Никой не гледаше отстрани. Със сигурност хората направиха всичко, което можеха при тези условия\", категоричен бе той.\n\r\nСпоред него виновни за пътния ад са най-вече хората, които са шофирали с несъобразена скорост при лошите условия на пътя.", "date": "2019.02.07", "title": "За ужаса на \"Струма\" от първо лице: Чувах само спирачки и удари"}
{"url": "https://www.dnes.bg/kino/2019/02/07/fokusyt-na-berlinale-jenite-rejisiori.401416", "text": "Международният кинофестивал в Берлин ще бъде открит довечера с премиерата на филма \"Добротата на непознатите\" на датската режисьорка Лоне Шерфиг, съобщиха световните информационни агенции.\r\nВ основната конкурсна програма на Берлинале са включени 17 филма, 16 от които са световни премиери. Сред тях са новите филми на Фатих Акин, Франсоа Озон, Чжан Имоу, Емин Алпер, предаде БТА.\r\nВъв фокуса на Берлинале са жените режисьорки. Почти половината от продукциите, които ще се съревновават за водещите фестивални награди, са режисирани от жени. Освен \"Добротата на непознатите\" на Лоне Шерфиг в конкурсната програма за наградите \"Златна мечка\" и \"Сребърна мечка\" са филмите на германката Ангела Шанелек, испанката Изабел Койшет, македонката Теона Стругар Митевска, полякинята Аниешка Холанд, германката Нора Фингшайд и австрийката Мари Кройцер.\r\n                    \n                    \n                За големите награди на Берлинале се съревновават и филмите на още двама китайски режисьори, освен Чжан Имоу. Ще бъдат представени и продукции от Италия, Норвегия, Израел.\r\nЖурито ще бъде председателствано от френската актриса Жулиет Бинош. В секцията \"Перспективи: немско кино - 2019\" на Берлинале е включен документален филм на българката Християна Райкова от Варна, студентка в Бабелсберг, Германия.\r\nЦеремонията по връчването на наградите на фестивала ще бъде на 16 февруари.", "date": "2019.02.07", "title": "Фокусът на Берлинале: Жените режисьори"}
{"url": "https://www.dnes.bg/notifikacii/2019/02/07/trymp-ochakva-oficialno-da-obiavi-osvobojdavaneto-ot-id.401419", "text": "Президентът на САЩ Доналд Тръмп заяви, че очаква официално да обяви следващата седмица, че антиджихадистката коалиция е отвоювала цялата територия, контролирана преди от \"Ислямска държава\" в части от Сирия и Ирак, съобщиха Ройтерс и Франс прес.\n\r\n\"Възможно е следващата седмица официално да бъде обявено, че сме си върнали 100 процента от територията на халифата\", каза Тръмп пред участниците в срещата на страните от международната коалиция срещу ИД във Вашингтон. \"Не искам да го обявявам твърде рано\", добави президентът, макар че се очакваше тази прокламация да съвпадне със срещата.\n\r\n\"Американските военни, нашите коалиционни партньори и Сирийските демократични сили освободиха практически цялата територия, държана преди от ИД в Сирия и Ирак\", заяви Тръмп пред външните министри и други високопоставени представители на 74 държави и 5 международни организации, участващи заедно със САЩ в борбата срещу джихадистите.\n                \n                \r\nОфициални представители на САЩ казват, че ИД е изгубила 99.5 процента от територията си и контролира по-малко от 5 квадратни километра в Сирия, посочва Асошиейтед прес, цитирана от БТА.\r\n ", "date": "2019.02.07", "title": "Тръмп очаква официално да обяви освобождаването от ИД"}
{"url": "https://www.dnes.bg/stranata/2019/02/07/psihiatriite-u-nas-potiskashti-usloviiata-nedopustimi.401421", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Над половината от психиатричните заведения в страната са в критично състояние. Това показва анализът на министерство на здравеопазването, който ресорният министър предостави на премиера.\n\n\n\r\nСред пациентите в психиатрична болница е жена, която се лекува там доброволно от година и половина.\r\nРегистрирана е с параноидна шизофрения и биполярно разстройство. Лекува се доброволно, а условията й харесват.\r\n\"Хранят ни, обличат ни, гледат ни, дават ни лекарства, всичко е безплатно\", споделя тя пред .\r\n                    \n                    \n                Не толкова очарована от условията е д-р Диана Ташкова. Работила е като психиатър в различни страни, но се връща у нас, за да помага на българските пациенти. Описва обстановката в болниците ни като потискаща. \"Имам много впечатления и никога не съм попадала в болнично заведение с толкова недопустими условия\".\r\nСлед анализ се оказва, че над половината от психиатричните лечебни заведения у нас са в критично състояние. Затова в кратки срокове ще бъдат обявени обществени поръчки за ремонти.\r\nОсвен за подобрение на материалната база, психиатри настояват и за цялостна психиатрична реформа. Друг голям проблем за психиатричната помощ у нас остава приобщаването на пациентите след престоя им в болница.", "date": "2019.02.07", "title": "Психиатриите у нас потискащи, условията - недопустими"}
{"url": "https://www.dnes.bg/sofia/2019/02/07/kyde-presyhvat-cheshmite-na-8-fevruari-v-sofiia.401438", "text": "На 8 февруари, петък, във връзка с подмяна на спирателен кран на ул. „Люлин планина“ Център, се налага спиране на водоподаването от 09:00 до 20:00 часа на клиентите на „Софийска вода”, живеещи в района на:\n\r\nбул. „Пенчо Славейков“, ул. „Лайош Кошут“, ул. „Тунджа“, ул. „Люлин планина“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Люлин планина“.\n\r\nНа 8 февруари, петък, във връзка с подмяна на сградно водопроводно отклонение на ул. „Стойно Кръстев“ кв. „Челопечене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\n                    \n                    \n                \r\nул. „Ангел Маджаров“, ул. „Войнишка чешма“, ул. „Стари Искър“, ул. „Челопешко шосе“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\n\r\nНа 8 февруари, петък, във връзка с пресвързване на уличен водопровод на ул. „Враня“ жк. „Банишора“, се налага спиране на водоподаването от 09:00 до 20:00 часа на клиентите на „Софийска вода”, живеещи в района на:\n\r\nул. „Враня“ от ул. „Опълченска“ до ул. „Странджа“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Опълченска“.\n\r\nНа 8 февруари, петък, във връзка с монтаж на водомерен възел на ул. „Стар лозенски път“ вилна зона „Врана – Лозен триъгълника“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\n\r\nул. „Стар лозенски път“, ул. „Люлин планина“, ул. „Витоша“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар лозенски път“ ъгъла с ул. „Витоша“.\n\r\nНа 8 февруари, петък, във връзка с подмяна на сградно водопроводно отклонение на ул. „Люляк“ с. Кривина, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\n\r\nул. „Люляк“, ул. „Балабана“, ул. „Стара планина“, ул. „Витоша“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люляк“ ъгъла с ул. „Ружа“.\n\r\nНа 08 февруари, петък, във връзка с монтаж на спирателен кран на ул. „Ран Босилек“ кв. „Лозенец“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\n\r\nул. „Ран Босилек“ от ул. „Димитър Търкаланов“ до ул. „Руй планина“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов “ ъгъла с ул. „Ран Босилек“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството.\n\r\n“Софийска вода” АД предварително се извинява на своите клиенти за причинените временни неудобства!", "date": "2019.02.07", "title": "Къде пресъхват чешмите на 8 февруари в София?"}
{"url": "https://www.dnes.bg/rusia/2019/02/07/ot-shveciia-alarmirat-rusiia-se-gotvi-za-goliama-voina.401430", "text": "Шведски военни експерти заявиха, че Русия се готви за голяма война, пише в. \"Комерсант\".\n\r\nАгенцията за отбранителни изследвания към шведското министерство на отбраната анализира маневрите, проведени от руските войски през последните десет години и стигна до извода, че Руската федерация се готви да води мащабни войни. Според аналитиците по-рано Москва е насочвала усилия към ограничени конфликти.\n\r\nЗначение има не броят на участниците в ученията, а начинът, по който те решават поставените задачи, отбелязват шведските учени. Според тях Русия се готви да води продължителни войни, например срещу Китай или НАТО.\n\r\nДокладът им се базира на открити данни, главно от руското министерство на отбраната. Те сочат, че мащабите на руските военни учения са се увеличили от 2009 г. Прави впечатление, че след 2013 г. подразделенията все по-често действат на терен, се казва в документа.\n                    \n                    \n                \r\nПрез 2018 година министърът на отбраната на Русия Сергей Шойгу информира, че руските военни ще организират големи маневри на всеки пет години. Междувременно в страната течеше учението \"Восток-2018\" с участието на руски, китайски и монголски военни. Това бяха най-големите маневри в страната след 1981 г. В тях бяха заети 297 000 военнослужещи, над хиляда самолети, хеликоптери и дронове, към 36 000 танка, бронирани коли и друга техника, около 80 кораба и други плавателни съдове, напомня \"Комерсант\".\n\r\nДържавният департамент се усъмни, че руският \"Посейдон\" е опасен за САЩ, пише в. \"Известия\".\n\r\nАмериканският заместник-държавен секретар за контрола над въоръженията и международната сигурност Андреа Томпсън заяви, че се съмнява в данните, според които руската многоцелева океанска система \"Посейдон\" представлява сериозна заплаха за САЩ, пояснява руският ежедневник. Томпсън е говорила пред журналисти на брифинг вчера.\n\r\n\"Сблъскваме се с цяла серия заплахи и от страна на Русия, и от страна на други държави. Не бива да забравяме, че имаме най-силната армия в света - така е било преди, така е сега и така ще остане занапред\", цитира изявлението й руското издание.\n\r\nТомпсън заявила, че \"няма особено доверие на руската пропаганда и вярва изцяло на американските военни\".\n\r\nДроновете \"Посейдон\", които предстои да се монтират на атомни подводници, са част от руската т. нар. океанска многоцелева система. През май бе оповестено, че те ще могат да носят ядрена бойна част с мощност до 2 мегатона. Проектът е включен в руската държавна програма по въоръженията за периода от 2018 до 2027 г., пише БТА.\n\r\nСпоред чуждестранни медии \"Посейдон\" вече е предизвикал сериозно безпокойство сред военните експерти в САЩ. Бившият старши съветник в Държавния департамент Кристиан Уитън например нарича руския дрон разрушителна \"машина на Страшния съд\" и смята, че тя може да унищожи големи градове в Съединените щати, добавя \"Известия\".\r\n ", "date": "2019.02.07", "title": "От Швеция алармират: Русия се готви за голяма война!"}
{"url": "https://www.dnes.bg/bulgaria/2019/02/07/dvoen-standart-pri-hranite-ili-razlichni-recepti.401423", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Борбата на европейските институции с двойните стандарти при храните в различните страни от Европейския съюз подкрепи и сдружение \"Храни и напитки България\". Това каза в студиото на \"България сутрин\" Яна Иванова, която е представител на организацията.\n\r\nТя обясни, че от българските компании в хранително-вкусовата промишленост не са против регулациите, но по думите ѝ трябва да се вземат под внимание някои обективни причини, които могат да породят разликата в продуктите на една и съща компания в различните страни.\n\n\n\n\n\r\n\"Когато дадена компания се опитва да отчете вкусовите предпочитания на даден пазар. Големите, сериозни компании, правят такива неща, а дори вече и българските компании\", подчерта Иванова пред .\n                    \n                    \n                \r\nПо думите ѝ именно в регулацията трябва да се допускат подобни разлики в рецептите, защото на места обичат по-сладко, на други по-солено.\n\r\nЯна Иванова подчерта, че подобно проучване на вкусовете на потребителите в дадена страна е от полза за самите хора. Друга обективна причина за разлика в състава на даден продукт в отделните страни, е ползването на местни продукти.\n\r\n\"Когато за постигането на един и същ вкус и качество могат да се използват два продукта с равностойно качество, без това да променя вкуса на даден продукт, естествено за потребителя и местната икономика е по-добре да се използва местният продукт\", посочи още Иванова.\n\r\nТя каза, че по този начин и самата себестойност на крайния продукт става по-ниска и благоприятна за потребителите.\n\r\nЯна Иванова допълни, че третата обективна причина е евентуално по-строги и задължаващи нормативни изисквания за определени продукти и така компаниите, за да продават там, може да се наложи да го изменят.\n\r\nИванова обобщи, че ако Европа наложи забранителен списък, който е прекалено строг, това може да доведе и до увеличение в цените, и се обяви за намаляване на ДДС за храните, по подобие на други страни, което също би намалило цените за потребителите.\n\r\n\"Все пак се вижда, че депутатите започват да осъзнават, че има такива обективни причини и вече има три изключения, които ще бъдат отчитани. Ние се радваме, че българските политици активно защитават потребителската позиция, но трябва да се отчетат всички аспекти, защото бизнесът е сложна материя и когато се пренебрегне нещо, това може да доведе до големи щети за самия потребител\", каза още Яна Иванова от сдружение \"Храни и напитки България\".\n\r\n ", "date": "2019.02.07", "title": "Двоен стандарт при храните или различни рецепти?"}
{"url": "https://www.dnes.bg/sofia/2019/02/07/nova-moda-kradci-zadigat-telefoni-ot-magazini-saloni.401427", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бум на кражбите в луксозни квартали на София е налице през последния месец. Схемата е нова и се изпълнява от млад мъж, който не обира частни домове, а търговски обекти.\n\r\nНе взима стока или пари, а заговаря хора от персонала на съответния обект, отвлича вниманието им и ловко успява да задигне мобилни телефони.\n\r\nИзвършителят е заснет от камерите в няколко обекта, а последната му жертва е салон за красота в столичния квартал \"Драгалевци\".\n\r\nКамерите в и около салона са заснели цялото престъпление, а Василена Велева, която работи в салона, разказа пред камерата на , че с колежката ѝ освен да споделят видеото от камерите в социалните мрежи, вече са подали сигнал в полицията.\n                    \n                    \n                \r\n\"Алармирахме 112, вчера отидохме в полицията, подадохме жалба и се оказа, че това не е единственият случай. Има още поне 4 такива в салони, в магазини. Вижда се много добре лицето на човека\", разказа Велева. \n\r\nВ ефира на \"България сутрин\" тя обаче подчерта, че една от причините за това полицаите да не са направили нищо срещу извършителя, е свързана с това, че за всички случаи сигналите са в социалните мрежи, но не и при разследващите.\n\r\n\"Ако всеки, който е пострадал, не отиде и не упражни своето право да алармира полиция, органи - няма как да се знае\", допълни още тя.\r\n ", "date": "2019.02.07", "title": "Нова мода: Крадци задигат телефони от магазини, салони..."}
{"url": "https://www.dnes.bg/usa/2019/02/07/nai-strashnoto-v-momenta-v-amerika-e-da-si-bial-myj-vinoven-si-za-vsichko.401425", "text": "Най-страшното в момента в Америка е да си бял мъж, защото си виновен за всичко. Това каза пред Дарик актьорът Димитър Маринов – участник в номинирания в пет категории за \"Оскар\" филм „Зелената книга”. \n\r\nПо думите на актьора идеята за равенство в САЩ е прекрасна, но е криворазбрана и се е превърнала в извращение.\r\n \r\nСпоред Маринов, който живее зад Океана от близо 30 години, в момента в САЩ се прави това, което Съветската революция е направила навремето – приравняване на цялото общество в посока надолу, вместо нагоре.\n\r\n\"Живеейки тук вече 29 години, аз такова чудо не съм виждал никога. Цялата тази адженда, която е за расизъм, за джендър култура, за т. нар. изравняване, което като идея и презумпция е прекрасно нещо, но е криворазбрано, усукано и за мен вече се превръща в извращение\", смята българинът, живеещ в САЩ.\n                    \n                    \n                \r\n\"Разбирането за изравняване идва от факта, че човек, който е с 65 IQ, той би трябвало да има абсолютно всичките права, възможности и реалности с човек, който има 150 IQ. Един човек, който е черен, има същите права на бял, на жълт, на латино - това е прекрасно! Но проблемът е, че всеки един от тези хора, които искат да се уеднаквят, реално като образование, като интелект, като възможности, като талант, като способности не са еднакви. Ние всички сме много различни\", коментира Маринов.\n\r\n\"Това, което се прави в момента тук, е това, което Съветската революция навремето направи в Русия - едно абсолютно изравняване. Цялата мисъл и разум на една държава започват да се приравняват надолу, вместо да е обратното и отдолу да тръгва нагоре\", каза още той.\n\r\n\"В момента най-страшното в Америка е да си бял мъж - ти си виновен за всичко и останалото не е важно. Не може да се чувстваме дори хора вече. Всеки се е свил, всеки го е страх да каже дори една дума, дори да направи коментар, защото, познайте какво - ще си изгуби работата\", добави още актьорът.\n\r\nСпоред Маринов това е \"унищожаване на стойности и ценности и вместо да отиваме в посока за обединяване, за разбиране, за подаване на ръка, за изслушване, за сближаване, ние правим точно обратното\".\n\r\nИмето на българския актьор стана световноизвестно заради майсторското му превъплъщение във филма „Зелената книга“, който има пет номинации за \"Оскар\" и е с участието на Виго Мортенсен и Махершала Али.\r\n ", "date": "2019.02.07", "title": "Най-страшното в момента в Америка е да си бял мъж, виновен си за всичко!"}
{"url": "https://www.dnes.bg/politika/2019/02/07/lafche-nargile-decata-ni-v-cheloto-na-pusheshtite-ami-zdraveto.401429", "text": "България се нарежда на второ място сред 42 страни по брой на пушачите на наргилета на 15-годишна възраст. Масово децата на тези години посягат към водната лула поне един път в седмицата.\n\r\nВ челната статистика попадат и малчуганите на 11 и 13 години. По този показател страната ни е на пето място, сочат данните от проучване на СЗО, които са приложени като мотиви от депутати от Обединени патриоти към внесените от тях поправки в Закона за здравето и в Закона за закрила на детето. \n\n\nПатриотите, начело с Валери Симеонов, са внесли предложения за забрана на пушенето на закрито на наргилета, независимо дали с тютюн или плодови смеси. Освен това те искат към съществуващата забрана за предлагане и продажба на алкохол и тютюневи изделия на деца , да се добавят и наргилетата.\n                    \n                    \n                \r\nКъм момента употребата им не е ясно регламентирана в българското законодателство.\n\r\nСпоред авторите на предложенията за промени в нормативната уредба, заради ниската здравна култура много хора считат, че пушенето на наргиле с нетютюневи смеси е безвредно, а модната тенденция сред младите за групово пушене води до вреди и за пасивните пушачи.\n\r\nНе е ясно какъв пазар засяга промяната, тъй като голяма част от смесите за тютюн, плодове и листа за наргилетата не се следят официално нито като продажби, нито като канали за дистрибуция.\n\r\nЗа забрана на наргилетата за деца се заговори преди две години. Здравното министерство проведе широко обществено обсъждане, но така и не внесе поправки в закона по темата. Мотивите за забрана на наргилетата в закрити помещения на Обединени патриоти са същите като отпреди две години.\r\n\n\n\r\nСпоред тях цел на законопроекта е опазването на здравето на населението и в частност – на децата и подрастващите.\n\r\nПотребителите на водна лула (наргиле) вдишват същите вредни вещества както при цигарите, но въглените, чрез които се разпалва сместа, засилват вредите за здравето. За разлика от цигарата, където пушенето трае пет минути, при наргилето то може да продължи до 45 минути и експозицията на токсични смеси е десет пъти по-голяма, се казва в мотивите.\n\r\nВредните вещества, които се отделят при горенето, са въглероден диоксид, въглероден оксид, азотен диоксид, серен диоксид и твърди частици. Всички те водят до увреждане на дихателната, сърдечно-съдовата система и зъбите, а пушачите на наргиле страдат по-често от хронична обструктивна белодробна болест и възпаление на венците, посочват още патриотите.", "date": "2019.02.07", "title": "Лафче, наргиле... Децата ни в челото на пушещите! Ами здравето?"}
{"url": "https://www.dnes.bg/stranata/2019/02/07/razgrad-chetiashtiiat-grad-novi-2333-chitateli-v-bibliotekata.401433", "text": "Общо 2333 нови читатели са се регистрирали в Регионалната библиотека \"Проф. Боян Пенев\" в Разград през 2018 година. От тях 1061 са на възраст до 14 години, съобщиха от културната институция. \n\n\n\r\nПосещенията от страна на потребителите през отчетния период са 43 867, а заетите библиотечни документи наброяват 76 538, от които 58 985 са книги, а останалите - периодични издания и други носители.\n\r\nСъс средства по програма \"Българските библиотеки - съвременни центрове за четене и информираност\" през годината за нуждите на институцията са закупени над 1000 нови тома художествена литература от български и чуждестранни автори, в т.ч. детска литература. При подбора им сме се ръководили главно от необходимостта да обновим и попълним библиотечните колекции, да удовлетворим потребителските търсения и да привлечем нови читатели, посочват от културната институция. От там добавят, че с новите заглавия фондът на библиотеката достига 240 840 тома.\n                    \n                    \n                \r\nПрез миналата година в регионалната библиотека са организирани и редица събития - литературни петъци, творчески поетично-музикални вечери, срещи-разговори, прожекции, премиери на нови книги, както и срещи с автограф. Обществото ни има потребност от предлаганите услуги в библиотеката, затова и през тази година ще заложим на новите заглавия, качествените услуги и интересните творчески събития, убедена е директорката на културната институция Женета Александрова.", "date": "2019.02.07", "title": "Разград - четящият град! Нови 2333 читатели в библиотеката"}
{"url": "https://www.dnes.bg/stranata/2019/02/07/uj-nov-a-na-pyt-da-se-sruti-most-do-s-borislavci-se-rushi.401440", "text": "Мост, построен само преди четири години, вече започва да се руши. Съоръжението свързва двете общини Маджарово и Ивайловград и се намира в близост до село Бориславци, но изглежда така, сякаш всеки момент може да се срути. \n\r\nВ изграждането му са били инвестирани близо 900 000 лв., съобщават от bTV. Мостът е сравнително нов и дори все още е в гаранция, което означава, че средствата по неговото ремонтиране ще бъдат поети от строителя. \n\r\nЗа проблема местните са сигнализирали не една институция. От АПИ потвърждават, че съоръжението е с повредена подпорна стена и ремонтът е неизбежен, но кога ще се случи не е ясно.\n\r\nОсвен мостът, и пътят, който минава през него, е в окаяно състояние. Хората казват, че не е ремонтиран от 1980 г. От пътната агенция са информирали местните, че с въвеждането на ТОЛ системата ще има пари и за ремонт на пътища като този, но без да се ангажират със срок\n                    \n                    \n                \r\nЖителите в района се страхуват да минават по съоръжението, защото добре помнят разрухата, която беше причинена от малката река Олу дере, която отнесе стария мост по време на наводненията през февруари 2012 година. Тогава бедствието взе 8 жертви, две от които бяха завлечени от водата именно край село Бориславци. \r\n ", "date": "2019.02.07", "title": "Уж нов, а на път да се срути - мост до с. Бориславци се руши"}
{"url": "https://www.dnes.bg/stranata/2019/02/07/dvama-ogneborci-postradaha-pri-pojar-v-radomirsko.401442", "text": "Двама огнеборци са пострадали при пожар в къща, съобщи МВР - Перник.\n\r\nИнцидентът станал тази нощ, около 1,00 ч. Бил подаден сигнал, че гори къща в радомирското село Дрен. Тя била стара - гредоред, запалил се покривът й, най-вероятно от пламнали сажди в комина. \r\nПо време на гасенето коминът се срутил и наранил двама от огнеборците. Единият е със счупено ребро, а другият с охлузни рани. \r\nЖивеещите в сградата са невредими.", "date": "2019.02.07", "title": "Двама огнеборци пострадаха при пожар в Радомирско "}
{"url": "https://www.dnes.bg/obshtestvo/2019/02/07/posvetiha-ubiistvoto-na-nevyzmojnoto-na-boian-petrov.401453", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Казват, че ставаме зрели, когато осъзнаем предела на възможностите си. По този показател зрели хора има предостатъчно. Малко са обаче онези, които прекрачват границата на заложеното в нас. Боян Петров беше именно един от тях. Ярък пример за смел мъж, достоен учен и алпинист. Човек, чиято религия беше планината, а основен принцип, че си жив, когато не се отказваш.\r\nТой не се отказа до последно и остана под снежните склонове на връх Шиша Пангма. Успя обаче и да си резервира място в сърцата на милиони хора като личност, за която ни е трудно да говорим в минало време.\n\r\nНа рождения ден на Боян Петров (7 февруари) в негова чест ще бъде представена книга на легендата в алпинизма Райнхолд Меснер. Сборникът със статии \"Убийството на невъзможното\" събира над 30 публикации, в които известни катерачи от цял свят дискутират темата за предела в алпинизма. Една от тях е статията на Боян Петров, на когото Меснер посвещава цялата си книга.\n                    \n                    \n                \r\n\"Боян не загина. Той остана завинаги в подножието на Шиша Пангма\", сподели в студиото на \"България сутрин\" д-р Петър Берон от Националния природонаучен музей.\n\r\nСборникът вече е публикуван и у нас, благодарение на съпругата на Боян Петров - Радослава Ненова. Представянето ще бъде от 18.30 часа днес в зала \"Проф. Марин Дринов\" на БАН.\n\r\n\"За мен е удоволствие да чета за българин, който ходи по осемхилядниците така, както по родните планини. Той беше изключително целеустремен. Когато се случи това на Шиша Пангма, бях поразен\", коментира алпинистът Дойчин Василев пред ", "date": "2019.02.07", "title": "Посветиха \"Убийството на невъзможното\" на Боян Петров "}
{"url": "https://www.dnes.bg/notifikacii/2019/02/07/vyzrastno-semeistvo-otkrito-zastreliano-v-shumen.401477", "text": "Възрастни мъж и жена бяха открити мъртви с огнестрелни рани в дома им в Шумен, съобщава БТА.\r\nПри разследването на смъртта на съпрузите е намерено предсмъртно писмо, съобщи старши комисар Ялчън Расим - директор на ОД на МВР.\r\nПо думите му мъжът е роден през 1932 година, а жената - през 1934 г. Тя е била със здравословни проблеми. \r\nИ по двете тела има огнестрелни рани в областта на гърдите. По всяка вероятност става въпрос за убийство и последващо самоубийство. Открито е и оръжието - законно притежавана ловна пушка, уточни Расим.\r\nСигнал за починалите е подаден от техни близки. По техни данни, след влизане в жилището на семейството в централната част на града, са открили мъртви жената и мъжът - в две различни помещения.\r\nОгледът и процесуално- следствените действия за изясняване на обстоятелствата, при които е настъпила смъртта на възрастните хора продължават.\r\n ", "date": "2019.02.07", "title": "Възрастно семейство открито застреляно в Шумен"}
{"url": "https://www.dnes.bg/obshtestvo/2019/02/07/kyde-v-bylgariia-jiveem-nai-dobre-standartyt-v-sofiia-4-pyti-po-visok.401450", "text": "Къде хората в България живеят най-добре? Според последните данни на Националния статистически институт, качеството на живот в столицата е близо два пъти по-голям отколкото в Пловдив и Варна. \r\nСравнявайки размера на БВП на човек, можем да определим какъв е стандарта както в други държави, така и в различните региони на страната.\r\nСпоред данните на НСИ, най-голямо БВП на човек от населението има София – над 30 хил. лв. След нея се нарежда Стара Загора с 17,5 хил. лв., като изпреварва редица по-големи населени места в страната, цитира данните \"Труд\". Този неочакван резултат се дължи на ниската безработица в града и опитите на общината да привлече международни инвеститори, които да дават големи заплати.\r\n                    \n                    \n                След Стара Загора се нарежда София област, с 15,5 хил. лв. БВП на човек, но този стандарт се дължи до близостта до Столицата. Четвърта е Варна с 13,8 хил. лв, следвана от  Габрово с 12,3 хил. лв. БВП на човек и Бургас с 12,2 хил. лв.\r\nМакар че е доста по-голям град от по-горе изброените, Пловдив остава седми в класацията с \r\n12,1 хил. лв. БВП на човек, следван от Враца и Русе с 11,6 хил. лв.и 11,1 хил. лв.\r\nВ дъното на класацията се намира Силистра със 6,6 хил. лв. БВП на човек.\r\nВсъщност, Враца може да се похвали и с най-голям ръст на БВП – близо 22% през 2017 година, ала причината далеч не е оптимистична. Все повече работодатели се насочват натам, но само защото има много работна ръка, която е склонна да приеме по-ниски заплати.\r\nВъпреки ръста на икономиката през последните години България остана на последно място в ЕС по БВП на човек от населението с 7300 евро. Това е четири пъти и половина по-малко от средното ниво за ЕС от 30 хил. евро. Най-близо до нас е Румъния с 9567 евро. Най-добре се представя Люксембург с 92 632 евро. В Германия БВП на човек е в размер на 39 650 евро, което означава, че там живеят 5,4 пъти по-добре отколкото ние.\r\nСпоред данните на Националния статистически институт, икономиката на страната ни е формирана главно от дяла на услугите.  Той е 66% спрямо този на индустрията – 28%.\r\nВ столицата се формират близо 40% от целия Брутен вътрешен продукт (БВП) на страната. Причината за това са високите заплати и ниската безработица в София.  Също така, услугите в София формират над 50% от целия обем на предоставените услуги в цялата страна.", "date": "2019.02.07", "title": "Къде в България живеем най-добре? Стандартът в София – 4 пъти по-висок"}
{"url": "https://www.dnes.bg/sofia/2019/02/07/sofiiskite-kokicheta-pojaren-kran-ponikna-na-grafa.401446", "text": "\nПри споменаването на думата \"Графа\" повечето читатели биха се запитали - \"Ох, пак ли нещо не е наред?\". Наистина, започва да ни омръзва оспоменаването на този \"митичен\" ремонт.  Но уви, отново се роди \"чудо невиждано\" на българската инженерна мисъл. \n\n\n\r\nКран поникна като зимно кокиче изпод зле подредените павенца на столичната улица. Той е голям и син, модерен – като от филмите... но е разположен по средата на спирката на трамвая и пешеходния тротоар. \n\r\nСнимките веднага пробудиха активните Facebook граждани към множество коментари: \n                    \n                    \n                \r\n\"Супер. Всеки, който си рови в телефона и ходи, може да усети удар в слабините. :) Разглезили сме се нещо! :)\"\n\r\n\"Пожарни кранове, сега! В този момент! Слагат в циганската махала, покрай нелегалните постройки! Явно е важно да ги има, точно там...\"\n\r\n\"Ако след хиляди години съществува живо човечество и при арехеологични разкопки се натъкнат на легендарно ремонтирания \" Граф\" , има да се смайват!\"\n\r\n\"а и плочките с лазер нивелирани...\"\n\r\n ", "date": "2019.02.07", "title": "Софийските кокичета – пожарен кран поникна на \"Графа\""}
{"url": "https://www.dnes.bg/temida/2019/02/07/severin-e-vmeniaem-otiva-na-syd-za-ubiistvoto-na-viktoriia.401478", "text": "Окръжна прокуратура - Русе ще внесе обвинителен акт срещу Северин Красимиров и ще поиска налагане на най-тежките наказания за две престъпления - изнасилването и убийството на Виктория Маринова, извършени по особено мъчителен  начин за пострадалата и с особена жестокост, съобщават от пресцентъра на Прокуратура на Република България. Двете деяния бяха извършени на 6 октомври миналата година.\r\nОкръжната прокуратура в Русе назначи петорна комплексна съдебно медицинска психологична и психиатрична експертиза на обвиняемия, заключението на която сочи категорично, че Северин Красимиров е вменяем и може да носи наказателна отговорност за извършеното. \n\n\n\n\n\r\n                    \n                    \n                Мъжът е с лека умствена изостаналост и е емоционално нестабилна личност – импулсивен тип, но може да разбира свойството и значението на извършеното и да ръководи постъпките си. Той е без фундаментални разстройства в базисни сфери от психичната дейност, които да нарушават основните му психични годности, поради което може да участва в наказателния процес и да разбира смисъла и значението на извършваните следствени действия и да разбира смисъла на наложеното наказание.\r\nГлавният прокурор Сотир Цацаров разпореди вземането на досъдебното производство на специален надзор и по него се извършват интензивни следствени действия от екип от прокурори.\r\nДо момента са разпитани 30 свидетели и са назначени 19 експертизи. Извършени са множество първоначални и допълнителни огледи на местопрестъплението и на веществени доказателства, както и претърсвания и изземвания. Изискани и получени са справки от мобилните оператори и медицинска документация.\r\nВ изпълнение на издадената от ОП - Русе Европейска заповед на разследване, прокуратурата във Федерална Република Германия извърши освидетелстване на Северин Красимиров и изготвените протоколи и фотоалбуми за това следствено действие са получени в прокуратурата. С оглед изложеното в протокола състояние на обвиняемия и установените по него следи от наранявания, Окръжна прокуратура- Русе назначи съдебно медицинска експертиза, която да даде отговор на въпроса дали е възможно установените наранявания да са получени в резултат на оказана от жертвата съпротива.\r\nПрипомняме, че извършителят на деянията бе задържан в изпълнение на издадена от прокуратурата Европейска заповед за задържане в Германия и бе преведен в страната ни. С определение на Окръжен съд – Русе на Северин Красимиров е определена мярка за неотклонение \"Задържане под стража“.", "date": "2019.02.07", "title": "Северин е вменяем, отива на съд за убийството на Виктория"}
{"url": "https://www.dnes.bg/notifikacii/2019/02/07/sled-kraia-na-dogovora-za-raketi-s-malyk-i-sreden-obhvat-kakvo-predstoi-za-evropa.401465", "text": "Предстои сложен период за международната сигурност. Тя се градеше на 4 основни договора. Договорът за противоракетната отбрана и Договорът за ограничение на въоръжените сили в Европа бяха денонсирани. В момента остава само Договорът за стратегическите настъпателни въоръжения, който е към своя край. Това каза ,, в ефира на .\r\n\"Този договор приключва през 2021 г. Ако не бъдат активирани много сериозни разговори за неговото продължаване, той автоматично приключва. С това се разрушава конструкцията за международната сигурност, която е изграждана още през 60-те години на 20-ти век“.\r\n                \n                Русия и САЩ се обвиняваха взаимно дълго време в серия от нарушения на Договора за ракети с малък и среден обсег, коментира той.\r\n\"САЩ заявяваха с достатъчно основания, че Русия подготвя вариант на крилатата ракета „Калибра“ с наземен вариант и увеличен радиус на действие до 2500 километра, което е пряко нарушение на договора“.\r\nОт много отдавна руското военно експертно мнение е, че Договорът за ракети със среден и малък обсег възпира възможностите на Русия. Позицията се разпространяваше много активно след излизането на САЩ от Договора за противоракетната отбрана, обясни Гърдев. \r\n.", "date": "2019.02.07", "title": "След края на Договора за ракети с малък и среден обхват: Какво предстои за Европа?"}
{"url": "https://www.dnes.bg/football/2019/02/07/aut-bobi-mihailov-veche-ne-e-chast-ot-uefa.401480", "text": "Президентът на БФС Борислав Михайлов не успя да намери място в новия Изпълком на УЕФА.\r\nМихайлов изкара два мандата в Изпълнителния комитет и бе сред десетте кандидата, но не получи достатъчно гласове и не бе избран по време на гласуването на 43-ия конгрес на централата, който се провежда в Рим.\r\n \r\nНовият Изпълком, който бе избран с четиригодишен мандат, включва Арманд Дука (Албания), Фернандо Гомеш (Португалия) Йеспер Мьолер Кристенсен (Дания), Андрий Павелко (Украйна), Луис Рубиалес (Испания), Шандор Чани (Унгария) и Давор Шукер (Хърватия).\r\n \r\nПрипомняме, че по-рано Александър Чеферин беше преизбран за президент на УЕФА за следващите четири години. Това не е изненада, тъй като словенецът беше единственият кандидат за поста. Той застана на него през 2016 г., когато смени Мишел Платини, който беше отстранен за съмнения за корупция.\r\n \r\n\r\n ", "date": "2019.02.07", "title": "Аут! Боби Михайлов вече не е част от УЕФА"}
{"url": "https://www.dnes.bg/obshtestvo/2019/02/07/pensioneri-nastoiavat-parite-im-po-blizki-do-evropeiskite.401484", "text": "Нашата основна цел е пенсиите на българските пенсионери да станат по-близки до тези на европейските пенсионери. Затова трябва да има преизчисляване на пенсиите с осигурителния доход за 2017 г., тъй като осигурителният доход за 2018 г. ще излезе към април. За това настоя Венелин Новаков от Националната инициатива \"Социална солидарност\", цитиран от БТА.\n\r\nАко от 1 април бъдат преизчислени пенсиите, ще са необходими около 1 милиард и 200 милиона лева за преизчисляването на всички отпуснати пенсии до 2015 г., заяви Новаков. Той добави, че ако преизчисляването на пенсиите е от 1 юли, ще са необходими около 800 милиона лева, но това не може да стане без решение на Народното събрание.\n                    \n                    \n                \r\nИскаме също пенсионер да бъде включен в листите за европейските избори, защото пенсионерите у нас са 2 милиона и 300 хиляди, заяви Венелин Новаков.\n\r\nПредседателят на Съюза на пенсионерите - 2004, Валентина Николова, каза, че от години настояват за приемането на Закон за възрастните хора. \n\r\n\"Такъв законопроект от 2005 г. се внася шест пъти и шест пъти се отрича\", коментира тя. \n\r\nТрябва да се приеме Закон за възрастните хора, да се преизчислят пенсиите, да се подобри здравното и социалното осигуряване на пенсионерите, както и да се гарантира тяхната сигурност, каза Валентина Николова.", "date": "2019.02.07", "title": "Пенсионери настояват: Парите им по-близки до европейските"}
{"url": "https://www.dnes.bg/football/2019/02/07/el-maestro-napuska-cska-zaradi-skandal-s-futbolistite.401483", "text": "Нестор Ел Маестро ще напусне ЦСКА заради скандал с футболистите, пише .\r\nНапрежението се е породило по време на дългия подготвителен лагер, но подробности не се съобщават. Наскоро спецът даде интервю пред клубната телевизия, в което намекна за създалата се ситуация.\r\n \r\n\"Най-добрата част от тренировъчния лагер е, че вече е почти приключил. Това може би е полушега, но не е лесно да бъдеш на едно и също място с едни и същи хора в продължение на три седмици. Разбирам, че това е нормално за България, но на мен ми беше за първи път, така че беше предизвикателство\", заяви той.\r\n \r\nСъс сигурност Ел Маестро ще иска солидна компенсация, за да прекрати договора си. Той застана начело на ЦСКА през лятото.\r\n \r\nФаворит за негов заместник е легендата Любослав Пенев. \r\n \r\n", "date": "2019.02.07", "title": "Ел Маестро напуска ЦСКА заради скандал с футболистите"}
