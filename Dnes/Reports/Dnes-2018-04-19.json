{"url": "https://www.dnes.bg/obshtestvo/2018/04/19/ot-fakulteta-chak-do-nasa.374142", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКолко дълго е разстоянието от столичния квартал \"Факултета“ до един от трите космически лагери по модел на НАСА? \n\r\nОказва се, че то е дълго колкото едно есе, написано от 13-годишната Симона Маркова. Тя печели конкурс на фондация \"Център на надеждата\" и през август заминава за турския град Измир, в единствения действащ космически лагер в Европа, създаден по модел на НАСА.\n\r\n\"Избрах да пиша по темата \"Спорт в космоса\", защото много обичам да спортувам. От дете гледам мачове с баща ми и той ме запали по футбола\", споделя Симона.\n\r\nОсвен че обича спорта, Симона, която живее и учи в кв. \"Факултета\", чете книги и набляга на уроците – все дейности, ярко контрастиращи със заобикалящата я среда. \r\n                    \r\n                    \r\nКазва, че не знае защо много ромски деца не искат да учат, защото успеха си дължи именно на учители, които запалват искрата към астрономията. Мечтата ѝ е да стане учител по метода сугестопедия, а сега е напът към осъществяването на една по-малка – да се приближи поне малко до звездите. \n\r\nИсторията разказват репортерът Божила Симова, операторът Александър Георгиев и монтажистът Христо Христов. ", "date": "2018.04.19", "title": "От \"Факултета\" чак до НАСА"}
{"url": "https://www.dnes.bg/akoshtete-vqrvaite/2018/04/19/zodiite-s-koito-shte-si-umrete-ot-skuka.374115", "text": "\r\nКогато се обръщаме към астрологията, обикновено очакваме да открием най-вече качества и позитивни отзиви. Това обаче невинаги е точно така. Понякога от хороскопа може да научите и кои са зодиите, които оглавяват някои не особено позитивни категории. Предстои да разгледаме един такъв списък.\r\nИ така. Кои са най-скучните зодии?\r\nТе са свързани с баланса и повечето хора си мислят, че Везните са толкова практични, че им липсва всякакво въображение. Това, което наистина ги прави скучни, е способността им да бъдат пасивно-агресивни.\r\nТе са господари на манипулацията, но не знаят, че останалите забелязват, и то доста добре, това тяхно поведение и след време на всички страшно им доскучава в тяхната компания.\r\nВижте кои са останалите скучни зодии в", "date": "2018.04.19", "title": "Зодиите, с които ще си умрете от скука"}
{"url": "https://www.dnes.bg/akoshtete-vqrvaite/2018/04/19/tendenciite-v-manikiura-za-proletta.374102", "text": "Благодарение на Cardi B и още няколко талантливи маникюристи, зад кулисите на пролетните подиуми откриваме по-пъстри дизайни от всякога.\r\nТози път всичко е свързано с две основни тенденции: триизмерно разкрасяване и лого на ноктите. \r\nНо ако не сте готови да приемете тези две смели тенденции, ние ви предлагаме някои от нашите любими идеи за изкуство за нокти.\r\n \r\n", "date": "2018.04.19", "title": "Тенденциите в маникюра за пролетта"}
{"url": "https://www.dnes.bg/football/2018/04/19/bombi-kryv-jertvi-ne-futbolyt-e-magiia-ne-ia-razvaliaite.374109", "text": "\n\r\nБомби, кръв, жертви - не, това не е война, нито предвоенна обстановка. Това е просто един мач. Дерби. ЦСКА - Левски. Фенове, ултраси, хореография, забавление, футболно зрелище. Това са стандартите, които изникват в съзнанието ни, когато предстои сблъсък на два гранда, нали? Уви обаче...ден по-късно никой не говори за футбол, а за кървавия инцидент, белязал двубоя на националния стадион \"Васил Левски\".\n\r\nВторият мач между \"червени\" и \"сини\" от серията през април остави горчив привкус у всички ни, които бяхме на стадиона. Резултатът от него и показаното от футболистите на терена вече нямат никакво значение. Нищо вълнуващо. И как да бъде иначе когато посред нощ лекари се борят да спасят зрението на една жена.\r\n                    \r\n                    \r\nЕдна жена, която просто е вършела служебните си задължения. Една жена, която с нищо не е провокирала нечия агресия. И всъщност тук няма значение, че тя е полицай. Няма значение, че е жена. Защото тук става дума за човешко същество и нечовешко поведение отсреща.\n\r\n\"Господа\", няма нищо мъжкарско в това да хвърляте бомби, да чупите, удряте или проявявате каквато и да било агресия. Това е слабост! Утре на мястото на тази жена, ще бъдете вие. И тук няма значение кой отбор \"подкрепяте\". Защото този отбор може и без вас.\n\r\nВие не допринасяте с нищо за развитието на футболната игра, нито пък за хубавите фенски емоции по трибуните. Вие, \"господа\", пречите и е крайно време да бъдат взети адекватни мерки срещу такива като вас!\n\r\nФутболът е магия - не я разваляйте, а я изживявайте!\n\r\n", "date": "2018.04.19", "title": "Бомби, кръв, жертви... Не! Футболът е магия – не я разваляйте!"}
{"url": "https://www.dnes.bg/index/2018/04/19/na-semeini-nachala-otjivelica-li-e-brakyt.374097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария е на второ място в ЕС по дял на родени извънбрачно деца според броя на населението. Отживелица ли е бракът и защо все повече двойки желаят да живеят на семейни начала, коментират в предаването \"Околосветско\" по  певецът Пламен де ла Бона, журналистът Биляна Запрянова и културиста Геогри Георгиев.\r\n\"Бракът не е отживелица. Хората предпочитат да живеят на семейни начала, защото е по-лесно да си хванеш багажчето и да си тръгнеш\", сподели Боряна Запрянова.\r\nКоментарът на културиста Георги Георгиев в студиото е, че когато двама души се намерят и могат да крачат в една посока, бракът би бил глазурата на тортата и ще даде последния щрих в хармонията.\rОще разсъждения по въпросите - убива ли подписът брака и спасява ли отношенията, когато семейството се разпадат, както и има ли значение хвърчащият лист, и кога подписът се превръща в истинска обвързаност с взаимност и уважение, се разискват в студиото на предаването.", "date": "2018.04.19", "title": "На семейни начала... Отживелица ли е бракът?"}
{"url": "https://www.dnes.bg/notifikacii/2018/04/19/izbraha-go-migel-dias-kanel-e-zamestnikyt-na-kastro.374131", "text": "Кубинският парламент избра Мигел Диас-Канел за нов президент на страната, с което сложи край на близо 60-годишното управление на братята Кастро, предаде Франс прес.\n\r\nВчера Диас-Канел бе посочен като единствен кандидат да замени Раул Кастро на поста председател на Държавния съвет. Резултатът от гласуването бе обявен днес. \n\nЗа 57-годишния цивилен, който досега беше първи заместник-председател на Държавния съвет, са гласували 603 от 604 депутати, потвърди пред парламента председателката на Централната избирателна комисия Алина Балсейро. Информацията вече бе съобщена малко по-рано от държавните медии.\n\r\nДиас-Канел бе избран за заместник на Раул Кастро през 2013 година, припомня Франс прес. Издигнал се постепенно в системата, той обикновено запазваше дискретност и не привличаше голямо внимание в сравнение с 86-годишния президент. \r\nНовият кубински държавен глава ще трябва да извърши исторически преход след близо 60-годишното управление на братята Раул и Фидел Кастро. Любопитното е, че по време на революцията от 1959 г. Диас-Канел още не е бил роден.\n\r\nПостът първи заместник-председател на Държавния съвет, втори по значимост в страната, ще заеме Салвадор Валдес Меса, 72-годишен синдикален лидер и високопоставен кадър на управляващата Кубинска комунистическа партия. Общо в 31-членният Държавен съвет на Куба ще бъдат включени 13 нови лица, както се очакваше.\n\r\nСлед революцията от 1959 г. до 2006 г. Куба беше управлявана от Фидел Кастро, който успя да устои на враждебността на Съединените щати въпреки разпадането на Съветския съюз. След като пое властта от брат си, Раул Кастро започна поредица от някога немислими реформи, като отварянето на икономиката за частна инициатива и сближаването със САЩ.\n\r\nДосегашният кубински президент ще запази функциите си на генерален секретар на влиятелната комунистическа партия до 2021 г., когато трябва да бъде на 90 години. Очаква се през идните дни да бъдат назначени министрите в новото правителство.\r\n", "date": "2018.04.19", "title": "Избраха го! Мигел Диас-Канел e заместникът на Кастро"}
{"url": "https://www.dnes.bg/politika/2018/04/19/socialist-armiiata-ima-kraina-nujda-ot-modernizaciia.374139", "text": "Консултативният съвет за национална сигурност е една изключително навременна среща, предвид сериозните предизвикателства пред системата ни за сигурност. Редно е да имаме консолидирана позиция по международните взаимоотношения, посочи депутатът от БСП Петър Витанов в студиото на \"Денят ON AIR\". \n\nСпоред него модернизацията на армията е крайно необходима.\n\r\n\"Вече колективната защита не гарантира сигурността на една държава. Всяка държава трябва да има нужното ѝ оборудване, за да се защитава сама. Една пета от бройките военнослужещи у нас не са заети. Заплатите са един от основните фактори, които биха мотивирали младите да се причислят към армия. Също така трябва да се подобри инфраструктурата и техниката\", подчерта още гостът пред Bulgaria ON AIR.\r\n                    \r\n                    \r\nОт БСП поискаха депутатските заплати да се намалят с 564 лв. За мнозина от управляващите този ход бе популистки. \"Не популизъм, а справедливост. Това беше една от първите промени, които предложихме преди година. Има разлом между гражданите и политическия елит. Народното събрание има много нисък рейтинг. 46% от населението ни живее в риск от бедност, а депутатите актуализират заплатите си на всеки 3 месеца\", категоричен бе народният представител.\n\r\nЗа финал на разговора социалистът изтъкна, че пред партията му стоят законодателните борби. \"Основна цел ни е да се подобри климатът. Европредседателството е основен приоритет на БСП. Откакто е започнало то не сме изслушвали министър в НС\", завърши Витанов.\n\r\n\r\n ", "date": "2018.04.19", "title": "Социалист: Армията има крайна нужда от модернизация"}
{"url": "https://www.dnes.bg/akoshtete-vqrvaite/2018/04/19/2-m-visoka-i-tejka-60-kg-nai-opasnata-ptica-na-sveta.374108", "text": "Чували ли сте за третата по големина птица в света? Казуари достига до 2 метра височина и тежи около 60 кг., което е теглото на един средностатистически човек. Това е най-опасната птица в света! \r\nКазуари може да скочи на 2 метра във въздуха и да бяга с 50 км/ч. Тези му качества, както и размера го правят много добър в битките. Един от ноктите му е дълъг 5 см. и той го използва като оръжие - не може да лети, но това никак не го спира в агресивните атаки.\r\n \r\nВсяка година се регистрират над 200 нападения над хора, но за щастие явно те са се научили да избягват нападателната птица, защото последната жертва е от далечната 1926г., когато мъж бил нападнат и убит от Казуари.\r\n \r\nЧесто оприличавана на голяма пуйка, птицата никак не изглежда смешна, когато се разгневи. Има много случаи на атаки над кучета и други домашни любимци, но коронният номер на Казуари е да влиза с взлом в домовете на хората през прозореца!\r\n \r\n", "date": "2018.04.19", "title": "2 м висока и тежка 60 кг. Най-опасната птица на света!"}
{"url": "https://www.dnes.bg/politika/2018/04/19/drami-sled-ksns-shte-izlizame-li-ot-es-i-nato.374140", "text": "Уводната част на КСНС започна с изводи за излизане от ЕС и НАТО, изрази мнение пред журналисти председателят на ПГ на ГЕРБ Цветан Цветанов след края на Консултативния съвет за национална сигурност (KСНС), свикан от президента Румен Радев. \n\n\"Най-трудният момент от 5-часовото заседание беше самото начало, защото първо имаше едно кратко уточнение. Позицията, която ни беше предоставена, не е засекретена, но не е коректно аз да я коментирам. Тези екземпляри, които ни бяха дадени, бяха събрани след това от администрацията на президента. И той усети, че има голям проблем, ако излезем и говорим за нея\", подчерта Цветанов, цитиран от \"Фокус\".\r\n                    \r\n                    \r\n\"Години след приемането ни в НАТО и в ЕС, ние искаме да останем там, да бъде достойни членове и да си гарантираме сигурността на България. Премиерът също подкрепи изцяло и беше съпричастен с емоционалните реакции на членовете на част от членовете\", коментира Цветанов.\n\r\nТой призова президентската институция да представи становището, по \"което трябваше да дискутираме, защото ако бъде представена черновата, ще видите, че действително сме прави в предположенията си, че президентската институция и екипа на президента със становището, което ни предоставиха, трябваше да излезем и да кажем, че започваме стъпки към излизане от НАТО\".\n\r\nНе на такова мнение обаче бе лидерът на БСП Корнелия Нинова. \"Нямаше внушения за излизане от ЕС и НАТО, това явно е лично мнение на г-н Цветан Цветанов\", подчерта Нинова.\n\r\nНа въпрос за черновата, която е била раздадена в началото на съвета и за това дали са се чули възгласи за излизането на България от НАТО и от ЕС, тя отговори: \"Абсурд. В никакъв случай не е имало изказване за излизане от ЕС и НАТО. Това не е чернова – винаги на КСНС президентът дава проект за декларация след дискусията\", посочи лидерът на БСП.\n\r\nСпоред нея нито премиерът Борисов, нито външният министър Екатерина Захариева са останали с впечатленията на Цветан Цветанов. \"Нямаше такива изказвания, имаше съвсем спокоен разговор кое да остане, кое да отпадне. Изненадана съм от това говорене на г-н Цветанов\", подчерта Нинова.\n\r\nОт администрацията на президента Радев също реагираха бързо и излязоха с мнение по казуса. \n\r\n\"Във връзка с манипулативните твърдения на председателя на Парламентарната група на ПП ГЕРБ Цветан Цветанов, че първоначалното предложение на президентската институция за становище на КСНС представлява документ, който \"ако го видите, ще се убедите, че само трябваше да излезем пред вас и да кажем, че започват стъпки за излизане от ЕС и НАТО\", Прессекретариатът на държавния глава предоставя пълния текст на първоначалното предложение за позиция на КСНС, направено от страна на президентската институция.\n\r\n\r\n ", "date": "2018.04.19", "title": "Драми след КСНС: Ще излизаме ли от ЕС и НАТО?"}
{"url": "https://www.dnes.bg/kino/2018/04/19/mihail-chuburov-predstavia-noviia-si-film-pred-rodna-publika.374118", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМихаил Чубуров е роден в Русе, но живее и постига успехи в Лондон. Изкарва курс за модели там, после завършва актьорско майсторство, интересува се и от политика.\r\nСтава единственият българин, член на Атлантическия клуб в Лондон. Започва да пише, посещава продуцентски курсове, разказва .\r\nЗапочва да снима филми и заснема първия си през 2008 година. Голям успех постига след като негов филм е номиниран за най-добър филм на London Independent Film Festival.\r\nДнес той е в България, за да представи новия си филм пред българска публика.", "date": "2018.04.19", "title": "Михаил Чубуров представя новия си филм пред родна публика"}
{"url": "https://www.dnes.bg/politika/2018/04/19/makedonski-deputati-blagodarim-vi-za-podkrepata-za-es.374132", "text": "Министърът за Българското председателство на Съвета на ЕС Лиляна Павлова се срещна в София с делегация на Комисията по европейски въпроси на Събранието на Република Македония, ръководена от председателя на Комисията г-н Артан Груби.\n\r\nЧленовете на македонския парламент, представители на различни политически партии, заедно изразиха своята признателност към усилията на България да насърчи създаването на свързаност и насърчаване на европейската перспектива за държавите от Западните Балкани.\n\r\n\"Благодарим ви за смелостта по време на вашето първо председателство на Съвета на ЕС да поставите една толкова важна и чувствителна тема като приоритет и да убедите Брюксел, че той трябва да стане общоевропейски\", каза председателят на Комисията Артан Груби. \r\n                    \r\n                    \r\nТой изрази мнението, че постигането на препоръката за започването на преговори за членство на Македония и Албания в ЕС е изцяло заслуга на България. Народните представители от Събранието на Македония потвърдиха, че страната им никога не е била по-близо до това да уреди отношения си с всички съседи и че за първи път в тези исторически преговори те имат подкрепата на цялото обществото.\n\r\n\"След подписването на Договора за приятелство, добросъседство и сътрудничество, в отношенията между нашите страни се случиха исторически събития и показахме как може да гледаме и вървим заедно напред\", каза министърът за Българското председателство Лиляна Павлова. Тя подчерта, че волята на Македония за реформи и усилията, които полага да изпълни препоръките на ЕС, е още един аргумент в полза на бъдещото членство.\n\r\nДвете страни бяха категорични, че държавите от Западните Балканите трябва да са единни и да се подкрепят в процеса на интеграция, защото това ги прави силни. Българският министър и македонските депутати се съгласиха още сътрудничеството да продължи с обмяната на опит, експерти и \"научените  уроци\" по пътя на членството и изравняване на различията между регионите.\n\r\n ", "date": "2018.04.19", "title": "Македонски депутати: Благодарим ви за подкрепата за ЕС"}
{"url": "https://www.dnes.bg/world/2018/04/19/kato-za-posledno-raul-kastro-razkritikuva-sasht.374138", "text": "Раул Кастро, който отстъпи президентския пост в Куба на Мигел Диас-Канел, разкритикува САЩ, че са се върнали към неоколониалното си поведение на американския континент, предаде Ройтерс.\n\r\nВ първата си реч, след като предаде държавната власт, Кастро нарече външната политика на президента на САЩ Доналд Тръмп \"неоколониална\". Тръмп засегна несправедливо търговски партньори на Съединените щати като Китай и Европа и се опитва да изолира Куба и нейните съюзници, отчете той в изказването си пред парламента.\n\r\nКастро и предишният американски президент Барак Обама, започнаха процес на историческо разведряване между комунистическа Куба и САЩ. Той обаче бе поставен под въпрос при Тръмп.\r\n                    \r\n                    \r\nДнес Раул Кастро потвърди, че ще през 2021 г. ще отстъпи и поста на генерален секретар на управляващата Кубинска комунистическа партия (ККП) на Мигел Диас-Канел, предаде Франс прес.\n\r\nСлед три години ще изтече моя втори и последен мандат като лидер на ККП, припомни 86-годишният Кастро. Той уточни, че тогава висшият партиен пост ще бъде зает отново от държавния ръководител.\n\r\nРаул Кастро изрази очакване Диас-Канел да изкара два петгодишни мандата като президент (председател на Държавния съвет) на Куба, предаде Асошиейтед прес.\n\r\nАгенцията припомня, че самият Кастро изкара два петгодишни мандата от 2008 г.\r\nВече бившият кубински президент потвърди подкрепата си за реформирането на социалистическата икономика, предаде още Ройтерс.\r\n ", "date": "2018.04.19", "title": "Като за последно: Раул Кастро разкритикува САЩ"}
{"url": "https://www.dnes.bg/sofia/2018/04/19/arh-zdravkov-ivancheva-natiskala-investitorite-po-3-nachina.374123", "text": "Сигналите от страна на инвеститори за неспазване на срокове от районната администрация на \"Младост\" са в три посоки - необявяване на разрешение за строеж, което е издадено от главния архитект, незаверяване на планове за безопасност и планове за управление на отпадъци, както и неспазване на процедурите по обявяване на градоустройствен план.\r\nТова каза пред медии главният архитект на София Здравко Здравков в коментар по случая със задържания кмет на \"Младост\" Десислава Иванчева, обвинена за вземане на подкуп в особено големи размери от строителен инвеститор, за да му бъде обявено от администрацията разрешението за строеж.\n\n\n\n\n\n\r\r\n                    \r\n                    Главният архитект обясни, че имало практика в районната администрация на \"Младост\" да не се обявяват разрешенията за строеж и да \"седят и отлежават с месеци в кабинета на г-жа Иванчева\". Той допълни, че след като издаде разрешение за строеж администрацията на районната община има 14-дневен срок да го обяви на заинтересованите лица.\r\nЗдравков каза още, че има поредица от забавени градоустройствени преписки, отново изпратени за обявяване, но това не се случва и тези документи седят в администрацията.\r\nГлавният архитект заяви, че има над 10 жалби от инвеститори за забавени документи. Като по тези случаи е сезирана Комисията по архитектура и е изпратена справка на председателя на СОС Елен Герджиков.\r\nЗдравко Здравков допълни, че от страна на кмета на 'Младост\" е имало \"изключително нежелание\" да се занимава с проблемите на района и да се комуникира с администрацията на главния архитект.\r\nКато отчете, че комуникацията с Иванчева е била сложна за получаване на становища, които са облечени в определена законова форма. \"Когато поемаш заявки пред избирателите, трябва да знаеш и как да ги изпълниш\", каза главният архитект, цитиран от БТА.", "date": "2018.04.19", "title": "Арх. Здравков: Иванчева натискала инвеститорите по 3 начина"}
{"url": "https://www.dnes.bg/politika/2018/04/19/karateto-prevyrnalo-borisov-v-borec-za-mir-i-opredeli-moia-politicheski-stil.374099", "text": "Нормално е да сме благодарни на Русия, но не може да има и грам съмнение относно западната ни принадлежност: България е ЕС, България е НАТО, казва премиерът Бойко Борисов в обширно интервю за \"Нойе Цюрхер Цайтунг\"  публикува акценти от интервюто.\n\r\nНа провокативния въпрос на \"Нойе Цюрхер Цайтунг\" дали е популист, след като от десетилетие насам налага своя личен отпечатък на властта в България, но в същото време обича да се дистанцира от политическата класа, Борисов отговаря отрицателно и добавя: \"Аз съм човек, който иска да върши добрини за обществото\".\r\r\n                    \r\n                    По-нататък премиерът отбелязва, че е радостен от постигнатото през последните години и споменава в тази връзка новите автомагистрали и метрото в София.\r\n\"Българите няма да забравят солидарността на Европа\", с чиято помощ бяха изградени тези обекти, уверява Борисов в интервюто.\r\nПо-нататък премиерът обяснява, че опитът, придобит в бойните изкуства, му е бил от полза и в политиката. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов.\n\r\nНа въпрос на \"Нойе Цюрхер Цайтунг\" защо центрист като него управлява в съюз с отчасти дясноекстремистки сили Борисов отговаря: \"Такава беше волята на народа. А ние в България казваме: Глас народен - глас Божи\". \n\r\nПо-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори. \n\r\n\"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование.\n\r\nПо-нататък в интервюто Борисов отговаря на въпрос за причините, довели до отказа на правителството да ратифицира Истанбулската конвенция. По думите на българския премиер този отказ се дължи на неконструктивното поведение на социалистите, които изкривили дебата, насаждайки страх в обществото с твърдението, че става дума за въвеждане на „трети пол\". По този въпрос Борисов е категоричен: „Основните виновници (за нератифицирането на Конвенцията - бел.ред.) са социалистите и близкият до тях президент Румен Радев. Те са длъжни да обяснят защо защитават домашното насилие\".\n\r\n\n\r\nНа въпрос къде позиционира България в конфликта между Запада и Русия Борисов изтъква традиционните културни, исторически и религиозни връзки на страната с Русия. Според него е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. \n\r\nВ същото време премиерът подчертава, че не може да има и грам съмнение относно западната принадлежност на страната: „Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\", заявява Борисов.\n\r\nНа въпрос защо България за разлика от повечето страни в ЕС не експулсира руски дипломати във връзка с покушението срещу Сергей Скрипал премиерът отговаря, че по-строги мерки срещу Русия би следвало да се приемат чак след като бъдат представени допълнителни доказателства за вината ѝ. „Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина.\n\r\nВъв връзка с българското европредседателство и стратегията на Еврокомисията за прием на страните от Западните Балкани Борисов обрисува следната визия: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа и да стимулират връзките между градове като София, Белград и Солун\", посочва Борисов и отчита като свой личен успех факта, че Западните Балкани отново са се превърнали в приоритетен регион.\r\n", "date": "2018.04.19", "title": "Каратето превърнало Борисов в борец за мир и \"определи моя политически стил\" "}
{"url": "https://www.dnes.bg/zvezdi/2018/04/19/megz-donesla-na-gadjeto-si-otrova-ot-tailand.374120", "text": "Миглена Каканашева-Мегз разкри за първи път, че има нов мъж до себе си.\r\n\"Заедно сме съвсем отскоро, не живеем под един покрив и затова не искам да разкривам подробности. Запознахме се в София, където най-малко съм очаквала да го срещна. Мога да кажа, че ме разбира. Той не успя да дойде с мен в Тайланд, защото много работи. Няма да издавам с какво се занимава, тъй като е популярно лице\", споделя Каканашева пред списание Love style.\r\nТя му донесла от азиатската страна билки, тигрова мас и екстракт от отрова на скорпион, които освен че са много лековити, действат като афродизиак.\r\nМегз признава, че наистина е била в Тайланд в компанията на милионерския наследник Иван Динев.\r\r\n                    \r\n                    \"Писаха, че ми е гадже, което не отговаря на истината. Той е приятел на моя близка и така се озовахме в една компания.\r\nИзкарахме си страхотно, въпреки стреса, който им докарах със закъснението си, защото за малко щях да изпусна полета заради цип, който се скъса в последния момент, при опита ми да прибера една шапка. \n\r\nЕ, успях да хвана самолета, въпреки че вече бяха затворили чекинга. Заради това се наложи да кача багажа си с мен в самолета\", споделя преживелиците си Миглена.\r\nА в Тайланд тя се отдала на рафтинг, като си избрала най-екстремното ниво и я спуснали от седем метра във водопада. \"Изобщо не ме хвана страх, напротив – беше страшно вълнуващо.\r\nНо за мой лош късмет във водата попаднах на отровна риба и получих яркочервен обрив по тялото. Мазах се с лечебна тигрова мас, която си купих от Тайланд. Тя доста ми помогна и вече имам много малко пъпки\", казва още дизайнерката.", "date": "2018.04.19", "title": "Мегз донесла на гаджето си... отрова от Тайланд"}
{"url": "https://www.dnes.bg/politika/2018/04/19/mareshki-sled-ksns-ne-ochakvame-che-moje-da-sme-zastrasheni.374134", "text": "Според данните, които имаме, не очакваме, че България може да бъде пряко застрашена от случващото се в Сирия, каза пред журналисти заместник-председателят на парламента и лидер на \"Воля\" Веселин Марешки, който си тръгна пръв от заседанието на Консултативния съвет за национална сигурност при президента.\n\r\nМарешки посочи, че заседанието е приключило и се правят редакции на текста. \"Мисля, че има консенсус, уточняват се последни текстове\", посочи той. \n\r\nПо думите му модернизацията на армията е бил един от основните въпроси на заседанието. \"Мисля, че има консенсус относно това дали трябва да бъде модернизирана\", каза Марешки, като по думите му има някакви разногласия относно темповете и сроковете.\r\n                    \r\n                    \r\nНа заседанието е била коментирана и позицията на България във връзка със случилото се в Сирия. \n\r\nНа въпрос дали са били докладвани преки заплахи за националната сигурност, Марешки посочи, че към днешна дата за България ситуацията е спокойна и страната не е застрашена от терористични или други акции, свързани с конфликтите на други места по света.", "date": "2018.04.19", "title": "Марешки след КСНС: Не очакваме, че може да сме застрашени"}
{"url": "https://www.dnes.bg/sofia/2018/04/19/zona-s-privilegii-slujitel-ste-na-mvr-parkiraneto-bezplatno.374107", "text": "Гражданин Столичната община за неправомерно паркиране на лични автомобили от страна на служители на МВР върху зелена зона в центъра на София чрез платформата за сигнали .\r\n\"Многократно писах жалби и подавах телефонни сигнали до Центъра за градска мобилност във връзка с неправомерно паркиране на лични автомобили от страна на служители на МВР в района на 4-то РПУ. За съжаление, от Центъра за градска мобилност не предприемат никакви действия, а на писмените жалби не отговарят вече 2 месеца\", посочва столичанинът в сигнала. \r\nТой съобщава това, че служителите от 4-то РПУ паркират личните си автомобили на ул. \"Крум Попов\" и ул. \"Св. Теодосий Търновски\" без да заплащат такса \"зелена зона\", нито пък разполагат със стикер. В същото време никога не биват санкционирани от органите на ЦГМ.\r\r\n                    \r\n                    Авторът на сигнала е приложил и две снимки, които са направени, след като служител на ЦГМ е сложил съобщение, че автомобилът е паркиран без да заплати дължима такса.След това обаче никой не е дошъл да санкционира автомобила, поради причината, че той е на служител на МВР.\r\nГражданинът отбелязва, че това не е еднократен случай, а е \"системно и ежедневно прекрачване на границите от тяхна страна\".\r\n\"Става въпрос за десетки автомобили, не за единичен случай\", коментира още той. \r\nСтоличанинът призовава правилата да бъдат еднакви за всички и допълва, че неговият автомобил винаги бива санкциониран, когато е паркирал неправилно. \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.19", "title": "Зона с привилегии: Служител сте на МВР? Паркирането – безплатно!"}
{"url": "https://www.dnes.bg/obshtestvo/2018/04/19/statistika-dali-sme-ubejishte-osnovno-na-siriici.374119", "text": "90% от получилите убежище в България през 2017 г. са били сирийци, показват данни на Евростат, представени от Европейската комисия.\r\nОбщо 1530 граждани на Сирия са получили закрила в нашата страна, а също 110 иракчани и двама души без гражданство.\r\nУ нас миналата година са били издадени 1705 одобрения по подадени молби за международна закрила, 800 от които са били за убежище.\r\nОт 4740 молби миналата година България е одобрила 1695 или 36 на сто.\r\nВ ЕС през 2017 г. закрила са получили 538 120 чужденци и това е спад с 25 на сто в сравнение с данните за 2016 година. Разселени са били 24 000 мигранти по квотите на ЕК.\r\nПо брой сред получилите закрила в ЕС водят сирийците (175 800 или 33 на сто), втори са афганистанците (100 700 или 19 на сто), а трети са иракчаните (64 300 или 12 на сто).\r\nОбщо 70 на сто от всички сирийци, получили закрила в ЕС, са добили статута си от Германия, показват данните. (БТА)", "date": "2018.04.19", "title": "Статистика: Дали сме убежище основно на сирийци"}
{"url": "https://www.dnes.bg/health/2018/04/19/anoreksiiata-poznata-ili-po-skoro-ne.374075", "text": "Анорексията е едно от заболяванията, придобили широка общественост през последнте няколко десетилетия, а жервите ? са лесно разпознаваеми, нерядко предизвикващи одумване по улиците, къде с притеснение и съчувствие, къде чисто клюкарски. \r\nМислим си, че сме наясно със същината на проблема – това са хора, често млади жени, които са недувлетворени от външния вид и теглото си и са обявили битка на килограмите, изпадайки в крайности и подлагайки живота си на риск. Но само това ли е анорексията?\r\n \r\nЧовекът е социално животно, и нерядко както основата, така и решението на проблемите му могат да се търсят в обществото, което обитава. Няма спор, обществената позиция е настроена явно срещу хранителните разстройства, в частност анорексията, но нагласата и добрите намерения не винаги са достатъчни. Както се казва, опознай врага, за да го победиш или с други думи – ето какво трябва да знаем за анорексията.\r\n \r\n\r\n \r\nСпоред международната класация на болестните състояния нейното наименование е „Анорексия нервоза“. Когато става въпрос за вече разгърната клинична картина, то тя се представя на две условни нива – повърхностна (видима) патология и базисна такава.\r\n \r\n\r\nВидно е при тези хора, че те страдат от ниско телесно тегло, дехидратация, ниско кръвно налягане, бавен пулс, посиняване на крайниците, ниска телесна температура, масивни невроендокринни промени, засягащи хипоталамуса, хипофизата, надбъбречните жлези, щитовидната жлеза и яйчниците, и при жените – аменорея (липса на менструация).\r\n \r\n", "date": "2018.04.19", "title": "Анорексията – позната или по-скоро не?"}
{"url": "https://www.dnes.bg/index/2018/04/19/sportna-estetika-ili-elegantnost-kak-da-se-oblechem.374092", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Градът може да изглежда сив и е абсолютна джунгла. Затова е хубаво да изразим характера си с готина комбинация от цветове\", коментира главният редактор на Tialoto.bg Криси Табачка.\r\nРубриката \"Облечи си тялото\" отново показва полезните и практични модни съвети на Томи Хелфигер. Отговорите на вечния въпрос за една жена - \"Какво да облека днес?\" - в предаването \"\".\n\r\nКакво е най-подходящо да облечем и как винаги да бъдем модерни, стилни и в крак с тенденциите? Седмичната визия – ежедневно градско облекло, с по-малко спортна естетика и повече елегантност. Три цвята, съчетани в перфектна визия.\r\n\"Най-голямата полза от тенденцията с райетата е, че можем визуално да коригираме недостатъците на тялото си. Полата прикрива коремчето и подчертава хубавите части на тялото\", коментира Криси Табачка пред .\n\r\nВ момента на мода са големите квадратни чанти с къси дръжки и дишащите материи, които позволяват на тялото да се чувства добре.", "date": "2018.04.19", "title": "Спортна естетика или елегантност: Как да се облечем?"}
{"url": "https://www.dnes.bg/mish-mash/2018/04/19/za-poreden-pyt-jena-ot-michigan-rodi-14-iia-si-sin.374122", "text": "Двойка от Мичиган с 13 синове се сдоби с още един, съобщи Асошиейтед прес, цитирана от БТА.\r\nВ. \"Гранд рапидс прес\" съобщава, че новият член в семейството на Джей и Кътари Шванд се появил на бял свят в сряда вечерта, 5 дни преди термина. \r\nДжей Шванд е радостен, че раждането минало без усложнения и майката и новороденото се чувстват добре. \r\nКътари поясни, че е свикнала с големите семейства, тъй като има 13 братя и сестри. \r\nДвойката решила да научи пола на бебето преди раждането му.\r\nСемейство Шванд живее в Рокфорд, северно от Гранд рапидс.", "date": "2018.04.19", "title": "За пореден път: Жена от Мичиган роди 14-ия си син"}
{"url": "https://www.dnes.bg/obrazovanie/2018/04/19/v-gimnaziia-v-lom-chakat-1-mln-za-stipendii-s-tyrpenie-i-disciplina.374074", "text": "В Ломската гимназия \"Найден Геров\" десет ученици очакват да получат стипендии от дарението от 1 млн. долара, завещани на школото от български емигрант в САЩ.\r\nДарителят е д-р Андрей Георгиев, който завършва Ломската гимназия през 1939 година. После е учил медицина в София и заминава за специализация в Чехословакия. След това обаче не се връща у нас.\r\nПремества се във Франция, а по-късно в САЩ. Следен е от Държавна сигурност по подозрение, че в САЩ се подготвя за шпионин. След 9 години оперативните работници признават, че д-р Андрей Георгиев се интересува само от медицина и прекратяват разработката.\n\r\nСредства от дарението още не са постъпили. Директорът на гимназията Теодор Йончев обясни, че дарителят е завещал 40%  от собствеността си, в това число и имоти. Когато те бъдат продадени и средствата разпределени между наследниците, гимназията ще получи своя дял.\n\r\n                    \r\n                    \r\nВъпреки това в училището регистрират спад на неизвинените отсъствия, които са сред критериите при определянето на стипендиантите.\n\r\nВ Профилирана гимназия \"Найден Геров” в град  Лом учат 252 ученици. Най-добрите от тях ще имат шанса да получат стипендия, за да следват в университети в САЩ и Европа. Такава е волята на дарителя д-р Андрей Георгиев.\n\r\n„Преди почти три години получихме информация, че ни е завещана част от неговото имущество, остойностени като 1 млн. долара. Завещанието разпорежда цялата му собственост да бъде превърната пари и след това да се изплащат дялове на тези хора и институции, защото не сме само ние институция наследник. Когато ни съобщиха от адвокатската кантора, наета от изпълнителя на завещанието, ни предупредиха, че това няма да стане бързо\", обясни пред \"Дарик\" директорът на гимназията Теодор Йончев.\r\n \r\nТова е и причината новината да не бъде съобщена веднага. Учениците и обществеността научават за дарението през пролетта на 2017 година, когато се открива банковата сметка, в която да постъпи сумата от дарението. През есента са избрани и първите 10 стипендианти.\r\n \r\n\"Имаме две момчета, които се обучават в Англия. Едното в Саутхемптън, а другото в Шотландия, в Абърдин. За български университети има други осем. Явяваха се на конкурс в две части. Едната по документи, а другата – интервю”, каза директорът.\r\n \r\nПрез 2007 година дарителят д-р Андрей Георгиев идва в България, посещава гимназията в Лом и се среща с директора й.  \n\r\n\"Това, което ми направи впечатление, че при положение, че 50 години този човек не е бил в България, той говореше перфектно български език, без никакъв чужд акцент\", спомня си Теодор Йончев.\n\r\nЖивотът на д-р Андрей Георгиев е изключително интересен. Информацията за него е изключително оскъдна. След като той напуска България започва една деветгодишна разработка на Държавна сигурност срещу д-р Андрей Георгиев с подозренията, че той се подготвя за диверсант, за шпионин в Щатите и ще бъде изпратен в България. \n\r\nНакрая оперативните работници признават, че този човек се е интересувал само от медицина, пише \"Труд\". \n\r\nДържавна сигурност е преписвала писмата до родителите му, следяла ги е много стриктно. Това са изключителни писма. Те показват един дълбоко чувствителен, обичащ родителите и родината си човек. Той през цялото време се е интересувал от тях. Изпраща им лекарства. Диагнози им поставя чрез писма. \n\r\nТой пише едно писмо, в което казва, че дължи всичко на майка си, защото тя го е научила на трудолюбие, на упоритост, тя му е дала цел в живота.", "date": "2018.04.19", "title": "В гимназия в Лом чакат $1 млн. за стипендии... С търпение и дисциплина"}
{"url": "https://www.dnes.bg/stranata/2018/04/19/chestitka-ot-800-lv-za-djigit-preletial-do-selo-sys-134-km-ch.374125", "text": "Фиш за 800 лева ще бъде издаден на шофьор, преминал покрай мобилна камера край шуменското село Градище със 134 км/час. Ограничението там е 60 км/ч. Това съобщиха от ОД на МВР след приключила 24-часова полицейска операция в областта.\r\nПолицейски служители, работили в село Панайот Волов, са засекли и водач, който е преминал през населеното място с превишение на скоростта с 54 км/час над максимално позволената за участъка 50 км/час. Той ще бъде лишен от правото да управлява моторно превозно средство.\r\nНа територията на Велики Преслав е установен водач, който е преминал в населено място с 97 км/час. За превишението от 47 км/час ще му бъде издаден електронен фиш в размер на 700 лв. Служители на полицейското управление в Нови пазар ще издадат електронен фиш на същата стойност и на водач, който е преминал със 112 км/час по пътен участък, на който ограничението на скоростта е било 50 км/ час.\r\r\n                    \r\n                    Още трима водачи са били засечени за 24 часа да шофират в населено място с превишение с над 50 км/час от максимално допустимата скорост.\r\nОбщо 229 са установените нарушения на скоростните режими по време на 24-часовата операция, проведена на територията на ОД на МВР- Шумен.\r\nОперацията по линия на ТИСПОЛ за контрол на скоростта в областта ще продължи до 22 април.", "date": "2018.04.19", "title": "\"Честитка\" от 800 лв. за джигит, прелетял до село със 134 км/ч"}
{"url": "https://www.dnes.bg/mish-mash/2018/04/19/boleznena-liubov-godejen-piyrsing.374124", "text": "Всеки ден в интернет човек може да намери различни откачени идеи. А най-новият тренд в сватбения свят е доста болезнен. Става въпрос за годежния пиърсинг, който заменя традиционния диамантен пръстен.\r\n\r\nВместо да носите пръстен, който рискувате да загубите или повредите, поставяте диамантен камък директно в кожата на безимения пръст. На пръв поглед звучи гадно, но хората дупчат различни части от тялото си, така че дупченето на пръста не е чак такава екзотика. И все пак...\r\n\r\nОт всички части на тялото, ползваме най-вече ръцете си. Шансът да закачате и наранявате кожата с камъка, е доста голям, затова е хубаво да си помислите дали си струва! Самият камък е обгърнат от малка метална пластина, чието продължение се забива в месото. Това прави бижуто релефно и увеличава вероятността то да се допира до различни повърхности.\r\r\n                    \r\n                    \r\nАко все пак искате да направите нещо лудо и екзотично, изберете по-малък камък и потърсете по-плоска форма.\r\n\r\nДруга модерна алтернатива на годежния пръстен са татуировките на пръстите. Да, те са перманентни, но пък веднъж направени, кожата ви след това няма да бъде наранявана\r\nОще любопитни новини може да намерите на ", "date": "2018.04.19", "title": "Болезнена любов: Годежен пиърсинг"}
{"url": "https://www.dnes.bg/notifikacii/2018/04/19/nov-probiv-za-raka-nadejda-za-bolnite.374126", "text": "Екип от учени от Свободния университет в Брюксел обяви за революционен пробив в познанията на човечеството за механизма и лечението на рака.\n\r\nЕкипът на проф. Седрик Бланпен за първи път е успял да установи различните етапи при напредъка на заболяването, както и да идентифицира 7 вида клетки, виновни за образуването на метастази. \n\r\nТези различия ще имат сериозни последици за диагнозата, прогнозата и лечението на пациенти с рак на кожата и рак на гърдата – едни от най-разпространените разновидности на онкологичното заболяване.\n\r\nРеволюционността на откритие идва от факта, че различните  клетки реагират по различен начин на прилаганите лечения, се казва в статия в списание \"Нейчър\", където резултатите от работата на екипа са публикувани днес. \r\nРазличните механизми на хетерогенността на туморите имат различен потенциал за развитие на метастази. Откритието може да даде отговори на въпроси защо пациенти с еднаква диагноза реагират по различен начин на стандартните методи на лечение.\n\r\nАвторите са успели да докажат, че не всички туморни клетки са функционално еквивалентни и че не развиват равномерни метастази. Те са установили, че тези, които изразяват и епителни и мезенхимни маркери - са отговорни за белодробните метастази.\n\r\nОт публикацията на резултатите става ясно още, че не клетките, които са претърпели пълна промяна, а тези с хибриден фенотип, имат най-голям потенциал за развитие на метастази.\n\r\nВ допълнение екипът на проф. Бланпан е идентифицирал генната регулаторна мрежа и туморни микро-среди, които контролират състоянията на различните туморни преходи, се казва в съобщението.\n\r\n\"Идентифицирането на тези различни състояния на туморно преходно представяне на различни функционални характеристики като пролиферация, инвазия и метастазния потенциал има много важни последици за разработването на нови стратегии за блокиране на прогресията и метастазите в тумора. \n\r\nВъзможно е тези различни състояния на туморен преход да са отговорни и за начина, по който карценомите реагират на химиотерапия и лъчетерапия \", обяснява ръководителят на екипа.\n\r\nВ публикацията се съобщава, че първоначалното откритие на механизма е на завършилата в Испания дерматоложка Евгения Пастушенко, която в последствие е присъединена към екипа, направил революционното откритие в Белгия.\n\r\nЕвропейската комисия съобщи, че изследователите на проф. Бланпан са последните 10 г. са получили 4 млн. евро от бюджета на ЕС. Учените добавят, че са имали подкрепа и от различни частни донори, които са им позволили да стигнат до откритието.", "date": "2018.04.19", "title": "Нов пробив за рака – надежда за болните"}
{"url": "https://www.dnes.bg/obshtestvo/2018/04/19/za-pryv-pyt-v-efir-novata-ni-kosmicheska-razrabotka.374133", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКосмосът е необятен и необясним. Учени и изследователи прекарват години в неговото изучаване в опити да обяснят какво се крие отвъд нашата планета. В предаването \"Директно\" за пръв път се показва новата разработка на Българска академия на науките, която се очаква да излети в орбита до края на годината.\r\nКак изглежда един детектор за космическа радиация и колко важна е информацията, която той ни дава? Може ли да бъде опасна за здравето?\r\n\"Дозата космическа радиация, която достига до нас, е пренебрежителна - едва 14% от дозата, която получава един човек годишно. Ние сме изложени на нея постоянно, но тя не е опасна\", коментира проф. Цветан Дачев.\r\r\n                    \r\n                    Измерването на нивата на космическа радиация е изключително важно за всички, които работят във въздушното пространство. Какво е важно за тях и защо те могат да упражняват професията си определен период от време?\r\n\"Космонавтите и екипажите на самолетите с непрекъснато подложени на радиация. Когато измерваме нивата, се получава определена цифра. Ако човек превиши тази цифра, той спира да лети\", каза пред телевизия Bulgaria On Air ученият от БАН.\r\n", "date": "2018.04.19", "title": "За пръв път в ефир – новата ни космическа разработка"}
{"url": "https://www.dnes.bg/zvezdi/2018/04/19/v-krachka-novoto-gadje-na-brad-pit.374116", "text": "След раздялата си с Анджелина Джоли, Брад Пит бе заподозрян в любовни отношения с доста момичета. Сред имената, с които решиха, че се е събрал бе дори и бившата му съпруга – Дженифър Анистън, която се раздели с настоящия си мъж Джъстин Теру. Все пак подобна информация за връзката между Джен и Брад се оказа само слух.\n\r\nВсъщност Пит излиза с привлекателната архитектка Нери Оксман, която всички очакват да стане новата медийна звезда, заради слуховете за романа му с актьора. Папараци следват редовно красавицата.\n\r\nСъвсем скоро била фотографирана как влиза в Масачузетския технологичен институт, където тя е професор. Обществото не престава да се чуди колко много Нери прилича на бившата възлюбена на Брад – Джоли.\r\n                    \r\n                    \r\nНери Оксман бе уловена с тъмен екстравагантен тоалет. За връзка с Пит се заговори в началото на месеца. Те са работили над общ проект, когато любовта им пламнала.\r\nВижте още за Нери Оксман в ", "date": "2018.04.19", "title": "В крачка: Новото гадже на Брад Пит"}
{"url": "https://www.dnes.bg/temida/2018/04/19/ubiistvo-s-tikso-i-kanokolit-pomnite-li-malkata-damla.373958", "text": "Разследването на убийството на малката Дамла в Момчилград преди Нова година миналата година продължава. То трябваше да приключи днес, но отново е удължено с два месеца. Причината е назначената комплексна експертиза, която трябва да даде отговор на въпроса дали убиецът на 7-годишното момиченце е бил луд и какво е било психичното му състояние във фаталната нощ.\r\nНовата експертиза включва ДНК и дактилоскопски анализ, трасологична и физико-химическа експертизи, разкриха от прокуратурата пред  24rodopi.com.\r\nМалката Дамла бе открита мъртва в дома си в Момчилград на 17 декември миналата година от майка й. Момиченцето било удушено, а главичката му обвита с тиксо. Дни по-късно за убийството бе задържан 25-годишният първи братовчед на детето Мехмед, който направил самопризнания пред разследващите.\n\n\n\n\n\r\r\n                    \r\n                    В момента той се намира в ареста с постоянна мярка \"задържане под стража\".\r\nРазследващите разкриват, че Мехмед първо се е опитал да упои детето. Той намазал марля с лепило \"Каноколит\" и запушил устата на момичето.\r\nСилно токсичното лепило обаче задушило детенцето. След като то издъхнало, убиецът облепил главата му с тиксо.\r\n25-годишният Мехмед се промъкнал в жилището с ключа на Дамла, който тя изгубила няколко дни преди това.\r\nОказало се, че ключът бил паднал от джоба й докато била в колата на братовчед си. Мехмед открил ключа, но не го върнал, разкриват източниците на изданието.\r\nЧасове преди убийството, братовчедът бил в Хасково, а разследващите смятат, че го е направил, за да има алиби.\r\nВ самопризнанията си Мехмед разказал, че влязъл в дома на Дамла и майка й, за да търси пари. Преди време леля му му дала 50 лева назаем,  на той искал още. Докато бил в къщата, детето се събудило и в паниката 25-годишният мъж го убил. Все още се изяснява дали е имало и друг мотив за зверското деяние.\r\nЗа няколко дни през декември бе задържана и майката на Дамла. Тя е била подложена три пъти на полиграф, като според \"детектора на лъжата\", родителят на детето казва истината с \"Не съм убила Дамла\".\r\nМехмед е работил известно време в детската градина, която е посещавала Дамла. Мъжът бил назначен в образователното заведение преди няколко години по програма за временна заетост в рамките на няколко месеца.\r\nМехмед е обвинен за умишлено убийство по особено жесток и мъчителен за жертвата начин на малолетно дете. В този случай законът предвижда най-тежкото наказание от 15 до 30 години лишаване от свобода или доживотен затвор без замяна.", "date": "2018.04.19", "title": "Убийство с тиксо и каноколит... Помните ли малката Дамла? "}
{"url": "https://www.dnes.bg/politika/2018/04/19/radev-sled-ksns-vremeto-za-obeshtaniia-izteche-dela-triabvat.374137", "text": "Българската армия изпълнява част от задачите си в ограничен обем, основно поради некомплектованост в личен състав и остаряла бойна техника, заяви президентът Румен Радев след края на КСНС, който продължи близо 5 часа. \n\"За 1 година армията намаля с близо 1000 човека, старата техника остаря с 1 година, а нова не бе придобита. Обстановката около нас не стана по-спокойна\", отчете държавният глава.\n\r\nПо думите му, след проведеното заседание днес, КСНС се е обединил около това, че съществените промени в геополитическата среда изправят националната ни сигурност пред нови предизвикателства.\n\r\n\"Неразрешените кризи с геополитическа значимост, процесите на дестабилизация в Черноморския регион и Източното Средиземноморие, нарастващата геополитическа конкуренция в региона на Западните Балкани, международният тероризъм, миграционният натиск, конфликтите в Близкия Изток и Азия, продължават да излагат на риск националната ни сигурност, сигурността в целия регион, а и в евроатлантическата зона като цяло\", посочи държавният глава и отчете, че се развиват паралелни процеси на съперничество и сътрудничество.\r\n                    \r\n                    \r\n\"Остава открит въпросът за способността на Въоръжените сили да изпълнят ангажиментите си в пълен обем\", изтъкна държавният глава. По думите му всички в заседанието са се обединили около мнението, че са необходими неотложни мерки, гарантиращи повишаване на отбранителните способности чрез ускоряване на процесите на модернизация, поддръжка на наличната техника и осигуряване на бойната подготовка. \n\r\n\"Изграждането на способности означава и ясна, дългосрочна политика по отношение на хората в отбраната. Необходими са своевременни действия за пресичане на тревожния отлив от Въоръжените сили, за тяхното окомплектоване, за издигане на социалния статус на военнослужещите и цивилните служители и престижа на военната професия. Подчертана бе необходимостта от силна обществена и политическа подкрепа и изпълнени конкретни мероприятия за преодоляване на недостига от способности на Въоръжените сили при изпълнение на задачите по различните мисии\", посочи Румен Радев след заседанието и изброи 5 мерки, които са записани в решението на КСНС.\n\r\n\r\n \r\n1. Актуализиране на „Средносрочна бюджетна прогноза за периода 2019-2021 г.“ в съответствие с поетите ангажименти в \"Национален план за повишаване на разходите за отбрана на 2% от БВП на Република България до 2024 г.\" Срок – октомври 2018 г.\n\r\n2. Преразглеждане на плановете на Министерство на отбраната за преодоляване недостига от личен състав и набелязване на нови конкретни мерки – септември 2018 г.\n\r\n3. Ускоряване на процесите по внасяне на Проектите за инвестиционен разход и тяхното съгласуване от Министерски съвет с последващо приемане от Народното събрание – юни 2018 г.\n\r\n4. Разработване на финансово осигурен план за възстановяване на техниката и въоръжението и осигуряване на жизнения им цикъл до снемане от въоръжение – септември 2018 г.\n\r\n5. Законодателната и изпълнителната власт да обединят усилията си по привеждане в изпълнение на поетите ангажименти по т. 1 от заседанието на КСНС, проведено на 30 май 2017 г.  – септември 2018 г. Тази последна точка касае най-вече осъвременяване на Закона за вероизповеданията, което да гарантира защита на традиционните български вероизповедания, ангажирани съответно на държавата и недопускане радикализация на религиозна основа.\r\n \r\n\"Призовавам институциите да се отнесат отговорно към проблемите на Въоръжените сили и към сигурността на българските граждани. Призовавам за делово и отговорно отношение към нашите съюзници. Виждате, обстановката е такава, че времето за обещания и декларации изтече. Дела трябват!\", завърши президентът.", "date": "2018.04.19", "title": "Радев след КСНС: Времето за обещания изтече! Дела трябват!"}
{"url": "https://www.dnes.bg/akoshtete-vqrvaite/2018/04/19/luks-i-ekzotika-svetlana-vasileva-otmaria-na-pochivka.374104", "text": "Светлана Василева се радва на екзотична почивка в компанията на своя годеник.\r\nГущеров и блондинката очевидно са заминали, за да се радват на своята компания, тъй като плеймейтката засипва социалните мрежи със снимки. \r\nНа кадрите тя демонстрира форми и дръзки визии, на фона на красиви морски дълбини.\r\n \r\nПозирането на Светлана Василева минава от лоби на хотел през тераса, до басейн и дори полегнала на овална мека мебел.\r\n \r\nНа нито една от снимките обаче не влиза в кадър Гущеров, нейният бъдещ съпруг.\r\n \r\n", "date": "2018.04.19", "title": "Лукс и екзотика: Светлана Василева отмаря на почивка"}
{"url": "https://www.dnes.bg/obshtestvo/2018/04/19/patriarh-neofit-se-podobriava-izveden-e-ot-reanimaciia.374117", "text": "Здравословното състояние на Негово Светейшество Патриарх Неофит се подобрява и той вече е изведен от реанимация, съобщиха от болница \"Токуда\".\r\nЛечението му ще продължи занапред в терапевтично отделение.\n\n\r\nВчера поради кардиологичен проблем Патриархът беше приет в болницата, където беше под лекарско наблюдение.\r\nЗападноевропейският митрополит Антоний обясни днес, че \"Негово светейшество има две клапи на сърцето, които са сменени преди няколко години и е нормално заради атмосферното налягане, човек да се почувства недобре, но и заради преумора, може да има различни причини - да доведат до прилошаване\".\r\r\n                    \r\n                    Всичко вече е овладяно и всичко е наред със здравословното състояние на патриарх Неофит, увери Западноевропейският митрополит.\r\nТой каза, че не се е чул лично с патриарх Неофит, но е разговарял с главния секретар на Светия синод, който \"държи пряк контакт\" с Негово светейшество.\r\nПатриархът се чувства добре, в болницата, освен лекарите, с него са и хората, които са денонощно заедно с него в Софийската митрополия, отбеляза митрополит Антоний. \n\r\n                                                                                                                                   \r\n ", "date": "2018.04.19", "title": "Патриарх Неофит се подобрява, изведен е от реанимация"}
{"url": "https://www.dnes.bg/politika/2018/04/19/nahluva-kradec-v-doma-ti-raniavash-go-ubivash-go-nevinen-si.374065", "text": "Нахлува крадец в дома ти... раняваш го, убиваш го – невинен си. Поправка в тази посока са внесли депутати от Обединени патриоти в Наказателния кодекс.\r\nТекстът, който те искат да се запише гласи: \"Няма превишаване пределите на неизбежната отбрана, когато нападението е извършено чрез противозаконно влизане в жилище\".\r\nЗаявка за разширяване на правото на всеки да защити живота и собствеността си воеводите направиха още през март, след като лекар от Пловдив застреля крадец в дома си.\n\n\n\n\n\n\r\nЗаради този случай сега 14 народни представители от ОП искат да се разшири правото за самоотбрана.\r\r\n                    \r\n                    Те настояват да няма превишаване пределите на неизбежната отбрана и когато нападението е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем.\r\nПредложението е за промяна в само един от текстовете, който в момента гласи, че няма превишаване пределите на неизбежната отбрана, ако нападението е извършено чрез проникване с насилие или с взлом в жилище.\r\nМотивът на депутатите към проекта е, че тези текстове от Наказателния кодекс трябва да са ясни не само за юристите, а и за гражданите.\r\nСпоред тях нападнатият е изненадан и в стрес, а на това противостои хладнокръвието на нападателя.\r\nВносителите обясняват, че в момента институтът на неизбежната отбрана се прилага само в два случая. Първият – когато в жилището се прониква чрез използване на физическа сила по отношение на едно или няколко лица, които се намират там. Вторият – когато проникването в жилището е осъществено чрез разрушаване, повреда или подкопаване на преграда, направена за защита на имота или на тези, които го обитават.\r\n\"Всички останали случаи на противозаконно влизане в жилище, например използването на заплаха, особена ловкост, техническо средство и други остават извън приложното поле на действащата разпоредба\", посочват вносителите.\r\nДепутатите предлагат и изменения, свързани с битовата престъпност.\r\nПредлагат да се ограничи действието на разпоредбата, която предвижда глоби от 100 до 300 лв. Проектът предвижда да се предвиди, че освобождаването от наказателна отговорност ще става, ако откраднатото е със стойност до една минимална заплата, а не две.\r\nПредлагат и от тази разпоредба да не може да се възползват всички извършители на две и повече престъпления в рамките на година. Сега тя е в полза при определена стойност на отнетото имущество.", "date": "2018.04.19", "title": "Нахлува крадец в дома ти... раняваш го, убиваш го – невинен си!"}
{"url": "https://www.dnes.bg/politika/2018/04/19/po-niski-zaplati-po-malko-vakancii-za-premier-ministri-prezident.374067", "text": "По-малка заплата за президент, премиер, министри, иска БСП.\n\r\nТехните възнаграждения зависят от депутатските, а както още вчера се закани червената шефка Корнелия Нинова, социалистите внесоха искане за промени в правилника за работата на Народно събрание, с които народните избраници ще се подписват срещу 2976 лв., вместо срещу 3540 лв., както е в момента. \n\n\r\n2976 лв. бяха заплатите на депутатите преди последното увеличение. Това обаче е основната им заплата, а отделно те взимат допълнително пари за работа в комисии, работни групи, делегации.\r\nАко мнозинството склони да приеме предложението на левицата, заплатите на депутатите ще бъдат замразени и няма да скачат на всеки три месеца на базата на средната заплата в обществения сектор, съгласно данните на НСИ.\r\r\n                    \r\n                    Това обаче означава да бъдат фиксирани заплатите и на премиера, министрите, президента и редица висши държавни чиновници, които зависят от депутатската заплата. Става въпрос за общо 19 органа от политическия и административен елит.\r\n\"Знаем, че ще има тежка съпротива, че ще ни изкарат по-черни от дявола, готови сме за това, но имаме само един аргумент, на който опонентите ни трябва да отговорят - кой друг в страната, освен политическия елит, получава на всеки три месеца увеличение на заплатата си, става въпрос за справедливост\", отсече Нинова.\r\nТя допълни, че с второто предложение на левицата ще бъдат орязани и ваканциите на депутатите. Съгласно него народните избраници ще почиват само на официално обявените празници, като всички останали, но и през целия месец август, както е в момента.\r\nНинова призна, че социалистите не са водили предварителни разговори с останалите парламентарни групи.\r\nПредложението на БСП за замразяването на заплатите и намаляване на отпуските е само за настоящото Народно събрание, а мнозинството в следващото ще решава как да постъпи.\r\n\"Ако съм тук в следващия парламент и БСП има мнозинство, това ще е първото нещо, с което ще започнем\", зарече се тя.", "date": "2018.04.19", "title": "По-ниски заплати, по-малко ваканции: За премиер, министри, президент..."}
{"url": "https://www.dnes.bg/muzika/2018/04/19/kalin-veliov-i-tumbaito-hvyrliat-v-dylbokite-vodi-na-latino.374073", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКалин Вельов и група \"Тумбаито\" са подготвили изненада за феновете. Само след броени часове те ще изпълнят някои от златните песни на 60-те и 70-те години на миналия век. Концертът ще започне в 22:00 ч. в столичен клуб.\r\n\"Латино звученето е доста интересно. Това е музиката на една цяла нация, много е интересно да навлезеш в нея, а когато я разбереш - чувството е неописуемо\", сподели в студиото на \"България сутрин\" Иван Ценов, перкусионист.\r\nА Калин Вельов разказа, че за да навлезеш в дълбоките води на латино музиката е нужно да се посветиш и да прекараш доста време в учене на този материал, тъй като териториите, от които тя произхожда, имат дългогодишна история и развитие.\r\nПевицата Далия Чорджаджийска пък сподели пред , че салсата всъщност е изключително гъвкъв стил, а начинът по-който тя зарежда е неописуем.", "date": "2018.04.19", "title": "Калин Вельов и \"Тумбаито\" хвърлят в дълбоките води на латино"}
{"url": "https://www.dnes.bg/obrazovanie/2018/04/19/fandykova-moderno-obrazovanie-tova-e-shansyt-ni.374069", "text": "Модерно образование и иновации – това е шансът на България и на Европа, каза кметът на София Йорданка Фандъкова по време на конференция в \"София Тех парк\". Темата е \"Educate to create\" – от дигитални ползватели към дигитални създатели\".\r\n\"Резултатът от тази конференция очакваме да бъде много важен - изготвяне на призив за действие от София, който се надяваме да начертае конкретни стъпки и да даде тласък на дигиталното образование, както в България, така и в цяла Европа\", каза още тя.\r\nПо думите й качественото образование е ключов фактор за развитието на икономиката.\r\n\"Модерно образование и иновации – това е шансът на България, това е шансът на Европа. Този шанс е днес, утре ще бъде късно – време е да действаме. Искам да поздравя българското правителство и Министерството на образованието и науката с много активните реформи, които провеждат в момента в българското образование. Резултатът в образованието, както знаем, за съжаление не идва утре, той ще дойде много по-късно, но усилията си заслужават\", допълни още Фандъкова.\r\r\n                    \r\n                    Тя припомни, че Министерски съвет прие над 11 програми за модернизация на българското образование.\r\n\"Най-важни са инвестициите в учителите и обучението им. Ако искаме създатели днес или утре, трябва да имаме учители създатели. Нека първо да си пожелаем всички учители да бъдат дигитални ползватели, което все още не е факт, но да мислим и по-смело, да привличаме млади учители, да привличаме не само учители с дигитални умения, а и създатели\", каза още кметът.", "date": "2018.04.19", "title": "Фандъкова: Модерно образование – това е шансът ни!"}
{"url": "https://www.dnes.bg/health/2018/04/19/shvashtaniia-prez-noshtta-ima-pone-3-prichini.374078", "text": "Схващанията на крайник по време на сън определено е неприятен проблем, при много хора придобиващ хронични измерения. В основата му стои неконтролируемото съкращаване на определени мускулни групи докато спим. \r\nНай-често се схващат мускулите на прасеца или бедрото. Болезненото схващане трае от няколко секунди до няколко минути, а остатъчната болка и дискомфортът може да се усещат и до няколко дни напред във времето. Най-сериозното последствие от нощните схващания на мускулатурата обаче е нарушението на съня.\r\n \r\nОсвен моментен, ефектът в случая може да е и по-дълготраен и да провокира хронични проблеми със съня.\r\n \r\nОт нощни схващания на мускулите на крайниците се оплакват около 60% от хората, а процентът се доближава до този на хората, изпитващи редовни нарушения на съня. Връзката в случая не е случайна. Експертите я обясняват с факта, че някои особености на съня може да повишат риска от нощни мускулни схващания.\r\n \r\nКато основна причина за тези схващания се приема дефицитът на магнезий и много хора се обръщат именно към неговия прием като средство за едновременно укрепване на мускулатурата и подобряване на съня. Ролята на магнезия в случая наистина е много важна, но има поне още 2 фактора, които предразполагат към нощни схващания на мускулите и влошаване качеството на съня.\r\n \r\n ", "date": "2018.04.19", "title": "Схващания през нощта – има поне 3 причини"}
{"url": "https://www.dnes.bg/sofia/2018/04/19/kadrite-v-it-sektora-v-sofiia-40-000-1-3-ot-tiah-jeni.374077", "text": "Работещите в IT сектора в София са повече от 40 000 души, 1/3 от тях са жени. Това каза кметът на Столична община Йорданка Фандъкова по време на конференцията \"Educate to create\".\r\n\"През последните години София се утвърди като място, отворено към създаване на нови компании, включващи иновациите и дигиталните технологии в своята дейност. Ние си поставихме за цел София да се развива не само като зелен град, но и като град на иновациите. По данни на Института за пазарна икономика IT секторът заема 5.7% от икономиката в София. Заетите в този сектор са с едни от най-високите заплати в страната. На територията на столицата работят около 5000 малки и над 20 големи компании със служители около 250 души. Тук са 89% от всички български компании, които работят в този сектор\", каза още Фандъкова. \r\r\n                    \r\n                    \"Това е една сфера, която наистина позволява повишаване стандарта и качеството на живот в нашия град. Ние разбираме това и се опитваме да подкрепим развитието на този сектор. Факт е, че младите хора са отворени към иновациите и дигиталните технологии. Както вече стана дума, всички вече са ползватели на дигитални продукти. Използването им прави уроците и обучението по-интересни и по-модерни. Дигиталните технологии позволяват включването на всички деца, включването на 100% от децата. Това е изключително важен факт. Очаквано, София е водеща в сферата на използване на нови технологии в образователния процес\", каза още кметицата.", "date": "2018.04.19", "title": "Кадрите в IT сектора в София: 40 000, 1/3 от тях – жени"}
{"url": "https://www.dnes.bg/health/2018/04/19/slyncezashtita-vseki-den-da-dori-prez-proletta.374081", "text": "Пролетта вече е в разгара си. Тепърва времето ще става все по-хубаво и приятно, което означава и по-слънчево. Затова е трябва да помислим за слънцезащита.  \r\n\"Слънцезащитните продукти трябва да се носят всеки ден, независимо от времето или плановете за някакви дейности на открито\", казва Алисън Артър, дерматолог и член на Американската академия по дерматология. Той припомня, че прекомерното излагане на тялото на слънце увеличава риска от появата на рак на кожата. Един от начините за предпазване от него е по-отговорната грижа за кожата, което включва използването на правилната защита от вредните лъчи на слънцето.\r\n \r\n\"Ползването на слънцезащитни продукти всеки ден е жизненоважно, защото ние се печем не само на плажа, а когато се разхождаме в парка, докато отиваме или се връщаме от работа, карайки колело или кола...“, допълва специалистът. И цитира данни на Центъра за изследване на рака във Великобритания, според които интензивното излагане на слънце всеки ден ни носи най-голям риск от меланом на кожата. \r\n \r\nЕто четири причини да използваме слънцезащитна козметика всеки ден:\r\n \r\nОблачното време е също толкова опасно, колкото и слънчевото – дори когато е студено и дори дъждовно, някои UV лъчи стигат до земята. Някои облацимогат да блокират една част от тях, но други спомагат за отразяването им и така увеличават риска от изграяне на кожата. Може да се намираме в планината и там да няма слънце, но въпреки това не трябва да пренебрегваме защитата на кожата. У нас на някои места има все още неразтопен сняг, който отразява UV лъчите и ги прави по-интензивни. Със затопляне на времето, ако планираме разходка в планината, първо трябва да се намажем, защото после може да е късно. Там се редуват места със сянка и слънце, които могат да ни изиграят лоша шега и да изгорим.\r\n \r\n\r\n ", "date": "2018.04.19", "title": "Слънцезащита всеки ден? Да, дори през пролетта"}
{"url": "https://www.dnes.bg/obshtestvo/2018/04/19/predlagat-sistemata-na-telk-resheniiata-pod-edna-shapka.374080", "text": "Eдин контролен орган към НОИ да следи цялата система по ТЕЛК освидетелстването. Това е предложението след срещата в МС на представители на правителството, НОИ и националнопредставителните организации на хората с увреждания.\n\n\r\n\"Този единен контролен орган ще упражнява контрол върху всички издадени ТЕЛК решения, върху детските ТЕЛК решения, тъй като до момента няма контрол върху тях\", обясни заместник-социалният министър д-р Султанка Петрова пред журналисти.\r\nПо думите й отделно при сигнал комисията ще има възможност съгласно българското законодателство да направи проверки на място. \r\nВ НОИ имат териториални дирекции и те могат по места да извършват чрез експерти контролни дейности, уточни заместник-министърът, цитирана от БТА.\r\r\n                    \r\n                    Предложението за промяна ще бъде допълнително обсъдено с организациите на хора с увреждания и след това ще бъде внесено в НС. Те отдавна предлагат да бъде създадена подобна единна комисия за контрол.\r\nВ момента има девет комисии, които трябва да извършват контрол върху цялата верига по ТЕЛК освидетелстването и това е заложено в Закона за здравето. Тук влизат Министерството на здравеопазването, Социалното министерство, НОИ, НЗОК, регионалните здравни инспекции, регионалните картотеки.\r\n\"Идеята е да се направи един контролен орган, защото от съществуването на девет комисии досега няма ефективност и липсва контрол\", отбеляза Петрова.\r\nОбсъдено е и лекарите, които злоупотребяват и допускат издаването на документи с невярно съдържание, да носят наказателна отговорност.\r\nКогато се установи, че лицето няма увреждане, а се възползва от системата години наред, то ще бъде принудено да възстанови сумата, която е получавало през годините.", "date": "2018.04.19", "title": "Предлагат: Системата на ТЕЛК-решенията – под една \"шапка\""}
{"url": "https://www.dnes.bg/politika/2018/04/19/pochivat-li-mnogo-deputatite-ne-pri-horata-v-stranata-sa.374082", "text": "Шефът на ПГ на ГЕРБ Цветан Цветанов заяви, че няма лошо да се запази досегашната формулата за формирането на депутатската заплата, когато икономиката върви нагоре.\r\nТой настоя, че е по-добре народните представители да получават пари от държавата, отколкото да станат \"хрантутници на определени икономически кръгове\". Въпреки това той допълни, че от ГЕРБ са готови за диалог по предложението на БСП да се фиксират депутатските възнаграждения.\n\n\n\r\nПо-рано днес социалистите внесоха искане за промени в правилника за работата на Народното събрание, с които народните избраници да получават фиксирана заплата от 2976 лв., а не 3540 лв., както е в момента. Друго предложение е и депутатите да почиват само на официалните празници и през целия месец август.\r\n                    \r\n                    \r\nЦветан Цветанов настоя, че като народен представител не се е възползвал от привилегии и нито веднъж не се е възползвал от командировъчни за работата си в страната.\n\r\n\"Като народен представител не съм се възползвал от привилегии, а съм се възползвал от това, че съм се натоварил с отговорност. Няма събота и неделя, в която аз да не съм в страната. Това са почивни дни за нормалните граждани, но за мен това е лишение от времето със семейството\", каза Цветанов.\n\r\nТой бе категоричен и че няма нещо, от което да се срамува пред гражданите.\n\r\nЦветанов уточни, че от ПГ на ГЕРБ се включват в различни каузи и всеки месец депутатите отделят между 500 и 700 лева от заплатите си, за да участват в определени инициативи.\n\r\n\"Като искат да си намалят заплатите, да направят това, което правим в ГЕРБ - да внесат тези 700 лева в тяхната каса и да дадат гласност за това, което правят\", посъветва Цветанов социалистите.\n\r\nВ отговор на въпрос дали е било популизъм и замразяването на депутаските заплати в 41-вия парламент от ГЕРБ, Цветанов обясни, че тогава това са били рестриктивни мерки и страната е излизала от криза.\n\r\n\"Но сега имаме икномически растеж. По-добре държавата да подпомага дейността на политическите партии, отколкото икономически кръгове и те да имат възможност да си определят законодателство, което ще бъде в милиарди лева щета на гражданите\", заключи вторият в ГЕРБ.\n\r\nОт коалиционния партньор \"Обединени патриоти\" пък дадоха заявка за диалог по темата със замразяването на депутатските заплати.\n\r\n\"От ОП никога не сме били привърженици на привилегиите и ще се включим адекватно в дискусията\", коментира Искрен Веселинов.\n\r\nТой също коментира и депутатските ваканции и настоя, че е повърхностно съждението, че те са прекалено продължителни.\n\r\n\"Т. нар. ваканция е едно средство за пестене на бюджетни средства, тъй като в този период депутатите нямат право да използват командировъчни, служебни коли, а те свършват не малка работа по районите си.\n\r\nРеално погледнато няма събота и неделя, в която да сме реално в събота и неделя, защото всеки от нас си има графици, обикаляме населените места\", обясни Веселинов.", "date": "2018.04.19", "title": "Почиват ли много депутатите? Не, при хората в страната са!"}
{"url": "https://www.dnes.bg/sofia/2018/04/19/mlad-myj-skochi-ot-carigradski-kompleks-v-sofiia.374087", "text": "Млад мъж е загинал, след като е скочил от комплекс \"Цариградски\", съобщиха от МВР.\r\nОттам уточниха, че става дума за самоубийство. \r\nВсе още няма данни за годините на мъжа. Обстоятелствата около инцидента се изясняват.", "date": "2018.04.19", "title": "Млад мъж скочи от \"Цариградски комплекс\" в София"}
{"url": "https://www.dnes.bg/eu/2018/04/19/germaniia-syglasna-da-prieme-oshte-10-000-bejanci.374083", "text": "Правителството на Германия е съгласно да приеме още 10 000 бежанци от Северна Африка и Близкия изток като част от програма на Европейския съюз, заяви европейският комисар за миграцията, вътрешните работи и гражданството Димитрис Аврамопулос, цитиран от ДПА.\n\r\nГермания се е съгласила с плана по-рано тази седмица, каза Аврамопулос пред германската медийна група \"Функе\".\n\r\n\"Германското правителство отново е на предна линия по въпросите на международната солидарност\", заяви той.\n\r\nСлед като други държави от ЕС се съгласиха да приемат 40 000 бежанци, целите на програмата бяха постигнати и вероятно ще бъдат надхвърлени, каза Аврамопулос преди среща с германския вътрешен министър Хорст Зеехофер в Берлин.\r\n                    \r\n                    \r\nПрограмата, обявена миналото лято, има за цел да осигури пряк и сигурен маршрут до Европа за най-нуждаещите се от убежище. До есента на 2019 г. най-малко 50 000 души, предимно от Северна Африка, би трябвало да намерят нов дом в ЕС.\n\r\nАврамопулос призовава Германия да премахне граничния контрол, въведен по време на бежанската криза, при която 890 000 души потърсиха убежище в страната през 2015 г.\n\r\nШенгенската зона позволява възобновяване на граничния контрол в периоди на криза, но Аврамопулос каза, че не може да допусне това да продължава неограничено.\n\r\n\"Трябва бързо да се върнем към нормалното функциониране на Шенгенската система\", заяви той.\n\r\nГермания планира да удължи контрола на границата с Австрия след изтичащия през май краен срок. \r\n/БТА/ ", "date": "2018.04.19", "title": "Германия съгласна да приеме още 10 000 бежанци"}
{"url": "https://www.dnes.bg/stranata/2018/04/19/po-liniiata-burgas-kameno-avtobus-se-zapali-v-dvijenie.374085", "text": "Автобус, пътуващ по линията Бургас-Камено, се запали в движение. Инцидентът е станал около 10 часа сутринта, когато се появило задимяване в задната част на машината, до двигателя.  \r\nМаршрутът е изпълняван от фирма \"МБУС\", съобщи Нов тв. \r\nШофьорът e реагирал веднага и с пожарогасителя е успял да загаси пламъците преди пристигането на екипа на пожарната.\r\nВсички пътници са били изведени от автобуса, няма пострадали. Причините за инцидента се изясняват.", "date": "2018.04.19", "title": "По линията Бургас-Камено: Автобус се запали в движение"}
{"url": "https://www.dnes.bg/temida/2018/04/19/piinala-podkarala-djipa-potroshila-10-koli-posle-drypnala-niakolko-drypki.374079", "text": "Пловдивският районен съд освободи от ареста срещу парична гаранция от 20 000 лева младата жена, която блъсна 10 автомобила.\r\nСъдия Теофана Спасова прецени, че няма опасност 21-годишната Габриела Медарова да се укрие, или да извърши друго престъпление и я освободи от най-тежката мярка \"задържане под стража\".\r\nПарите трябва да се внесат в 10-дневен срок, след което Габриела ще бъде освободена от ареста.\n\n\r\nВ съдебната зала стана ясно, че вече е готова автооценъчната експертиза, от която е видно, че размерът на нанесените щети е за над 40 000 лева. Тя надвишава значително допустимата сума от 14 пъти минималната работна заплата у нас и затова се счита, че става дума за значителни имуществени щети, нанесени на автомобилите.\r\r\n                    \r\n                    Габриела е извършила катастрофата след употребата на алкохол – 1,3 промила, а и на наркотици. Обяснението й защо се качила пияна зад волана било, че не й платили и нямала пари за такси. Пред магистратите тя обяви, че пушила марихуана след ПТП-то, за да се успокои.\r\nНастоя, че не е бягала от местопроизшествието, а просто за 10 минути отишла до дома си, където бе закопчана от униформените.\r\nМеждувременно във Facebook приятелят й Пачо написа прочувствено писмо, с което й се обясни в любов: \"Обичам те повече от всичко, а всичко останало ще се оправи въпреки всички и всичко\".\r\n\"Моя любима! Всичкото ми! Най-най-\", продължава с прочувствената изповед мъжа, който се занимава с продажбата на автомобили втора употреба.\r\nНа 15 април, около 6 сутринта, 20-годишната Габриела, която има две години стаж като шофьор, управлява джипа на приятеля си по пловдивската улица \"Македония\", губи управление върху автомобила и помита 10 паркирани коли.\r\nЗа престъпленията, за които е обвинена танцьорката, се предвижда наказание от 1 до 3 години лишаване от свобода, както и глоби или пробация.", "date": "2018.04.19", "title": "Пийнала, подкарала джипа, потрошила 10 коли... после дръпнала няколко дръпки"}
{"url": "https://www.dnes.bg/stranata/2018/04/19/shamar-sled-shamar-vyv-vid-na-8-kofi-s-800-leva-na-stotinki.374076", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n800 лева в 8 кофи пълни със стотинки – това получиха двама освободени работници от своя работодател във Враца.\r\nТе нямали предизвестие и след като не склонили да подпишат освобождаване по взаимно съгласие, си навлекли тези неприятности.\r\nЗаведението, в което работели Теодора и Иван, хлопнало врати заради слаб оборот и шефът ги освободил, въпреки че те повече от две години работели всеотдайно, разказват те пред .\n\r\nСлед този удар обаче двамата получили и втори такъв. Шефът им издължил част от обезщетеията в 8 кофи жълти стотинки.\r\nСпоред двамата бившият им шеф им се подиграва.\r\nТой от своя страна пък твърди, че имал само тези пари. Останалите обаче също се кани да изплати по същия начин – в кофи, но с монети от по 5 стотинки, които събирал, за да издължи сметки за парно.", "date": "2018.04.19", "title": "Шамар след шамар... Във вид на 8 кофи с 800 лева на стотинки"}
{"url": "https://www.dnes.bg/notifikacii/2018/04/19/kontuziia-izvadi-edna-ot-gimnastichkite-za-evropeiskoto.374086", "text": "Най-младата от гимнастичките от ансамбъла по художествена гимнастика Теодора Александрова е със сериозна контузия, която ще я извади извън игра за няколко месеца. \r\nРодената през 2001 гимнастичка има счупване на костици в стъпалото и вече е с фиксираща протеза, тип ботуш.\r\nТака Александрова със сигурност ще пропусне европейското първенство, което ще се проведе от 1 до 3 юни в Гуадалахара в Испания, пише \"\".\r\nНа нейно място в следващите състезания ще играе резервата Стефани Кирякова.\r\nВъзстановяването на Теодора ще продължи дълго, но за щастие няма да се налага оперативна намеса.\r\nПо време на световната купа в София три от гимнастичките на Весела Димитрова играха с контузии. След безапелационно спечеления златен медал в многобоя Илияна Раева заяви, че Елена Бинева и Лаура Траатс изпитват сериозни болки и едвам стоят на краката си, а при Теодора Александрова нещата не са толкова сериозни.\rЛекарите се надяват, че грацията ще успее да се възстанови за световното първенство, на което България е домакин през септември.\r\n ", "date": "2018.04.19", "title": "Контузия извади една от гимнастичките за Европейското"}
{"url": "https://www.dnes.bg/notifikacii/2018/04/19/sindikatite-v-mvr-strogi-sankcii-za-agresiia-kym-policai.374084", "text": "Синдикалната федерация на служителите в МВР настоява да се предвидят по-строги санкции спрямо всички лица, демонстриращи агресия и/или неуважително отношение спрямо органите на реда, съобщиха от СФСМВР в писмо, изпратено до медиите.\r\nВ позицията си синдикатите изразяват пълна подкрепа и съпричастност към служителката на МВР, която изпълнявайки служебните си задължения, получи тежки наранявания по време на футболната среща между отборите на ЦСКА и Левски вчера.\n\n\n\r\nСиндикатите настояват спешно да се предприемат необходимите мерки, които да гарантират физическата неприкосновеност на полицая и да се определи зона за сигурност, която ако бъде нарушена, то представителите на държавата, в лицето на полицията, да имат право да се защитят със всички позволени от закона средства.\rСФСМВР настоява да се предвидят по-строги санкции спрямо всички лица, демонстриращи агресия и/или неуважително отношение спрямо органите на реда.\r\nПодобни инциденти, като вчерашния, са удар не само върху авторитета на МВР, но и резултат от много, проведени във времето, неуспешни политики и реформи, които са имали за цел да се защитят правата на гражданите и не са предвиждали защита на правата и живота на полицаите.\r\n\"В цял свят задействането на самоделно взривно устройство на многолюдно място се приема за тероризъм. И ако в конкретния случай очевидно хулиганските подбуди не ни позволяват да определим деянието като терористичен акт, то категорично можем да се каже, че подобни прояви са част от ширещ се по стадиони и улици терор. Насочен не срещу конкретна жертва като пострадалата ни колежка. Насочен срещу закона, морала, срещу цялото общество. Срещу този терор обществото и институциите трябва да са единни\", категорични са от Синдикалната организация на МВР.\r\n ", "date": "2018.04.19", "title": "Синдикатите в МВР: Строги санкции за агресия към полицаи!"}
{"url": "https://www.dnes.bg/snimka-na-denia/2018/04/19/petyk-nahluva-hladen-vyzduh-a-s-nego-i-valeji.374089", "text": "През нощта ще е предимно облачно, над Източна България - с валежи от  дъжд. Преди обяд в източните райони облачността временно ще се разкъса и  намалее, но след обяд отново ще се увеличи.\r\nНа много места в Централна и  в Западна България ще има валежи от дъжд, след обяд в югозападните  райони - придружени с гръмотевици. Ще духа слаб до умерен вятър от  север-североизток. С него ще нахлува хладен въздух. Минималните  температури ще са от 8 до 13, а максималните - между 17 и 22 градуса, сочи .\r\nПо Черноморието преди обяд ще е облачно, с валежи от дъжд. Около и  след обяд облачността ще се разкъса, но на отделни места отново ще  превали. Ще духа умерен вятър от север-североизток. Максималните  температури ще са 11-14 градуса. Температурата на морската вода е 11-12  градуса. Вълнението на морето ще е 2-3 бала.\rВ планините ще е облачно, с валежи от дъжд, над 2000 метра - от  сняг. Ще духа умерен, по билото на Стара планина - силен североизточен  вятър. Максималната температура на височина 1200 м ще е около 12, на  2000 метра - около 4 градуса.\r\nПрез нощта срещу събота облачността от югозапад ще намалява, вятърът  ще отслабне, на места в западната половина ще стихне.\r\nОт НИММХ уверяват, че през почивните  дни ще бъде предимно слънчево. В събота сутринта ще е сравнително  хладно, с минимални температури 4-9 градуса, но през деня ще започне  бързо затопляне и в неделя максималните ще са между 22 и 27 градуса.", "date": "2018.04.19", "title": "Петък: Нахлува хладен въздух, а с него и валежи"}
{"url": "https://www.dnes.bg/usa/2018/04/19/donald-trymp-se-nadiava-dvete-korei-shte-zajiveiat-v-mir.374039", "text": "Президентът на САЩ Доналд Тръмп изрази надежда, че обявените безпрецедентни преговори със Северна Корея ще позволят на целия Корейски полуостров \"да живее в сигурност, благоденствие и мир\", предаде Франс прес.\n\r\n\"Надяваме се тази среща да бъде много успешна и с нетърпение очакваме\" да участваме в нея, заяви Тръмп, който се съгласи да се срещне с лидера на КНДР Ким Чен Ун в близките седмици.\n\r\n\"Както вече съм казвал, пред Северна Корея се простира обещаващ път, ако тя премахне ядрените си оръжия напълно, проверимо и необратимо. Това ще е голям ден за тях и за света\", добави американският президент на съвместна пресконференция с японския премиер Шиндзо Абе в курорта си Мар-а-Лаго във Флорида.\n\n\r\r\n                    \r\n                    \"Ако обаче преценя, че тази среща няма да е плодотворна, няма да отидем на нея. А ако отида там и се окаже, че срещата не е плодотворна, с най-голямо уважение ще я напусна\", предупреди Тръмп.\n\r\nПрезидентът на САЩ заяви, че Вашингтон ще положи големи усилия да постигне освобождаването на отвлечените преди десетилетия от Северна Корея японски граждани, предаде ДПА.\n\r\n\"Ще работим много, много усилено по този въпрос и ще се постараем да върнем тези хора у дома\", каза Тръмп. Той съобщи, че се водят и преговори за освобождаването на трима задържани в КНДР американски граждани. \"Има много добър шанс да стане\", заяви Тръмп.\n\r\nЯпонският премиер Шиндзо Абе обяви, че неговата страна и САЩ ще обсъждат търговски споразумения, като същевременно призна, че по този въпрос все още са в разногласие с президента Тръмп, предаде АФП.\n\r\n\"Договорихме се да започнем преговори по свободни, равноправни и взаимноизгодни търговски споразумения\", заяви японският премиер.\n\r\nДвамата лидери обаче не скриха, че са на различни мнения по този въпрос. Япония иска да върне САЩ в Транстихоокеанското партньорство (ТПП), което е подписано от 11 страни, а САЩ предпочитат двустранно търговско споразумение.\n\r\n\"Те се интересуват от двустранно споразумение. Позицията на нашата страна е, че ТПП е най-добрият вариант за двете страни\", заяви Абе.\n\r\n\"Не искам да се върна в ТПП, но ще го направя, ако ми предложат сделка, която не мога да откажа от името на САЩ. Предпочитам двустранно споразумение, защото смятам, че то е по-добро за нашите работници\", каза Тръмп. \r\n/БТА/ ", "date": "2018.04.19", "title": "Доналд Тръмп се надява: Двете Кореи ще заживеят в мир!"}
{"url": "https://www.dnes.bg/sofia/2018/04/19/tramvainite-relsi-pri-seminariiata-parking-aktove-globi-koga.374038", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗрител на  ни сигнализира чрез онлайн платформата за нерегламентиран паркинг в източната част на кв. \"Лозенец\" непосредствено до Семинарията.\r\nСтава въпрос за пространството между ул. \"Стоян Михайловски\" и пл. \"Велчова завера\", където шофьорите системно паркират автомобилите си.\r\nШофьорите паркират буквално върху трамвайните релси. Столичният инспекторат непрекъснато налага глоби с фишове. Това обаче се оказва нетрайно решение на проблема\", коментира пред Bulgaraia ON AIR кметът на район \"Лозенец\" Любомир Дреков.\r\n                    \r\n                    \r\nТой посочи, че е внесъл доклад в Общинския съвет за разширяване на \"зелената зона\" в района, която да обхване и това пространство, да се ограничи с колчета и практиката на незаконното паркиране да спре.\n\r\n\"Законът и в момента гласи, че въпросната зона е действащо трамвайно трасе. Всеки един от нас би трябвало да дава личен пример, да спазва законите и да не ги нарушава\", категоричен бе общинскит съветник Симеон Славчев.\r\n ", "date": "2018.04.19", "title": "Трамвайните релси при Семинарията – паркинг! Актове, глоби... Кога?"}
{"url": "https://www.dnes.bg/sofia/2018/04/19/3-chasa-operirali-policaikata-ot-macha-shte-vijda-no.374040", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолицайката, която пострада при вчерашното дерби между \"Левски\" и ЦСКА, остава в ИСУЛ. Тя се е намирала в един от входовете на стадиона заедно със свои колеги, когато била уцелена с бомбичка. След инцидента стана ясно, че съществува опасност да загуби зрението на едното си око.\n\n\n\r\nДоц. Борислав Кючуков от Очната клиника в ИСУЛ, който е оперирал 24-годишната жена, застана пред камерата на , за да даде повече подробности за състоянието ѝ.\r\n\"Беше приета снощи към 22-22:30 ч. с тежка травма на дясното око - голяма входна рана на роговицата от 7-8 мм. Такива пациенти са чести в нашата клиника. В рамките на 2-3 часа тя беше в операционната. Зашихме раната на роговицата, екстрахирахме чуждото тяло, то се оказа едно стъкло. Това стъкло беше наранило лещата, наложи се да премахнем и нея. Важното е, че задната капсула на човешката леща е запазена в по-голямата си част, така че на втори етап има къде да се имплантира вътреочна леща\", обясни доц. Кючуков.\r\r\n                    \r\n                    Предстои да бъде направена втора операция на жената. Тя няма да изгуби зрението си, но това на дясното око няма да бъде равностойно на това на лявото.\r\n\"Очаквам тя да има добро зрение, предстои продължителен възстановителен период. Пълно възстановяване ще има от 4 до 6 месеца\", уточни доц. Кючуков.\r\nВ ИСУЛ беше приет и още един ранен от бомбичката полицай, но с по-незначителни наранявания по лицето. Той е бил изписан от болницата още снощи.\n\r\n ", "date": "2018.04.19", "title": "3 часа оперирали полицайката от мача, ще вижда, но..."}
{"url": "https://www.dnes.bg/televizia/2018/04/19/da-priiutish-izdirvan-ot-policiiata-v-edno-frensko-selo.374043", "text": "Трети епизод от пети сезон на сериала \"Едно френско село\" продължава след среща с Мари Антон и Клод се чудят дали да не се присъединят към съпротивата и в крайна сметка решават да го направят.\r\nДаниел, заживял в Моисе със Сара, Густав и Те Киеро, приютява организатора на атентата срещу Шасань, който е ранен в рамото и издирван от полицията.\r\nГледайте \"Едно френско село\" всеки делник от 20:30 часа по телевизия \r\n ", "date": "2018.04.19", "title": "Да приютиш издирван от полицията в \"Едно френско село\""}
{"url": "https://www.dnes.bg/akoshtete-vqrvaite/2018/04/19/top-8-ot-nai-smeshnite-vicove-a-smehyt-e-zdrave.373970", "text": "Слушател звъни в радио: – Ало, радио ХХХХХ ли е? – Да, кажете? – Намерих портфейл с 3000 евро, 1200 долара и 500 лв. Вътре има и лична карта на Георги И. – И?! – Ами ако може да го поздравите с една хубава песен… \r\n***\r\n \r\nАдвокат лежи на смъртно легло в болницата. Негов приятел, дошъл на посещение, го заварва да прелиства Библията. - Какво правиш? - попитал го той. - Търся вратичка, не може да не са оставили! - отвърнал му адвокатът.\r\n \r\n***\r\n \r\n- Имам две новини, добра и лоша.- Целият съм в слух.- Разделяме се, повече не ми пиши и не ме търси!- Разбрах. А каква е лошата?\r\n \r\n***\r\n \r\n- Ало, 112?- Да, 112, кажете моля?- Съседите продават канабис!- Как така продават?- Ами, така! По 6 лв. дозата!- Купувайте, не е скъпо!\r\n \r\n***\r\n \r\nУчителят пита Иванчо: -Иванчо, колко е 8 по 9?-Нищо не се чува господине!-Попитах те колко е 8 по 9?-Наистина, господине, нищо не се чува от тук!-Иванчо престани да ме мотаеш! Даи да си сменим местата, да видиш че се чува идеално!-Добре!-Я сега кажете господине откога се срещате с майка ми?-Вярно Иванчо!От тук нищо не се чува.\r\n \r\n", "date": "2018.04.19", "title": "Топ 8 от най-смешните вицове... А смехът е здраве!"}
{"url": "https://www.dnes.bg/notifikacii/2018/04/19/masovi-chestvaniia-izrael-praznuva-70-g-dyrjava.374041", "text": "Израел започна да празнува 70 години от основаването си с факлена церемония в Ерусалим, която даде начало на няколко дни чествания, предадоха ДПА и Франс прес.\n\r\nСлед като във вторник и сряда почетоха паметта на своите сънародници, които са били убити в служба на Израел или в атентати, израелците започнаха тази вечер да честват със семейни барбекюта и събирания в национални паркове създаването на държавата си, обявено на 14 май 1948 г. от Давид Бен Гурион, но отбелязвано сега според еврейския календар.\n\r\nЧестванията ще продължат 70 часа до събота вечер.\n\r\nПланирани са улични фестивали и спектакли с фойерверки в Тел Авив и Ерусалим, както и самолетно шоу.\n\r\nНа церемония в Ерусалим премиерът Бенямин Нетаняху приветства \"истинските семена на мира\", които според него започват да покълват в някои арабски страни.\r\nТой не даде повече подробности, но неотдавна са отбелязани признаци на затопляне на отношенията, особено със Саудитска Арабия, която подобно на Израел приема Иран като сериозна заплаха.\r\nСпоред официалната статистика около 6,59 милиона израелски граждани (74,5 процента) са евреи, а 1,85 милион (20,9 процента) са араби.\n\r\nС над 8,8 милиона жители населението на Израел е нараснало десетократно от 1948 г. Икономическият растеж за четвъртото тримесечие на 2017 г. е 4,1 процента от БВП. Страната има около дузина носители на Нобелови награди.\n\r\n\"Израел бе създаден, за да може еврейският народ, който не се е чувствал у дома почти никъде по света, най-после да има дом\", заяви писателят Давид Гросман на церемония в Тел Авив, която бе смущавана от десни активисти, протестиращи срещу присъствието на палестински семейства.\n\r\n\"Днес, след 70 години изненадващи успехи в толкова много области, Израел с цялата си сила може би е крепост. Той обаче все още не е дом. Израелците няма да имат дом докато палестинците не получат свой\", каза Гросман.\r\n/БТА/\r\n ", "date": "2018.04.19", "title": "Масови чествания! Израел празнува 70 г. държава"}
{"url": "https://www.dnes.bg/temida/2018/04/19/sled-zrelishtniiat-arest-na-ivancheva-vylkyt-li-sit-agneto-li-cialo.374042", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Зрелищният арест на уличената в корупция Десислава Иванчева в центъра на София повдигна редица въпроси.\r\nДали всичко, което видяхме, бе организирано мероприятие, съшито с бели конци?\r\nА дали подобни гледки не ни изненадват, защото не сме свикнали с безкомпромисната борба с корупцията?\r\n\"След много такива арести обаче се стига до оправдателни присъди и връщане на работа. Иванчева е замесена в тази схема, поне по информацията, която имаме. Тя не беше подходящ кмет на този район. Прилагала е неправилни и незаконни практики, като бавенето на документите на строителни фирми. Тя би била натопена, ако отиде някъде и някой ѝ подхвърли парите. Но тя е заловена с посредник и заместник. Също така е имало и пазарлък за подкупа, по данните, които имаме\", подчерта пред  разследващият журналист Слави Ангелов.\n\n\n\r\r\n                    \r\n                    Той отбеляза, че все още има много неясноти около задържането на Иванчева, като информацията, че по ръцете ѝ е намерено мастило от белязаните банкноти, но същевременно тя не е пипала парите директно.\r\n\"Целият неуспех на държавата в борбата с корупцията ни кара да сме скептични към резултата. Този спектакъл не беше необходим. Дано не си остане само с едното зрелище. Иронично е, че тази жена е издигната от партия \"Нормална Държава\". Полицията и прокуратурата трябва да настъпят спирачката на PR-а и да се хвалят за постигнатото в съда\", категоричен бе журналистът.\r\nСпорният случай по задържането на Иванчева има и своята ообратна страна на монетата.\r\nАктивисти от \"Зелен Младост\" се събраха на пореден протест в защита на своята кметица.\r\n\"Събрахме се, за да изкажем категоричната си позиция, че това брутално задържане беше постановка, в която бяха нарушени човешките ѝ права. Това е доказателство, че в България действа репресивна машина, която може да сломи всеки, кого посочи. България ще бъде осъдена в Страсбург, а тези пари ще ги платим ние данъкоплатците\", изтъкна Татяна Христова.\r\nЗа протестиращите е абсолютно невъзможно тя да е поискала подкуп. Истинският проблем за тях е, че няма диалог със Столичната община. За да подкрепят Иванчева, те ще събират пари за адвоката ѝ.", "date": "2018.04.19", "title": "След зрелищният арест на Иванчева: Вълкът ли сит, агнето ли цяло?"}
{"url": "https://www.dnes.bg/obshtestvo/2018/04/19/patriarh-neofit-veche-e-v-stabilno-systoianie.374050", "text": "Патриарх Неофит е в стабилно състояние и до дни ще бъде изписан от болницата, съобщи проф. Николай Младенов, началник на отделението по анестезиология в болница \"Токуда\".\r\n\"Стабилно е състоянието на патриарха. Вчера беше докаран в известен дефицит по отношение на съзнанието, той има придружаващи заболявания, които в някаква степен бяха декомпенсирани\", каза той, цитиран от БНР.\r\nПатриархът е изведен от критичното състояние и вече е в много добро състояние, увери проф. Младенов.\n\r\nСпоред него през следващите дни патриархът ще бъде изведен от интензивното отделение и ще бъде оставен на по-лек режим в съответната клиника с насоченост по отношение на придружаващите заболявания, обясни проф. Николай Младенов.\r\r\n                    \r\n                    През последните дни, преди да бъде приет вчера в болницата, патриарх Неофит е бил на рехабилитация в санаториум в Банкя.\r\nПреди четири години Негово светейшество беше подложен на оперативна интервенция, свързана със сърдечни проблеми.", "date": "2018.04.19", "title": "Патриарх Неофит вече е в стабилно състояние"}
{"url": "https://www.dnes.bg/kino/2018/04/19/uspehyt-niz-ot-pobedi-i-zagubi-s-velikiiat-zizu.373707", "text": "Никому не е тайна колко влюбен и отдаден на футбола е френският играч Зинедин Зидан. Но големият му устрем към това да бъде най-добрият футболист за времето си, в комбинация с опасния му темперамент, му печелят както победи, така и големи загуби.\r\nБиографичният филм \"Великият Зизу\" представя вълнуващата история на най-прочутия френски футболист Зинедин Зидан. Дори след 20-годишна звездна кариера Зидан признава, че продължава да бъде силно привлечен към играта, която започнал да играе като младеж в неравностойно положение в Марсей, Франция.\r\nДетството на \"Зизу\" го подготвя за истинския натиск на живота още от ранна възраст, като го учи да мечтае и да не се отказва, дори когато мечтата му е трудно постижима.\r\r\n                    \r\n                    Въпреки това преживяното по време на младежките години му образува и ахилесова пета – светкавичен темперамент, който изглежда неподходящ за такъв схватлив млад играч.\r\nЗидан не може да не отвърне на удар, когато бива провокиран, което му изиграва лоша шега. Френският футболист става първият играч, унизително изгонен през допълнителното време, по време на финала за Световната купа.\r\nИсторията за турбулентния живот на темпераментния Зинедин Зидан може да видим в биографичния филм \"Великият Зизу\" на 20 април от 9:30 часа  часа по телевизия . \n\r\n ", "date": "2018.04.19", "title": "Успехът – низ от победи и загуби с \"Великият Зизу\""}
{"url": "https://www.dnes.bg/sofia/2018/04/19/v-chast-ot-s-lokorsko-niama-da-ima-voda-utre.374052", "text": "На 20 април 2018 г. (петък) във връзка с монтаж на спирателни кранове на ул. \"Георги Зозов\", с. Локорско, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на ул. \"Димитър Тошков\", ул. \"Илия Манов\", ул. \"Славе Турчов\", ул. \"Веско Веселинов\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Димитър Тошков\", ъгъла с ул. \"Петко Симеонов\".\r\n    \r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\r\n                    \r\n                    \r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез  на дружеството .\n\r\n\"Софийска вода\" АД предварително се извинява на своите клиенти за причинените временни неудобства!\n\r\n на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS", "date": "2018.04.19", "title": "В част от с. Локорско няма да има вода утре"}
{"url": "https://www.dnes.bg/politika/2018/04/19/viceto-iotova-nastoia-niama-voina-mejdu-instituciite.374046", "text": "Няма войни между институциите. Има истини, които българското общество чува от страна на президента. Това са истини, които българските граждани знаят и споделят с нас. Ние ги говорим публично, без страх, защото така сме обещали на хората, настоя вицепрезидентът Илияна Йотова заради избухналото напрежение между институциите след лекцията на държавния глава в УНСС.\n\n\n\r\nПреди дни Румен Радев обяви, че е крайно време \"да включим прожекторите, да осветлим процесите в България, да има прозрачност на собственост, на управленски решения\".\r\nВчера премиерът Борисов и министрите отговориха с готовност да му разяснят работата на ведомствата си и да изчистят недоразуменията.\r\r\n                    \r\n                    \"Реакцията на г-н Цветанов също достатъчно сме я говорили... Г-н Цветанов това работи. От последните президентски избори насам неговата работа е да следи какво казва президентът, да го ругае публично, служейки си с квалификации, които не правят чест на нито един политик.\r\nВ крайна сметка хората са тези, които решават - президентът Радев и аз сме мажоритарен избор, за нас гласуваха милиони български граждани, а г-н Цветанов дори не спечели преференциите във Велико Търново\", каза още вицепрезидентът пред bTV.\r\n\"Въпросите са много и вместо да се замеряме с квалификации би трябвало да се решават. Надявам се разговорът по тази тема да продължи и да стана по-конкретен\", настоя Йотова.\r\n ", "date": "2018.04.19", "title": "Вицето Йотова настоя: Няма война между институциите!"}
{"url": "https://www.dnes.bg/notifikacii/2018/04/19/vseki-den-amerikancite-izhvyrliat-po-150-000-t-hrana.374045", "text": "Американците разхищават близо 150 000 тона храна на ден или над 400 грама на човек, сочат резултатите от изследване, цитирано от Франс прес.\n\r\nИзхвърлената храна е била отгледана върху близо 7 процента от земеделските земи в САЩ, а за производството й са отишли хиляди милиарди литри вода, се казва в статия, публикувана в научното списание \"PLOS ONE\". \n\r\nТази храна съответства и на 30 процента от дневния калориен прием на всеки американец.\n\r\nНай-много се изхвърлят плодове и зеленчуци (39 процента), следвани от млечните продукти (17 процента), месото (14 процента) и зърнените храни (12 процента).\n\r\nСред продуктите, които най-малко се изхвърлят, са чипсът, олиото, сладкишите и безалкохолните напитки.\r\n\"По-качествените хранителни режими включват по-големи количества плодове и зеленчуци, които се разхищават повече от другите продукти\", каза съавторката на изследването Мередит Найлс, която е асистент в Университета на Върмонт.\n\r\n\"Здравословното хранене е важно и носи много ползи, но колкото повече следваме тези режими, толкова повече трябва да осъзнаваме, че се пилее храна\", добави тя.\n\r\nИзследването се опира на правителствени данни и допитвания за разхищаването на храни между 2007 и 2014 г.\n\r\nТова разхищаване отговаря на реколти, които са били произведени с над 350 000 тона пестициди и близо хиляда тона торове всяка година, се казва в изследването.\n\r\nСред възможните решения на този проблем се предлага потребителите да бъдат научени по-добре да съхраняват пресните плодове и зеленчуци, а усилията за предотвратяване на хранителното разхищение да се включат в правителствени програми. \r\n/БТА/\r\n ", "date": "2018.04.19", "title": "Всеки ден: Американците изхвърлят по 150 000 т храна "}
{"url": "https://www.dnes.bg/obshtestvo/2018/04/19/ekoprotest-25-metrovo-slynce-izgria-do-ndk.374051", "text": "\n\r\n25-метрово слънце \"изгря\" преди днешното неформално заседание на енергийните министри на Европейския съюз в НДК. \r\nАкцията, организирана от Грийнпийс, е в подкрепа на по-високи европейски цели в областта на възобновяемата енергия и понижаване на енергопотреблението.\r\nДо 2030 г. почти половината от енергията да идва от възобновяеми източници, а ние да потребяваме с 40% по-малко, настояват от екоорганизацията WWF да залегне в директивата на ЕС за енергийна ефективност.\r\nОкончателните разговори ще се водят през юни, а днешната среща в София е подготвителна за тях.\r\n ", "date": "2018.04.19", "title": "Екопротест: 25-метрово слънце \"изгря\" до НДК"}
{"url": "https://www.dnes.bg/obshtestvo/2018/04/19/emil-hristov-se-izvini-na-horata-s-uvrejdaniia-ne-znaeh.374053", "text": "Зам.-председателят на Народното събрание Емил Христов се извини на хората с увреждания, които вчера не бяха допуснати в сградата на парламента. \n\r\nТой настоя, че не е бил запознат коректно с информацията и ситуацията е била представена по неверен и изкривен начин.\n\n\r\nДо напрежението вчера се стигна след като червената шефка Корнелия Нинова бе поканила на среща родители на деца с увреждания, а пък зам.-шефът на парламента Емил Христов не ги допусна да влязат, защото носеха тениски с надпис: \"Системата ни убива\". Заради това и социалистите поискаха оставката на Христов от ръководния пост.\n\r\nДнес той обясни, че решението да не се допуснат хората в парламента е на началника на охраната и той не е бил информиран.\r\n                    \r\n                    \r\n\"Решението за недопускане на хората беше взето от охраната, а не от мен лично. След спирането им бях информиран, че група граждани не се допускат, без да знам, че имат надлежно заявени и изпълнени пропуски и без да бъда информиран от началника на охраната за какво точно става въпрос\", обясни Христов.\n\r\nПо думите му началникът на охраната спазва правила, утвърдени от Народното събрание, и никой не би могъл да се меси в неговата работа.\n\r\n\"Извинявам се на всички тези хора. Истината е, че аз не бях този, който спря гражданите, и на мен не ми беше дадена възможността да разговарям с тях.", "date": "2018.04.19", "title": "Емил Христов се извини на хората с увреждания: Не знаех!"}
{"url": "https://www.dnes.bg/eu/2018/04/19/pavlova-shte-otchete-evropredsedatelstvoto-v-ns.374060", "text": "Министърът за българското председателство на Съвета на Европейския съюз Лиляна Павлова ще бъде изслушана от парламента на утрешното пленарно заседание за резултатите от първите 3 месеца на българското председателство.\r\nПреди това социалистите настояваха премиерът Бойко Борисов да дойде в Народното събрание и да отчете напредъка на европредседателството.\r\nДнес по предложение на председателя на ПГ на ГЕРБ Цветан Цветанов и група народни представители бе решено да бъде изслушана Лиляна Павлова.\r\nПредложението бе подкрепено с 143 гласа \"за\", 2 \"против\" и 7 \"въздържали се\".", "date": "2018.04.19", "title": "Павлова ще отчете европредседателството в НС"}
{"url": "https://www.dnes.bg/obshtestvo/2018/04/19/kolko-shte-e-vtorata-pensiia-kolkoto-si-vnasial.374058", "text": "След като Министерството на труда и социалната политика (МТСП) публикува за обществено обсъждане Концепция за регламентиране на фазата на изплащане от допълнителното задължително пенсионно осигуряване и за първи път бяха разкрити конкретни суми за очакван размер на натрупванията в индивидуалните партиди, стана ясно, че около 70% от първите пенсионери, имащи право на втора пенсия, ще получат не повече от 50 лева месечно от втория пенсионен стълб.\n\r\nСпоред дългоочакваната концепция едва 20% от лицата, които се пенсионират в периода 2021 и 2037 г., ще вземат втора пенсия между 50 и 100 лева. Останалите 10% ще могат да разчитат на над 100 лева от Универсалните пенсионни фондове (УПФ).\n\n\r\n                    \r\n                    \r\nДоколко са реалистични изчисленията на социалното министерство, как ще се променя размерът на втората пенсия през годините, може ли да се очаква отлив на осигурени лица от УПФ към държавното осигуряване, какви са предимствата на втория пенсионен стълб и какви пенсии да очакват осигурените в бъдеще?\r\n разговаря по въпросите с двама бивши социални министри - Лидия Шулева и Иван Нейков, както и с Милен Марков - директор на ПОК \"Съгласие\". Позиции представят и директорът на ПОК \"Доверие\" Даниела Петкова и Николай Марев, изпълнителен директор на ПОК \"ДСК Родина\". \n\r\nНяма как при минимални натрупвания по индивидуалните партиди, да се очакват високи пенсии. И затова не трябва да се създава негативно отношение към втория стълб на пенсионното осигуряване относно размера на втората пенсия - некоректно е да се сравняват несравними величини и да се прави паралел с първия пенсионен стълб. Няма да има бум на хората, които ще решат да преместят пенсионните си вноски от втория в първия стълб. Ако това бъде направено, никой няма да спечели. Числата показват, че следващите кохорти пенсионери ще получат значително по-висока втора пенсия. Това са част от коментарите на експертите. \n\r\nИма пропуски и неточности в концепцията, твърдят от Българската асоциация на дружествата за допълнително пенсионно осигуряване. Дружествата ще изпратят забележките си в социалното министерство и работата по документа ще продължи за пълно уреждане на фазата на изплащане на пенсии от капиталовите фондове.\r\nСамият факт, че се работи по този въпрос е напредък, коментира Милен Марков, главен изпълнителен директор на ПОК \"Съгласие\".\n\r\nРазчетите на социалното министерство за размера на втората пенсия предизвикаха неразбиране или грешна интерпретация, казва той.\n\r\nОт гилдията смятаме, че разчетите, записани в концепцията, не са съвсем точни, защото се основават изцяло на осреднени данни, а трябва да се разглеждат конкретни примери, тъй като за редица осигурени лица има сериозни отклонения в процеса на осигуряването, които не са засегнати в посочените примери. Необходимо е да се погледнат примери, разработени от дружествата с реални партиди, посочи Милен Марков.\n\r\nДруг проблем в интерпретацията на представените разчети, е, че се пренебрегват много съществени факти - най-вече, че допълнителното пенсионно осигуряване е изцяло на капиталов принцип и пенсиите се формират основно от постъпилите осигуровки - около 80% е тежестта на постъпилите осигуровки по индивидуалните партиди, другите фактори са постигнатата доходност и таксите, които се удържат.\n\r\nРазмерът на втората пенсия ще бъде значително по-висок на следващите кохорти пенсионери, родени след 1965 г., заради по-големите натрупвания, обясни Марков. По думите му ако се почива на средностатистически данни - за средни доходи и осигуровки, голяма част от посочените в концепцията 70% първи кохорти пенсионери действително ще получат ниски пенсии от втория стълб, защото нямат достатъчно натрупвания. Но за тези, родени след 1965 година, размерът на втората пенсия ще бъде значително по-висок заради по-големите натрупвания по партидите.\n\r\nНе е редно да се съпоставя размерът на пенсията от първия и от втория стълб, коментира още Милен Марков. Той обясни, че не може да се сравняват пенсии, формирани само от осигурителни вноски, каквито са във втория стълб, и пенсиите от първия стълб, формирани от осигуровки и данъци заради държавната дотация.\n\r\nА дали може да се очаква отлив на осигурени лица във втория стълб към държавното осигуряване - за Милен Марков това е въпрос на разясняване и разбиране на модела.\n\r\nДнес нещата изглеждат така, но дългосрочно много по-устойчив е моделът, който разделя риска, каза той. Не очаквам отлив, ако хората правят верни анализи и не са заблуждавани, ако се водят от рационално поведение, а не от изкривени тези, допълни Марков.\n\r\nАко погледнем замисъла на реформата, както е приета от 2002 година, пенсионните фондове са изпълнили своите задачи – те са постигнали дохода, който е трябвало да заместят при първоначално поставените цели и това е безспорен факт.\r\nЦелият анализ четете ", "date": "2018.04.19", "title": "Колко ще е втората пенсия? Колкото си внасял!"}
{"url": "https://www.dnes.bg/notifikacii/2018/04/19/nagli-apashi-kradat-pytni-znaci-vyrveli-po-5-lv-za-skrap.374031", "text": "Табели за над 3 млн. лева се крадат годишно от пътищата и улиците у нас. Само по републиканските шосета загубите са за поне 1,5 млн. лева, сочат данни от Агенция \"Пътна инфраструктура“. Останалите липси са от общините, които отговарят и плащат за пътните знаци в населените места.\n\r\nСпоред обобщената статистика, с която на която се позовава \"Монитор“, най-често изчезват табели за предимство и край на пътя с предимство, знак \"Стоп“, както и табелите за изскачащи внезапно животни на пътя.\n\r\nПричината е, че тези знаци най-често се поставят на по-обезлюдени места.\n\r\n\"На местата, където малък път през полето се включва в по-главен, винаги има знак, че колите по шосето отпред са с предимство и трябва да се пропуснат. Именно тези табели изчезват най-често, защото са на по-безлюдни места. \r\nПонякога има и знак \"Стоп“ ако пътят е \"черен“ и също табелата се оказва много привлекателна за крадците“, обясниха застрахователи, на които им се налага да изплащат знаците, за да могат общините и АПИ да ги подменят. \n\r\n\"Повечето знаци са застраховани като част от пътната инфраструктура. Те са доста скъпи и не можем да си позволим да ги оставим на произвола на съдбата. Цените им започват от 155 лева за квадратен метър. Това са най-евтините. Повечето обаче се купуват от 456 лева за квадрат. Застраховаме и мантинелите, които тръгват от 47,20 лева за линеен метър и стигат до 274 лева“, обясниха служители на пътната агенция и общините.\n\r\nИменно след изплатените застраховки станали ясни и загубите за държавата от липсващите знаци. Много сигнали стигнали и до полицията. От МВР установили, че липсващите табели се ползват по предназначение в зависимост от сезона. Ако е есента, то знаците се използват за печене на чушки. \n\r\n\"Стоп“-ът, които е от хубава и лека сплав, се слага върху огъня и след бързо обгаряне на боята започва да се носи аромат на печени пиперки. \n\r\nПролетно време пък табелите били откривани по обшивките на покриви, за да се спре течът, появил се през изминалата зима. Лятото, когато по селата няма много работа, пътните знаци ставали разменна монета в пунктовете за скрап.\n\r\nЗа една табела спокойно се взимали пет лева. \n\r\nМеталните стойки пък служели като колове на дворни огради и дори за подпиране на лозници в късно лято, когато асмите са натежали от плод. В градовете най-често изчезвали знаците, които обозначават приближаването на пешеходна пътека.", "date": "2018.04.19", "title": "Нагли апаши крадат пътни знаци, вървели по 5 лв. за скрап"}
{"url": "https://www.dnes.bg/zvezdi/2018/04/19/mariia-sharapova-na-31-godini-ruskata-krasota-v-tenisa.373940", "text": "\n\r\nНа днешния 19 април своя 31-ви рожден ден празнува руската тенисистка Мария Шарапова.\n\r\nЗапочнала своята професионална кариера в тениса още през 2001 година, днес тя е едно от най-познатите и обичани лица в женския тенис. У нас стана още по-популярна след връзката й с първата ракета на българския тенис Григор Димитров.\n\r\n\n\r\nРодителите на Шарапова всъщност са от Беларус, но след аварията в Чернобил през април 1986 г. се местят в Русия, където се ражда и тенисистката.\n\r\nМаша се ражда в Няган, Сибир, но семейството й се мести бързо в Сочи, още докато Маша е бебе.\r\n                    \r\n                    \r\nКогато е на 2-годишна възраст, баща й се запознава с Александър Кафелников – бащата на популярния руски тенисист от близкото минало Евгени Кафелников. Именно от него бъдещата тенисистка получава като подарък и първата си тенис ракета. Тогава тя е на 4.\n\r\nТалантът на Мария си проличава още когато е на 7 години. Препоръчано й е да тренира в прочутата школа на Ник Балетиери, но семейството й няма достатъчно средства. Въпреки това баща й взима пари назаем и заминават в САЩ\n\r\nПрез 2004 г. Шарапова става третата най-млада носителка на титлата в Уимбълдън. \n\r\nШарапова има пет титли от Големия шлем. \n\r\nИма сребърен медал от олимпийските игри в Лондон през 2012 година.\n\r\nИздига се до номер едно в световната ранглиста на 22 август 2005 г., но само за една седмица.\n\r\nШарапова е отличена като най-гореща спортистка на годината от \"Максим\" през 2003 г.\n\r\nМаша е бившо гадже на най-добрия български тенисист Григор Димитров.\n\r\nПрез 2017 година тенисистка издаде и своята автобиография: \"Неудържима: моят живот досега\".\r\n ", "date": "2018.04.19", "title": "Мария Шарапова на 31 години: Руската красота в тениса"}
{"url": "https://www.dnes.bg/sofia/2018/04/19/jiv-niama-da-izliaza-myj-se-barikadira-zaradi-chsi.374030", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМъж се барикадира в дома си в София. Причината - семейството му ще остане без дом, за който изплаща кредит вече 13 години. Те погасяват дълга си, но за жилището вече е намерен и купувач от частен съдебен изпълнител.\r\nРосен Стоянов отказва да напусне дома си. А историята му започва още през 2005 година, разказва той пред Bulgaria ON AIR. \r\nСъс съпругата си теглят ипотечен кредит от тогавашната банка ДЗИ. Сумата е в размер на 50 000 лева като трябва да върнат 90 хиляди.\r\nПрез 2010 година обаче банката фалира. От там почват и проблемите.", "date": "2018.04.19", "title": "Жив няма да изляза... Мъж се барикадира заради ЧСИ"}
{"url": "https://www.dnes.bg/stranata/2018/04/19/v-chetvyrtyk-slynce-do-obiad-temperaturite-do-25-c.374035", "text": "В четвъртък преди обяд ще е предимно слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици, прогнозират синоптиците от НИМХ – БАН. \n\r\nЩе духа слаб, в Дунавската равнина до умерен северозападен вятър. Минималните температури ще са между 6° и 11°, максималните – предимно между 20° и 25°. \n\r\nВечерта и през нощта вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места.\r\nПо Черноморието преди обяд ще бъде предимно слънчево. \r\n                    \r\n                    \r\nОколо и след обяд облачността ще се увеличи, но през деня вероятността за валежи е малка. Ще духа слаб до умерен вятър от север-северозапад. Максималните температури ще са 18-20°. Температурата на морската вода е 11-12°. \n\r\nВълнението на морето ще е 2 бала. \n\r\nВечерта и през нощта срещу петък с ориентиране на вятъра от североизток, ще нахлува хладен въздух; от север на юг ще превали.\n\r\nНад планините преди обяд ще е предимно слънчево, но по-късно през деня облачността ще се увеличи и ще е по-често значителна. На места, главно в масивите в западната половина на страната ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 13°, на 2000 метра – около 6°.\n\r\n\r\n ", "date": "2018.04.19", "title": "В четвъртък – слънце до обяд, температурите до 25°C"}
{"url": "https://www.dnes.bg/notifikacii/2018/04/19/borba-za-zrenieto-na-ranenena-policaika-na-levski-cska.374033", "text": "Лекари от ИСУЛ се борят да спасят зрението на тежко пострадалата полицайка на дербито \"Левски” - ЦСКА. \r\nТя беше ранена от бомбичка по време на дербито.\n\n\r\nСамоделното взривно устройство е избухнало до стъклена врата, като парчета от нея са ранили сериозно служителката на реда.\r\nТя ще остане под лекарско наблюдение няколко дни, а от полицията задържаха над 30 души в опит да установят кой точно от феновете е хвърлил бомбичката, допълва Нова телевизия. \r\n ", "date": "2018.04.19", "title": "Борба за зрението на раненена полицайка на Левски - ЦСКА "}
{"url": "https://www.dnes.bg/rusia/2018/04/19/nato-zagubi-ruski-dostavchik-ostava-bez-antonov-124.374034", "text": "Руската транспортна авиокомпания \"Волга-Днепър\" се е отказала да продължи договора си с НАТО за транспорт на военни товари със своите самолети Антонов-124, съобщи централата на алианса в изявление, цитирано от ТАСС и Франс прес.\n\r\n\"Бяхме информирани от \"Волга-Днепър\", че няма да продължат услугата си след изтичането на настоящия договор в края на 2018 г.\", съобщи НАТО.\n\r\n\"Волга-Днепър\" заяви вчера, че иска да се съсредоточи върху гражданския търговски сектор, но запазва готовност за сътрудничество с всички организации за превоз на хуманитарни товари и участие в програми за премахване на последствията от природни бедствия и извънредни ситуации. \r\n                    \r\n                    \r\nСъществуващият проект SALIS (Strategic Airlift Interim Solution - Временно решение за стратегически въздушен транспорт) е за временно ползване на търговски компании с цел компенсиране на недостигащата на НАТО военнотранспортна авиация, която е необходима за операции в отдалечени военни зони. Проектът е задвижен през януари 2006 г., когато алиансът се нуждаеше от постоянни превози за операцията си в Афганистан.\n\r\nНАТО уточни, че работи със страните от проекта SALIS за проучване на варианти за нуждите им от военен транспорт от януари 2019 г.\n\r\nДесетте страни от НАТО, които използват този проект, са Белгия, Чехия, Франция, Германия, Унгария, Люксембург, Норвегия, Полша, Словакия и Словения.\n\r\nВ света съществуват само двадесетина самолета Антонов-124, които се притежават от три компании: руската държавна фирма \"Флайт Юнит ФЮ-224\", украинската частна фирма \"Антонов еърлайнс\", която също е доставчик на НАТО, и \"Волга-Днепър\", която е собственик на повечето съществуващи самолети от този модел.\n\r\nСамолетът Антонов-124 е разработен по съветско време. Той има по-голям капацитет от Еърбъса А400М и може да превозва хеликоптери или бронирана техника.", "date": "2018.04.19", "title": "НАТО загуби руски доставчик, остава без Антонов-124"}
{"url": "https://www.dnes.bg/notifikacii/2018/04/19/mliakoto-ot-chujbina-hem-skypo-hem-s-losho-kachestvo.374032", "text": "40% от млякото, което се внася у нас, е с лошо качество, призна земеделският министър Румен Порожанов.\n\r\nПо думите му то не е за изхвърляне и може да се вложи за направата на млечни продукти с дълъг срок на зреене. \n\r\n\"В тази връзка съм препоръчал на организациите на бранша да си направят отраслов стандарт, който доброволно да спазват“, каза той. \n Според него това е един от начините да се намалят доставките от чужбина на мляко с ниско качество. На въпрос от кои страни внасяме основно мляко той посочи Унгария и Румъния и припомни случаят с хванатата по Великден партида от Гърция. От южната ни съседка обаче импортът на мляко бил малък.\r\nЗемеделският министър съобщи още, цитиран от \"Монитор\", че в понеделник ще бъдат обявени всички резултати от направената проверка на вносни храни за двоен стандарт. Преди 5 дни той информира, че междинните резултати от проверката на 60 храни от западни производители, които се предлагат както у нас, така и в останалите страни от ЕС, са показали, че вносното детско пюре и италианските макарони у нас се продават на двойно по-високи цени, отколкото в магазините в Западна Европа. \n\r\nПо думите му данните сочат още, че по-скъпо се продават около 40% от изследваните храни за двоен стандарт в България спрямо страните, откъдето са внесени.\n\r\nНа въпрос за съдържанието на хидрогенизирани немлечни мазнини в млечните продукти Порожанов припомни, че използването им не е забранено, но е задължително наличието им в храните да бъде изрично изписано на етикетите им и потребителите да бъдат информирани.\n\r\nПо време на заседанието на комисията земеделският министър каза, че Българската агенция по безопасност на храните е спряла разрешенията за използване на пестицидите от групата на неоникотиноидите и това ще е от полза пчеларите.\n\r\nСпоред него най-вероятно част от земеделските производители ще са недоволни, но въпросният химикал с години остава в почвата и се натрупва и в цветовете на растенията, от където се поразяват и пчелите.\r\n ", "date": "2018.04.19", "title": "Млякото от чужбина – хем скъпо, хем с лошо качество"}
{"url": "https://www.dnes.bg/technology/2018/04/19/facebook-se-popravi-zatiaga-kontrola-nad-lichnite-danni.374037", "text": "Facebook подобрява опциите си за защита на личните данни, за да се съобрази с новите европейски правила за по-лесно даване и оттегляне на съгласие на потребителите за ползване на личните им данни, предаде БТА като се позова на Асошиейтед прес.\n\n Facebook въвежда новите настройки тази седмица в Европа, но в крайна сметка от всеки потребител на социалната мрежа ще бъде поискано да реши дали да ползва опции като лицево разпознаване и някои видове персонализирана реклама, съобщи компанията.\n\r\nПриетият в ЕС Общ регламент за защитата на личните данни GDPR влиза в сила от 25 май. В него се изисква формулярите за даване на съгласие за ползване на лични данни да са написани на ясен и разбираем за всички език, а съгласието да може да се оттегли също толкова лесно, колкото е било дадено.\r\n                    \r\n                    \r\nПотребителите на Facebook в Европа и Канада за пръв път ще могат да се включат в системата за лицево разпознаване на мрежата, която е достъпна в повечето други части на света през последните шест години.\n\r\nПотребителите също така ще бъдат запитвани дали позволяват на Facebook да ползва данни от партньори като приложения и сайтове, за да им предлага персонализирани реклами и дали са съгласни да споделят политическа или религиозна информация от профилите им, както и данни за личните им взаимоотношения.\n\r\n\"Искаме не просто да спазваме закона, а да отидем отвъд задълженията си, за да изградим ново и подобрено боравене с личните данни за всеки във Facebook , заяви компанията.", "date": "2018.04.19", "title": "Facebook се поправи, затяга контрола над личните данни "}
{"url": "https://www.dnes.bg/stranata/2018/04/19/vrachanskoto-selo-malo-peshtene-otkysnato-ot-sveta.374036", "text": "Във  врачанското село Мало Пещене хората живеят без никакъв обществен  транспорт. Вече три години те са откъснати от света и търсят  алтернативни начини да пътуват до съседното село. Понякога се налага да  ходят пеша по шест километра в посока. \n\n\r\n                    \r\n                    \n\n\r\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Във врачанското село Мало Пещене хората живеят без никакъв обществен транспорт. Вече три години те са откъснати от света и търсят алтернативни начини да пътуват до съседното село. Понякога се налага да ходят пеша по шест километра в посока, съобщава Bulgaria ON AIR.\n\r\nПо улиците на малкото село Мало Пещене винаги е тихо. Не минават автомобили, няма дори каруци - няма и кражби. Заради тишината, чистия въздух и спокойствието тук, освен местните възрастни хора, се заселили двама англичани и един американец.\n\r\nТук сякаш си попаднал в рая, но макар и привидно в селото да няма никакви проблеми, реалността е различна.\n\r\nПонякога хората молят съсед с кола да помага, но най-често безплатно ги превозва кметският наместник. Затова хората направили подписка за пускането на транспорт.\n\r\nПредстои скоро транспортната комисия към общината да вземе конкретно решение.\r\n ", "date": "2018.04.19", "title": "Врачанското село Мало Пещене – откъснато от света!"}
{"url": "https://www.dnes.bg/index/2018/04/19/receptata-dnes-hrupkavi-presni-kartofi-s-parmezan.373933", "text": "\r\n1 кг картофи\r\n5 скилидки чесън\r\n1 чаена лъжичка суха мащерка\r\n1/2 чаена лъжичка сух риган\r\n1/2 чаена лъжичка сух босилек\r\n1/3 чаша прясно настърган пармезан\r\n2 супени лъжици масло\r\nсол и черен пипер\r\n \r\n\r\n \r\nИзмийте картофите и ги нарежете на малки парчета или ги оставете цели (ако са малки). Сложете ги в тавичка за печене, която е предварително леко намазнена с олио или зехтин. Добавете към тях сол, черен пипер, нарязания чесън, сухите подправки и маслото.\r\n \r\nПечете в предварително загрята фурна на 200 градуса. Когато картофите са почти готови, може да ги поръсите с настъргания пармезан и да запечете за още няколко минути.\r\n\r\n", "date": "2018.04.19", "title": "Рецептата Dnes: Хрупкави пресни картофи с пармезан "}
{"url": "https://www.dnes.bg/sofia/2018/04/19/arest-kato-cirk-kafence-prikazki-parichki-i-svetnali-elhichki.374057", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНе сме правили цирк, спазвахме закона и НПК, заяви Иван Гешев, шеф на спецпрокуратурата, по повод ареста на кметицата на столичния район \"Младост\" Десислава Иванчева.\r\nГешев разказа, че белязаните пари - част от подкупа, не са били в кашонче, а завити в лист хартия и така са предадени на посредника. Предаването станало в заведение, но те не са задържани в самото заведение.\r\n\"Изчакахме два часа да си пият кафето. Част от парите бяха прехвърлени в чантата на зам.-кметицата. Вече сме иззели и записите от камерите на заведението\", допълни Гешев.\n\n\n\n\n\n\r\r\n                    \r\n                    Пред  ръководителят на специализираната прокуратура Иван Гешев каза, че през месец декември са започнали да постъпват сигнали за престъпление, наречено търговия с влияние, по които е била започната проверка, а по-късно е било образувано и досъдебно производство.\r\n\"Начинът, по който се проведе акцията, се практикува в цяла Европа. Автомобилът беше спрян пред Спортната палата, защото в противен случай рискувахме да бъде загубен в трафика на София, а парите - внесени в банка или унищожени\", подчерта още ръководителят на специализираната прокуратура.\r\nЕкипът изчакал да се разделят посредникът и двете управнички на \"Младост\" и тогава пристъпил към задържането.\r\nГолямата сума пари е осигурена от изнудвания бизнесмен, който ги взел назаем и затова не е трябвало да ги изпуснат. Нашите служби не разполагат с фонд за такива случаи - да се дават пари на изнудвано лице.\n\r\nСамите банкноти са били маркирани и при подялбата им и пипането \"всички светнали като коледна елха\". \n\r\nДелото е от миналата година, а изнудваното лице е присъединено след 2 месеца - когато се е обърнал към властите.\n\r\n\"Трябвало е да се извърши процедура по изменение на работен устройствен план, което е работа на местната администрация, и отнема две седмици максимум. Това не е направено повече от година и инвеститорът е подал жалба към общинските съветници, не са предприети мерки от община Младост. Подкупът е поискан чрез посредник, който също е обвиняем, бивш кмет на община\", каза още Гешев.\n\r\nПо време на разследването е имало много срещи в различни формати - между посредника, зам.-кметицата, кметицата, които са документирани със СРС-та.\r\n\"В тези записи има всичко, за което един прокурор може да мечтае и да иска\", допълни прокурор Гешев.\r\n\"Няма нормален човек, който би бил щастлив след подобна показност в центъра на една европейска държава. Крайно време е да осъзнаем, че политиците, които избираме да ни управляват, не се разхождат по улиците, не стоят начело на протести, а имат биография, към която трябва да се придържаме. Фризьорка-кмет ми идва в повече\", посочи в студиото на \"България сутрин\" журналистът Ива Николова.\r\nАдвокат Николай Хаджигенов от своя страна пък беше категоричен, че нито едно от действията на органите на реда по задържането на Иванчева и заместника ѝ не са съвместими със законите в България и в която и да било друга държава в Европа.\r\n\"Факт е, че намерената сума се е взела отнякъде. Но това се наблюдава по всички такива шумни дела. А щом не си хванал човека в момента на предаването на подкупа означава,  че такъв няма\" отсече той.\r\nПо думите му тази акция е показала, че в България права и закони няма.\r\n\"Налице е една брутална милиционерщина за сравнително елементарно за доказване престъпление, като каквото се разглежда подкупът от правна гледна точка\", каза Николай Хаджигенов.\r\nДнес ще се решава дали да бъде поискан постоянен арест за Десислава Иванчева, нейната заместничка и посредника при предаването на подкупа.", "date": "2018.04.19", "title": "Арест като цирк! Кафенце, приказки, парички и... светнали елхички"}
{"url": "https://www.dnes.bg/science/2018/04/19/nasa-izstrelia-kosmicheskiia-teleskop-za-tyrsene-na-ekzoplaneti.374061", "text": "Космическият телескоп на НАСА \"Тес\", предназначен за търсене на потенциално пригодни за живот планети, беше успешно изведен в орбита от американската компания \"Спейс екс\", съобщиха световните агенции.\n\r\nАпаратът е бил изстрелян с помощта на ракетата-носител \"Фалкон-9\". От \"Спейс екс\" съобщиха,че \"Тес\" е бил изведен във висока елиптична орбита. Наблюденията с помощта на телескопа ще могат да започнат след около два месеца. От компанията отбелязаха, че първата степен на ракетата успешно се е спуснала на платформата в Атлантическия океан.\n\r\nСтартът на \"Фалкон-9\" беше осъществен от космодрума в Кейп Канаверал в щата Флорида. Преди това изстрелването беше планирано за понеделник, но то беше отложено заради проблеми в системата за управление.\r\n                    \r\n                    \r\nСтойността на космическия телескоп е около 340 милиона долара. В реализацията на проекта се включиха учени от Масачузетския технологичен институт.\n\r\n\"Тес\" ще изследва 200 000 от най-ярките звезди близо до Слънцето, за да търси екзопланети с транзитния метод. При него се следи интензитетът на светлината на звездата. Ако яркостта намалява редовно и еднакво, се предполага, че това се дължи на преминаването на планета. По-нататъшни наблюдения с наземни телескопи могат да определят масата на планетата и нейната плътност и състав.\n\r\nСпециалистите от НАСА очакват \"Тес\" да открие хиляди неизвестни досега светове, сред които стотици планети с размерите на Земята или двойно по-големи \"суперземи\". Той ще продължи делото на предшественика си, космическия телескоп \"Кеплер\". С негова помощ бяха открити около 2300 екзопланети, потвърдени вече с други телескопи. За разлика от \"Кеплер\", който се съсредоточаваше в малък небесен отрязък, \"Тес\" ще изследва по-голямата част от небето - неговият обхват е 350 пъти по-широк.\n\r\n\"Тес\" ще търси екзопланетите с най-обещаващи условия за живот. Данните ще бъдат предавани до Земята, където ще бъдат правени последващи наблюдения за потвърждаване на съществуването на екзопланетите.\n\r\nСъществена част от вниманието на наследника на \"Кеплер\" ще бъде насочена към малките и студени звезди, известни като червени джуджета. Те са \"плодородна почва\" за \"близка инспекция\", тъй като вероятността около тях да има скалисти планети с размерите на Земята е по-голяма. Освен това, тъй като червените джуджета са дребни и планетите им орбитират в по-голяма близост, отколкото Земята около Слънцето, техните транзити са по-ясно изразени.\n\r\nСлед изстрелването ще бъдат необходими около 60 дни, за да достигне \"Тес\" уникалната си високоелиптична орбита, в която ще \"прави лупинги\" между Земята и Луната на всеки две седмици и половина. Очаква се първите обработени данни да бъдат разпространени в началото на 2019 г.\n\r\nТелескопът \"Тес\" е с размери 1,5 м на 1,2 м, без слънчевите панели, които бяха сгънати за изстрелването. Теглото му е едва 362 кг. Оборудван е с четири широкоъгълни камери и слънчев сенник, който да спира пряката светлина, докато те работят. Инструменти за откриване на извънземен живот обаче на телескопа няма.\r\n/БТА/\r\n ", "date": "2018.04.19", "title": "НАСА изстреля космическия телескоп за търсене на екзопланети"}
{"url": "https://www.dnes.bg/politika/2018/04/19/deputati-sys-zamrazeni-zaplati-evtin-populizym-skochiha-ot-gerb.374055", "text": "Червената шефка Корнелия Нинова ядоса мнозинството в парламента със заявката си, че БСП ще орязва привилегиите на депутатите.\r\nСпоред Спас Гърневски, който изрази позицията на парламентарната група на ГЕРБ, изказването на соцлидерката е евтин популизъм.\n\r\nНинова обяви в първия работен ден на Народното събрание след дългата ваканция, че трябва да се сложи таван на депутатското възнаграждение, както и да се съкратят почивките на избраниците.\n\r\n\"Кой българин, освен политическия елит, работи на заплата, зависеща от средната заплата. Ние ще си вдигаме всеки път заплатата, защо? Колко българи почиват над 70 дни? 240 са\", отбеляза Нинова в декларация от името на БСП.\r\n                    \r\n                    \r\nСпоред правилника на Народното събрание, депутатите получават 3 пъти средната заплата на работещите в обществения сектор през последния месец на изтеклото тримесечие и имат няколко ваканции – за Коледа, за Великден и лятна, която е през целия месец август.\n\r\nСпоред Гърневски обаче искането на левицата е само заради опитите за реваншизъм спрямо управляващите. \"Не разбрахте ли, че времената на шикалкавенето тука има-тука няма приключиха\", отсече депутатът.\n\r\nТой допълни, че Корнелия Нинова недвусмислено е загатнала, че партията ѝ ще следва продължаващата вече една година конфронтационна и реваншистка политика спрямо легитимното българско правителство.\n\r\n\"Тя дори не направи плахи опити да се разграничи от безспорните успехи на управляващата партия ГЕРБ и нейните коалиционни партньори и във вътрешен, и в международен аспект. Нямаше как да е иначе, защото след всичките й рухнали опити за създаване на напрежение и дестабилизация в обществото с фалшиви новини, интриги и незабравените прийоми за охулване и компрометиране на противника, би се превърнала в посмешище. Вътрешният и международният авторитет на управляващите и особено този на премиера Борисов, са безспорни\", каза Гърневски.\r\nТой припомни, че в 41-ото НС мнозинството от ГЕРБ в парламента наложи мораторуим върху нарастването на заплатите на депутатите, който обаче не беше продължен от следващия парламент, в който мнозинството беше на БСП.", "date": "2018.04.19", "title": "Депутати със замразени заплати... Евтин популизъм, скочиха от ГЕРБ"}
{"url": "https://www.dnes.bg/notifikacii/2018/04/19/shveicariia-udylji-ogranichenieto-za-rabota-za-bylgari.374056", "text": "Швейцарското правителство реши да удължи с една година ограничението на броя разрешителни за работа за българи и румънци до малко под 1000, информира швейцарската телеграфна агенция (ATS).\n\r\nТакава предпазна клауза има в споразумението за свободно движение между Швейцария и двете страни.\n\r\nМежду 1 юни 2018 година и 31 май 2019 година общо 996 разрешителни за работа могат да бъдат издадени на български и румънски мигранти, уточни вчера правителството. Такова решение бе взето и през юни миналата година, когато за първи път беше активирана предпазната клауза.\n\r\nСвободното придвижване на граждани на България и Румъния влезе в сила през юни 2016 година, но с опцията да се ограничава броят на разрешителните за работа всяка година, ако това е в ползва на местната работна сила. Клаузата може да бъде активирана до 2019 година.\r\nКакто и миналата година швейцарското правителство е особено обезпокоено, че голяма част от работниците от двете страни заемат сезонни работни места в сектор с над средното равнище на безработица.\n\r\nМежду 2016 и 2017 година, точно след въвеждането на свободното движение на хора, нетната миграция от България и Румъния се е увеличила над два пъти на фона на спад на миграцията от другите страни от ЕС.\n\r\nШвейцария за първи път активира през 2012 година такава предпазна клауза - будещ спорове инструмент в сложните отношения на страната с ЕС - за да ограничи броя на пристигащите от новите страни членки на Евросъюза, присъединили се през 2004 година.\n\r\nБерн реши също така да разшири обхвата на клаузата за всички страни членки на ЕС на следващата година, но бе силно критикуван от Брюксел. Оттогава ограниченията не могат да бъдат прилагани за 17-те страни членки, присъединили се преди 2004 година. \r\n/БТА/", "date": "2018.04.19", "title": "Швейцария удължи ограничението за работа за българи "}
{"url": "https://www.dnes.bg/obrazovanie/2018/04/19/su-reshi-80-studenti-po-medicina-prez-2018-2019-g.374063", "text": "На заседание Академичният съвет на Софийския университет \"Св. Климент Охридски\" взе решение да предложи допълнение в предложението за прием на студенти в СУ през учебната 2018/2019 година.\r\nРешението води до обрат в течащата вече кандидатстудентска кампания, тъй  като през февруари същият Съвет взе решение да няма прием, като гласува  нулева година в Медицинския факултет по искане на декана и директор на  болница \"Лозенец\" Любомир Спасов.\r\nСпасов наложи нулевия прием, след като Академичният съвет отхвърли  предложението му неговият факултет самостоятелно да провежда приемните  изпити по биология и химия, а не да класира с досегашните и общи за  университета изпити, организирани съответно от Биологическия факултет и  Факултета по химия и фармация.\r\r\n                    \r\n                    Проектът за прием предвижда 80 места в специалността \"Медицина\" в Медицинския факултет на СУ, съобщи пресцентърът на висшето училище.\r\nСофийският университет и Медицинският университет в София ще проведат общи кандидатстудентски изпити по химия и биология.\r\nКандидатите за специалността \"Медицина\" в Софийския университет ще полагат общите кандидатстудентски изпити, които тази година ще се организират от Медицинския университет в София.\r\nБез новоприетите студенти по медицина, СУ щеше да губи повече от 600 хил. лева субсидия от държавата всяка година.", "date": "2018.04.19", "title": "СУ реши: 80 студенти по медицина през 2018/2019 г."}
{"url": "https://www.dnes.bg/zvezdi/2018/04/19/monika-valerieva-porednata-sgodena-pleimeitka.374064", "text": "Моника Валериева върви по утъпкания път на по-известните плеймейтки – конкурс, Big Brother, а вече и годеж.\r\nСиликонката се похвали в Instagram с годежен пръстен и написа: \"Казах \"Да\"!\", след което заваляха поздравленията.\r\nГоденикът засега остава в лека медийна мъгла, според думите на Моника той бил катарски богаташ. Дори принц. \r\nВалериева дори издаде в аванс преди няколко седмици, че сватбата ще бъде в Дубай.\r\nТогава тя каза, че годежният пръстен струвал около 100 000 долара, но за цената могат да се изкажат само бижутерите. Факт е обаче, че родните плеймейтки като се сгодяват винаги бижутата варират в тази финансова орбита. Сякаш ако е 50 000 долара е срамно.\r\r\n                    \r\n                    \"Да, такава съм аз! Наречете ме материалистка, защото знам какво искам! Защо ме обвинявате? Аз искам мъж, с когото да мога да говоря за история, например, мотивиран мъж, мъж, който да знае, че може повече, защото и аз мога повече. Искам мъж, който ще може да мотивира децата ни, ще им покаже какво е добър вкус и ще ги научи да изграждат характерите си\", сподели миналата година Моника, припомня dir.bg.\r\nДруга нейна колежка – Светлана Василева, също ще мине под венчило това лято, но не с принц, а с Християн Гущеров. По всяка вероятност тя ще се врече на родния бизнесмен на 12 юли, когато той празнува рожден ден.\r\nОще новини за звезди четете на", "date": "2018.04.19", "title": "Моника Валериева – поредната сгодена плеймейтка"}
{"url": "https://www.dnes.bg/sofia/2018/04/19/noshtniiat-transport-nai-natovaren-ot-studentski-do-obelia.374062", "text": "Около 4 хиляди души са ползвали нощния градски транспорт в столицата през първите 11 дни след пускането му, или 350-400 души на вечер.\r\nДанните обяви Антон Деспотов, директор на дирекция \"Експлоатация\" в Центъра за градска мобилност.\n\r\nНай-натоварени са маршрутите Студентски град - Обеля и Люлин - Младост в дните петък и събота. До момента няма регистрирани инциденти.\r\nСпоред него хората вече ще започнат да разпознават нощния транспорт и да го ползват.\r\n\"Всеки един автобус е оборудван с минимум две камери, които следят поведението на гражданите, при водача има инсталиран паник бутон и отделно във всеки автобус има кондуктор, който продава билети. Така няма да има никакъв гратис, а и има двама човека в автобуса винаги\", каза Деспотов пред \"Фокус\".\r\r\n                    \r\n                    Той съобщи още, че в края на тази седмица ще бъдат редактирани разписанията на нощните линии с цел по-голямо удобство на пътниците. \r\nНа всяка спирка табелите ще бъдат подменени с такива, на които ще бъдат изписани часовете на преминаване на автобусите.\r\n\"Експериментално автобусите по нощните линии ще продължат до края на годината\", каза още Деспотов.", "date": "2018.04.19", "title": "Нощният транспорт: Най-натоварен от Студентски до Обеля"}
{"url": "https://www.dnes.bg/stranata/2018/04/19/shofior-blysna-fatalno-diado-na-kolelo-i-izbiaga.374068", "text": "71-годишен велосипедист е починал при катастрофа, съобщиха от полицията в Сливен.\r\nВ 21:20 часа на 12 април е получен сигнал за лежащ  велосипедист до пътното платно, на разклона за кв. \"Диньо Дачев\".\r\nНа място е изпратен полицейски екип, който е установил, че  велосипедистът е починал. По тялото му са забелязани следи от пътно произшествие.\r\nДругият участник е напуснал мястото на инцидента.\r\nСлед предприети оперативно-издирвателни действия той е  установен – това е 32-годишен мъж от град Сливен, който е задържан за 24  часа. По случая е образувано досъдебно производство.", "date": "2018.04.19", "title": "Шофьор блъсна фатално дядо на колело и избяга "}
{"url": "https://www.dnes.bg/world/2018/04/19/zemetresenie-s-magnitud-5-9-blizo-do-aec-v-iran.374071", "text": "Земетресение с магнитуд 5,9 беше регистрирано в южната иранска провинция Бушехр, където има атомна електроцентрала, предаде Ройтерс, като се позова на държавната телевизия.\r\nСпоред Геофизичния институт на САЩ трусът е бил с магнитуд 5,5. Той е регистриран тази сутрин на около 100 километра източно от град Бушехр, посочва Асошиейтед прес.\r\nБлизо до града се намира АЕЦ Бушехр - единствената действаща атомна електроцентрала в Иран. Държавната телевизия не съобщи за поражения в централата.\r\nЗасега няма данни за пострадали хора или материални щети.\r\nЗеметресението е било усетено в Бахрейн и на други места в Персийския залив. \r\n/БТА/", "date": "2018.04.19", "title": "Земетресение с магнитуд 5,9 близо до АЕЦ в Иран"}
{"url": "https://www.dnes.bg/zvezdi/2018/04/19/izmama-ili-ne-invalid-iznudva-romina-tasevska.374066", "text": "\nСлед 4-месечно мълчание Ромина Тасевска потърси публичност на личната си страница във Facebook. През месец януари тази година \"Мис България 2010\" получава \"зов за помощ\" в социалната мрежа от Симеон Тодоров. Молбите от човека, който й се представя за инвалид, са за пари. \n\r\n\"Много от съобщенията, които получих, не пазя. Тези, които публикувам са от февруари 2018 г.\" - каза Ромина Тасевска от Тайланд за Dnes.bg.\r\n\"Дали някой е попадал на този човек, който от много време ми пише с молба да му помогна? Аз лично не му вярвам, защото преди известно време ми беше писал в личния профил с молба да купя кремове на сестра му, която го гледа.\r\r\n                    \r\n                    Кремовете определено не бяха медицински, а козметика, която не купувам дори и за себе си. Съжалявам, че не пазя съобщението, но ми се стори лъжливо и го изтрих. Но този господин е доста настоятелен... Някой с информация за него? Ще е ужасно ако греша...\"\r\nТова гласи съобщението, с което съпругата на футболиста Дарко Тасевски и майка на три деца търси истината за мъжа, който явно я притеснява.\r\n\"Бих искала да се обърне внимание, защото заради такива хора е напълно възможно да се пренебрегнат и такива, които наистина имат нужда. Друг е въпросът, че това си е истински тормоз. Чувстваш се виновен, че не помагаш или не вярваш...\" - каза още Ромина Тасевска.\r\nПовечето от коментарите в дискусията, която съпътства публикацията на Ромина, са съвети да блокира \"инвалида\".\r\n\"Всички обръщения в молбите са безлични, т.е., не фигурира името на човека към когото са подадени. Това е типичен похват на \"спамове\" от типа \"copy- paste\", за да могат да се използват многократно към различни хора.\r\nМного мошеници експлоатират чувства като състрадание и желание за помощ, за да постигнат успех. Този похват винаги е съпроводен с деликатно вменяваме на чувство за вина! Моят съвет е да не се влиза в диалог, а просто мълчаливо игнориране!\" - гласи един от коментарите.", "date": "2018.04.19", "title": "Измама или не? Инвалид изнудва Ромина Тасевска!"}
{"url": "https://www.dnes.bg/obshtestvo/2018/04/19/nositeliat-na-medicinski-oskar-zabravihme-che-jivotyt-e-kratyk.374059", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОткривателят на редки болести проф. д-р Ивайло Търнев от УМБАЛ \"Александровска\" ще бъде отличен с медицински \"Оскар\" - престижно отличие за цялостен принос и постиженията си в областта на неврологията, неврогенетиката и общественото здравеопазване.\r\n\"Това е национална медицинска награда, която се дава през последните години. Радвам се, че е за цялостен принос, защото се развивам в клиничната неврогенетика и общественото здравеопазване. Наградата обединява постиженията в тези две направления\", каза д-р Търнев в \"България сутрин\".\r\nТой обаче призна, че приема наградата със смесени чувства, защото, по думите му, да се занимаш с наука днес е все едно да си като Дон Кихот. Гостът на  подчерта, че не усеща подкрепата на институциите за тази си дейност.\r\r\n                    \r\n                    \"Тук живеем в общество на духовен упадък, с обърнати и странни ценности. Науката отдавна не е приоритет и това е особено опасно за младите хора. Личните лекари станаха еднолични търговци, а болниците - търговски дружества. Обществото ни е много болно и се нуждае от спешна истинска реформа\", сподели с разочарование проф. д-р Търнев.\r\nТой преподава в Медицинския университет в София и в Нов български университет, работи и по програма за здравни медиатори. Работният му ден започва в 6 сутринта и завършва в 24 ч. - и така 7 дни в седмицата.\n\r\n\"Това изисква желязна дисциплина. Има много натрупана умора, особено когато има сериозни разочарования. Моите вдъхновители са екипът, с който работя - карат ме да вървя напред въпреки всички трудности\", отбеляза професорът.\n\r\nД-р Ивайло Търнев се занимава повече от 25 години с диагностика, профилактика, лечение и рехабилитация на редки болести и е имал шанса да работи с велики български и чуждестранни учени. Според него най-голямата болежка на обществото ни е, че сме загубили човешките си ценности и финансовите интереси са на първо място.\n\r\n\"Забравихме, че животът е кратък\", посочи за финал проф. Търнев.", "date": "2018.04.19", "title": "Носителят на медицински \"Оскар\": Забравихме, че животът е кратък!"}
{"url": "https://www.dnes.bg/za-da-se-razbirame/2018/04/19/liubovnite-greshki-na-zodiite-sa.374016", "text": "В любовта всички сме различни. Склонни сме да променим някои особености в името на любовта, но други не подлежат на промени и така може да се окаже, че възпрепятстваме връзката си.\r\nВсеки зодиакален знак има свой собствен набор от черти и характеристики, които несъмнено оказват влияние на любовния ни живот.\r\nКакви грешки допускате вие в любовта според зодията ви, вижте в следващите редове.\r\n\r\nОвните действат твърде бързо. Те винаги се втурват напред, когато не са напълно готови или реагират твърде остро в ситуации, в които не са съгласни. \r\nЧесто в конфликтни ситуации искат да играят жертвата, карайки половинката си да се чувства зле. Овни, ако искате да задържите любовта е важно да се научите как да комуникирате с човека до себе си.\r\r\n                    \r\n                    \r\nПредставителите на зодия Телец не обичат да излизат от своята зона на комфорт. Те са практични, знаят какво искат и се чувстват добре в кожата си. В любовта обаче често трябва да напускаме зоната си на комфорт. Ето защо когато става дума за връзки, Телците са по-склонни да избират партньор, който е като техен близнак по характер и разбирания, а не сродна им душа.\r\n", "date": "2018.04.19", "title": "Любовните грешки на зодиите са..."}
{"url": "https://www.dnes.bg/obshtestvo/2018/04/19/bsp-sistemata-ubiva-horata-s-uvrejdaniia-direktno.374070", "text": "Въпреки че зам.-шефът на парламента Емил Христов се извини на хората с увреждания, които вчера не бяха допуснати до сградата на парламента, защото носили тениски с надпис \"Системата ни убива\", БСП излезе с остра декларация заради недопустимото според тях поведение на мнозинството.\n\n\r\n\"Животът на част от тези хора ще свърши, преди да изтече мандатът на този парламент\", скочи червеният Антон Кутев от името на своите.\r\nТой припомни, че Народното събрание е най-висшият политически орган в република с парламентарно управление и това е мястото, където трябва да се решават проблемите на всички обществени групи.\r\n                    \r\n                    \r\n\"Хора с увреждания вчера дойдоха в НС, за да потърсят помощ и да запознаят депутатите с проблемите, които срещат, БСП организира срещата в сградата на парламента, логично беше те да присъстват със знаците и логото на своя протест и с напълно справедливите си искания. Те протестираха срещу системата, а не правеха търговска реклама, това дори не беше протест срещу ГЕРБ, а срещу всичко, което държавата не е направила за тях, протестираха срещу ниските добавки, безработицата, безизходицата\", каза социалистът.\n\r\nСпоред него има много българи, на които държавата и институциите са длъжници, но хората с увреждания са най-уязвимата група.\n\r\n\"Системата ги убива в най-директния смисъл, за тях животът е жестокост в най-бруталния смисъл на думата, хората с увреждания и техните роднини проявяват ежедневен героизъм и заради това най-малкото, което трябваше да направи политическият елит, е да ги чуе, животът на тези хора е показател за европейската идентичност на България\", упрекна още той управляващите.", "date": "2018.04.19", "title": "БСП: Системата убива хората с увреждания директно!"}
{"url": "https://www.dnes.bg/za-da-se-razbirame/2018/04/19/15-jiteiski-mydrosti-ot-chudomir.374019", "text": "Знаем че в живота невинаги получаваме това, което ни се иска. Често събитията, които ни се случват са извън предвиденото. Допускаме грешки, но можем и да извлечем важни изводи, които да ни помогнат да продължим напред. Понякога се нуждаем от напомняне... Напомняне за това кои сме, къде сме и какво искаме.\r\nДнес от рубриката на Az-jenata.bg споделяме няколко забавни вдъхновяващи мисли за живота от Чудомир.\r\nДимитър Христов Чорбаджийски по-известен с псевдонима си Чудомир е български писател хуморист, художник и краевед, живял в края на 19 и началото на 20 век.\r\r\n                    \r\n                    Чудомир го наричат още в юношеските му години, а по-късно прякорът му се превръща и в артистичен псевдоним. Бързо добива популярност със своите кратки хумористични разкази и карикатурите, които прави. Повече от неговия хумор вижте в следващите редове.\r\n„Ако искаш да узнаеш цената на парите, опитай се да вземеш назаем.“\r\n„Всички мъже обичат да разправят спомени за войните, защото тогава могат най-много да лъжат в своя полза.“\r\n„Даже и лъвът е заставен да се пази от мухите.“\r\n„Където има брак без любов – там има и любов без брак.“\r\n„Мъжът започва да дири ум в жена си чак след като е опитал всичко друго у нея.“\r\n", "date": "2018.04.19", "title": "15 житейски мъдрости от Чудомир"}
{"url": "https://www.dnes.bg/muzika/2018/04/19/muzikantite-ot-kontrol-komentirat-rok-scenata-u-nas.374096", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа първи път на една сцена се събират култови български банди, за да направят грандиозен концерт. \"Контрол\", \"Хиподил\", \"Ревю\" и \"Нова генерация\" ще забият на 21 април в \"Арена Армеец\"\n\r\nИзпълнителите ще поднесат музика с дъх на 90-те години на миналия век. От група \"Контрол\" издадоха в аванс в студиото на за предстоящото шоу: \"Ще свирим хитове-мелачки. Няма да изненадаме много хора. Ще има едно-две нови неща\".\n\r\nМузикантите коментираха състоянието на рок сцената в страната и проблемът с квотата за българска музика. Редица творци се обявиха за задължителен процент родна продукция и внесоха петиция в Народното събрание. Според тях в сегашния си вид Законът за радио и телевизия позволява пълното отсъствие на българска музика в ефира.\r\n                    \r\n                    \r\n\"Ако българската музика не стига до хората, те нямат никакъв избор. Искам да поздравя Сани Армутлиева: Браво, моето момиче, ей така се закопава изкуството и културата в една държава\", коментира в предаването барабанистът на група \"Контрол\" Огнян Кьосовски.", "date": "2018.04.19", "title": "Музикантите от \"Контрол\" коментират рок сцената у нас"}
{"url": "https://www.dnes.bg/politika/2018/04/19/gerb-sreshtu-bsp-horata-s-uvrejdaniia-sa-chuti-ot-kabineta.374093", "text": "От ГЕРБ определиха като несъстоятелни и неаргументирани критиките на БСП към управляващите заради случая, при който хора с увреждания не бяха допуснати в сградата на парламента.\n\n\n\n\r\nВъпреки че в началото на днешното заседание зам.-шефът на парламента Емил Христов се извини на хората с увреждания, БСП излезе с остра декларация заради недопустимото според тях поведение на мнозинството.\r\nВ отговор шефът на ПГ на ГЕРБ Цветан Цветанов настоя, че това са \"абсолютно несъстоятелни тези, които не отговарят на истината\". Управляващите отчетоха и какво е направено от правителството за хората с увреждания.\r\r\n                    \r\n                    По думите им в последните две години е увеличен бюджетът за хората с увреждания с 43% и правителството е поело ангажимент за техните проблеми.\r\n\"Тези хора са чути от изпълнителната и законодателната власт и се полагат усилия. Самият факт, че през последните 2 г. говорим за увеличаване на бюджета, означава, че има чуваемост и диалог\", настоя Цветанов.\r\n\"БСП доказаха, че не могат да управляват, а че създават напрежение, без да дават алтернатива за решаване на проблемите\", заключи той, но допълни, че управляващите остават с протегната ръка към опозицията, ако искат да се работи конструктивно.", "date": "2018.04.19", "title": "ГЕРБ срещу БСП: Хората с увреждания са чути от кабинета!"}
{"url": "https://www.dnes.bg/stranata/2018/04/19/i-zamirisa-na-more-varnenci-plyznaha-na-plaja.374088", "text": "\n\r\nСлед цяла седмица лондонско време - мъгли и дъждец, и температури на въздуха по-ниски от тези на водата, слънцето най-сетне огря и стопли морската ни столица.\r\nДнес живакът на термометъра надхвърли 20 градуса и някои варненци побързаха да вкусят мириса на море.\r\nОт прекрасното време се възползваха и ресторантьорите в заведенията на плажа, които с охота обслужваха клиентите.\r\n ", "date": "2018.04.19", "title": "И... замириса на море! Варненци плъзнаха на плажа"}
{"url": "https://www.dnes.bg/sofia/2018/04/19/shemata-ivancheva-bavish-s-meseci-uslugi-iskash-reket.374094", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДесислава Иванчева умишлено е бавела с месеци административни услуги, които отнемат седмица, най-много две. За да ускори процеса искала пари или да се облагороди кварталът за сметка на предприемача. А бизнесменът, подал сигнала срещу нея, е бил рекетиран за около 1 млн. евро.\r\nЖалбите до Върховния административен съд и до Столичната община не помогнали на строителния предприемач да получи последния му нужен документ, за да започне строителството в квартал \"Младост\". Макар и одобрен от главния архитект на столицата, процесът не можел да стартира без формално одобрение от районния кмет. \n\r\nДесислава Иванчева и бившият кмет на район \"Младост\" Петър Дюлгеров се познават, съобщи . И не е трудно да осъществят схема за изнудване, в която Дюлгеров е посредник между чиновника и бизнесмена.\n\n\n\n\n\n\n\r\n                    \r\n                    \r\nЗа да се придвижи преписката, инвеститорът трябвало да плати първоначална вноска от 70 хил. евро. \n\r\nСлед няколко отлагания се стигнало до срещата му с Дюлгеров. Посредникът прибрал 14 хил. евро комисиона и дал остатъка на Десислава Иванчева и заместничката ѝ Биляна Петрова. \n\r\nСлед редица разговори с адвокати, семейстовто на Иванчева се спряло на адвокат Марковски. Оказва се обаче, че не могат да си го позволят.\n\r\nА проблемите на Младост не приключвали с ареста на Иванчева и жителите на квартала готвят нови протести.\n\r\nПрокуратурата ще поиска Десислава Иванчева, заместничката ѝ Биляна Петрова и посредникът Петър Дюлгеров да останат за постоянно в ареста.", "date": "2018.04.19", "title": "Схемата \"Иванчева\": Бавиш с месеци услуги, искаш – рекет!"}
{"url": "https://www.dnes.bg/notifikacii/2018/04/19/poboi-nad-zatvornik-predizvika-proverka-v-pazardjik.374095", "text": "Побой над затворник предизвика проверка в затвора в Пазарджик, която се извършва сега, обави пред \"Фокус\" Сашка Андрекова от пресцентъра на Министерството на правосъдието.\r\nТя обясни, че лишеният от свобода Стайко Иванов е съобщил на постовия надзирател, че при прибиране от обяд на 15 април са му били нанесени няколко удара с юмрук в областта на лицето и на гърдите от други затворници.\r\nСтайко Иванов веднага е отведен в стационара на затвора, където му е оказана лекарска помощ. Той обаче е поискал допълнително освидетелстване от външно болнично заведение.\r\nОт страна на администрацията на пазарджикшкия затвор е назначена вътрешна проверка за изясняване на инцидента, уведомена е Районната прокуратура за случая, както и той е отразен в регистъра за травматични увреждания.\r\n\"Лишеният от свобода е отделен от другите затворници, след което ще бъде преместен в друга група\", уточнява Андрекова, според която проверката продължава.\r\n ", "date": "2018.04.19", "title": "Побой над затворник предизвика проверка в Пазарджик"}
{"url": "https://www.dnes.bg/index/2018/04/19/bez-budilnik-pytuvaneto-kato-strast-i-nachin-na-jivot.374090", "text": "\r\n\r\n\"Целият свят ми е интересен, просто човек трябва да избира\", казва с усмивка пътешественикът и фотограф Иван Панкев. Днес той представя изложба на скорошното си пътешествие в Нова Зеландия в кино \"Влайкова\" от 20 часа.\rТам Иван е бил два месеца, наслаждавайки се на красивата природа.\r\n\"Нова Зеландия е най-отдалеченото място от България. Там е сниман \"Властелинът на пръстените\" и точно той ми даде идея\", разказва фотографът пред .\r\nТой и съпругата му пропътували 4 хиляди километра в Нова Зеландия, като се придвижвали само на стоп и спели предимно на палатка.\r\nВпечатлен е от гостоприемството на местните. \"Хората бяха много отворени към чужденци. Дори ни канеха на гости в домовете си\", сподели гостът, според когото това е нетипично за страна, пълна с туристи.\r\nПреди това си пътешествие, Иван е посетил сам Южна Америка, бил и 5 месеца в Азия.\n\r\n\"Когато си сам, изживяваш всичко много по-емоционално, има много по-интересни срещи. Но когато си с близък, е по-спокойно и можеш да обсъдиш проблемите, които възникват\", отбеляза пътешественикът.\n\r\nБил е в около 30 държави, но казва, че не ги брои, защото целта му не е да посещава колкото се може повече места, само за да ги отметне.\n\r\n\"Когато отида някъде, обичам добре да разгледам дадена страна, да знам, че съм видял поне най-интересните места там. Например в Турция съм изкарал над 3 месеца, единствено не съм бил в Егейската част\", каза той.\r\nЛюбимата дестинация на Иван е Южна Америка, където е пътешествал 9 месеца.\r\n\"Другата беше Азия – като тръгнах от България, през Турция до Иран и обратно. Правил съм и обиколки на Балканите, всички балкански страни съм обиколил\", обяснява с усмивка пътешественикът. \r\nИ е живият пример, че пътуването може да е начин на живот!\r\n\r\n ", "date": "2018.04.19", "title": "\"Без будилник\": Пътуването като страст и начин на живот "}
{"url": "https://www.dnes.bg/stranata/2018/04/19/velosipedist-po-trakiia-i-verijno-ptp-ot-zaples.374113", "text": "Велосипедист е сериозно пострадал на автомагистрала \"Тракия\", след като се е ударил в ограждения, съобщиха от МВР.\r\nИнцидентът е станал на 18 км от автомагистралата в посока София.\r\nВелосипедистът е откаран в Окръжна болница.\r\nМеждувременно четири коли се удрят една в друга, а причината за това е отвличането на внимание на водачите заради падналия велосипедист.", "date": "2018.04.19", "title": "Велосипедист по \"Тракия\" и... верижно ПТП от заплес"}
{"url": "https://www.dnes.bg/stranata/2018/04/19/zapochva-remont-na-viadukt-zvezdica-na-am-cherno-more.374101", "text": "Със средства от бюджета на Агенция \"Пътна инфраструктура\" започва основният ремонт на виадукт \"Звездица\" на магистрала \"Черно море\", в района на град Варна. Това съобщиха от АПИ.\n\r\nИнвестицията е за близо 3 млн. лв. \n\r\nСъоръжението, което е над река Звездишка, е с дължина 400 метра. В момента се ремонтира платното в посока Бургас, а движението се осъществява двупосочно в платното за Варна.\n\r\nПредвидено е саниране на мостовата конструкция, полагане на ново асфалтобетоново покритие, нови дилатационни фуги, хидроизолация и отводнителна система.\n\r\nВиадуктът ще бъде с хоризонтална предпазна решетка в разделителната ивица, нови ограничителни системи и по-широки тротоари.\r\n                    \r\n                    \r\nПрез активния туристически сезон няма да се извършват строителни работи, за да не се затруднява трафикът. През есента ще продължи основният ремонт на мостовото съоръжение. \n\r\nПо време на ремонтните дейности е необходимо шофьорите да се движат с повишено внимание и съобразена скорост, спазвайки пътната сигнализация.", "date": "2018.04.19", "title": "Започва ремонт на виадукт \"Звездица\" на АМ \"Черно море\""}
{"url": "https://www.dnes.bg/notifikacii/2018/04/19/chetiri-chengeta-v-aresta-sred-tiah-i-shefyt-na-ru-rakovski.374110", "text": "Четирима полицаи бяха арестувани при акция в Пловдивско, съобщава bTV.\r\nСред задържаните е началникът на районното управление в Раковски.\r\nПо първоначална информация арестуваните са разследвани за въоръжени грабежи и изнудване.\r\n", "date": "2018.04.19", "title": "Четири ченгета в ареста, сред тях и шефът на РУ Раковски"}
{"url": "https://www.dnes.bg/tenis/2018/04/19/grisho-bi-kolshraiber-stigna-1-4-final-v-monte-karlo.374121", "text": "Първата ни ракета Григор Димитров успя да постигне обрат над германския ветеран Филип Колшрайбер с 4:6, 6:3, 6:4 в двубой от третия кръг на турнира от сериите \"Мастърс\" в Монте Карло. На четвъртфинал той ще се изправи срещу белгийският тенисист Давид Гофен.\n\r\nСрещата започна с размяна на бързи сервис геймове между двамата. Още в третия обаче Григор допусна пробив, като първо изостана с 15:40, след което прати топката в аут от бекхенд на мрежата. Колшрайбер затвърди пробива си в следващия гейм и покачи резултата на 3:1. Българинът намали изоставането си, след гейм на 15 и серия от добри сервиси.\n\r\nГерманецът изпита първите си затруднения в 6-ия гейм на първата част. Гришо достигна до възможност да върне пробива, но не я оползотвори и Колшрайбер увеличи аванса си до 4-2. Още в следващия гейм обаче Григор отново допусна да бъде пробит. Той взе само точка при собствения си сервис и германецът се доближи до спечелването на първия сет.\r\n                    \r\n                    \r\nДимитров успя да осъществи рибрейк и намали изоставането си до 3-5 в осмия гейм от първата част. След тежък гейм на собствен сервис Григор докара резултата до 4-5, но германецът имаше възможността да сервира за спечелването на сета. Той не я пропусна и поведе в мача след първия сет.\n\r\nГришо започна втората част спокойно, като спечели първото си подаване на 15. Колшрайбер нямаше проблеми да вземе първото си подаване и да изравни резултата през втората част. По подобие на първия сет, Гришо отново допусна ранен пробив и във втория. Този път обаче българинът осъществи моментален рибрейк и не допусна да изостане в частта.\n\r\nДимитров затвърди пробива си и поведе в резултата с 3-2. В най-дългия и оспорван гейм до този момент в мача, българинът достигна до нов пробив от третата си възможност и сериозно увеличи шансовете си да триумфира в сета. Последваха два лесни гейма за сервиращите тенисисти и резултатът стана 5-3. Гришо успя да довърши започнатото и след като показа добро самочувствие, затвори успешно втората част и изравни резултата в мача.\n\r\nГерманецът започна уверено третата част с гейм на 15. Григор отговори с добри сервиси и също не срещна затруднения да вземе подаването си. Ново стабилно представяне от сервис за Колшрайбер доведе резултата до 2-1 гейма в негова полза, пише tennis.bg. Гришо спечели бърз гейм на 0 и изравни резултата. Последва труден сервис гейм за германеца, в който Григор получи три възможности за пробив, но не успя да ги оползотвори.\n\r\nПри следващото си подаване допусна да бъде изравнен до 30:30, но в крайна сметка защити успешно подаването си. Гришо успя да достигне до така желания пробив в седмия гейм на третата част. Макар и трудно, българинът успя да затвърди пробива и се приближи само на гейм от крайния успех. Германецът успя да вземе подаването си, но Григор ще има възможността да сервира за гейма и мача. Той я оползотвори и заслужено продължава напред в турнира.\n\r\n", "date": "2018.04.19", "title": "Гришо би Колшрайбер, стигна 1/4-финал в Монте Карло"}
