{"url": "https://www.dnes.bg/business/2018/03/13/vnosyt-ni-raste-po-byrzo-ot-iznosa-za-es.370523", "text": "Износът на България за ЕС нараства с 10.8% през 2017 г. спрямо 2016 г. и е в размер на 34 518.7 млн. лева. Основни търговски партньори на страната ни са Германия, Италия, Румъния, Гърция, Белгия и Франция, които формират 67.5% от износа за държавите - членки на ЕС.\r\nПрез декември 2017 г. износът за ЕС се увеличава с 2.7% спрямо съответния месец на предходната година и е на стойност 2 507.8 млн. лева.Най-голям ръст през 2017 г. спрямо 2016 г. е отбелязан в сектора \"Мазнини, масла и восъци от животински и растителен произход\" (30.3%), а най-голям спад се наблюдава в сектор \"Безалкохолни и алкохолни напитки и тютюн\" (14.8%).\r\nВносът на България от ЕС през 2017 г. се увеличава с 11.2% спрямо предходната година и достига 37 794.7 млн. лв. Най-голям е стойностният обем на стоките, внесени от Германия, Италия, Румъния, Испания и Гърция.\r\nПрез декември 2017 г. вносът на България от държавите - членки на ЕС, нараства със 7.0% в сравнение с декември 2016 г. и е в размер на 3 280.7 млн. лева.Външнотърговското салдо на България с ЕС за 2017 г. е отрицателно и е на стойност 3 276.0 млн. лева.През януари 2018 г. износът на България за трети страни намалява с 16.3% в сравнение с предходната година и е на стойност 1 098.0 млн. лева. Основни търговски партньори на България са Турция, Китай, бившата югославска република Македония, Сърбия, Руската федерация и Съединените американски щати, които формират 57.3% от износа за трети страни.Най-голям ръст в сравнение със същия месец на 2017 г. е отбелязан в секторите \"Химични вещества и продукти“ (37.5%), а най-голям спад при \"Минерални горива, масла и подобни продукти\" (79.6%).\r\nВносът на България от трети страни през януари 2018 г. се увеличава с 15.9% в сравнение със същия месец на предходната година и е на стойност 1 829.2 млн. лева. Най-голям е стойностният обем на стоките, внесени от Руската федерация, Турция, Китай и Сърбия.Външнотърговското салдо на България с трети страни през януари 2018 г. е отрицателно и е в размер на 731.2 млн. лева. \r\n\r\nПрез януари 2018 г. от България са изнесени стоки общо на стойност 4 211.1 млн. лв. и в сравнение със същия месец на предходната година износът се увеличава с 12.3%.През януари 2018 г. в страната са внесени стоки общо на стойност  5 044.3 млн. лв. или с 19.3% повече спрямо същия месец на 2017 година.Общото външнотърговско салдо е отрицателно през януари 2018 г. и е на стойност 833.2 млн. лева.", "date": "2018.03.13", "title": "Вносът ни расте по-бързо от износа за ЕС"}
{"url": "https://www.dnes.bg/balkani/2018/03/13/pametnik-na-slobodan-miloshevich-vijte-kolko-veche-ima-v-syrbiia.370491", "text": "Да има ли паметник на Слободан Милошевич в Сърбия? Социалните мрежи бяха залети от реакции по темата – някои с огорчение отхвърлят предложението, някои казват, че Милошевич вече има паметник и той е в самия център на Белград /полуразрушените сгради при бомбардировките 1999 г./, а някои предлагат на името на бившия президент да бъде наречен булевардът, по който преди 23 години преминаха стотици хиляди отчаяни хора, пише сръбският вестник \"Блиц\". \r\nДве граждански сдружения официално излязоха преди дни с инициативата за издигане на паметник на бившия югославски и сръбски президент. \r\nВ галерията вижте всичките \"паметници\", които Слободан Милошевич има.\n", "date": "2018.03.13", "title": "Паметник на Слободан Милошевич? Вижте колко вече има в Сърбия!"}
{"url": "https://www.dnes.bg/usa/2018/03/13/hilari-sasht-ne-zaslujavat-prezidenstvoto-na-trymp.370581", "text": "Хилари Клинтън заяви, че САЩ не заслужават президент като Доналд Тръмп и нарече мандата му \"опасни времена\", предаде Асошиейтед прес.Клинтън, която беше кандидат на демократите за президент на САЩ през 2016 г., заяви това на конференция в индийския град Мумбай.Тя каза, че президентът републиканец има \"голям афинитет към диктаторите\". По думите й Тръмп \"наистина харесва техните авторитарни позиции и поведение\". Според нея обаче в случая с руския президент Владимир Путин и Русия става дума за нещо \"повече от това\".Клинтън разкритикува характерните за риалити шоута методи, използвани от Тръмп в предизборната кампания, и зададе въпроса дали не е трябвало да предложи повече забавление на избирателите, откликнали на грубия стил на нейния съперник.Според нея писмото, изпратено на 28 октомври 2016 г. от бившия директор на ФБР Джеймс Коми до Конгреса, засягащо частния й имейл сървър, й е коствало подкрепата на белите избирателки.", "date": "2018.03.13", "title": "Хилари: САЩ не заслужават президенството на Тръмп"}
{"url": "https://www.dnes.bg/zvezdi/2018/03/13/provokaciia-ot-geri-doncheva-seksi-ili-bedstvie.370571", "text": "Модел, певица, авторка на детски книги, тв водеща – това са само част от професиите, които присъстват във визитката на Гери Дончева.Тя предизвика дискусия в социалните мрежи, след като реши да се похвали с кадър в Instagram от Виетнам, на който набляга на визията на дупето си. И видимо се гордее, че е голямо, явно иска да бъде някаква конкурентка на Ким Кардашян.Вместо похвали и традиционните възклицания при подобни снимки, коментарите под нейната визия по бански не са много ласкави. Някои наблягат, че се е занемарила и надебеляла, други акцентират върху целулита, а един от нейните последователи дори се чуди дали не е бременна.\"Ако една жена е бременна има корем, а не голямо дупе\", разяснява Гери.Още новини за звезди четете на ", "date": "2018.03.13", "title": "Провокация от Гери Дончева: Секси или бедствие?"}
{"url": "https://www.dnes.bg/usa/2018/03/13/djina-haspyl-pyrvata-amerikanka-shef-na-cru.370582", "text": "Джина Хаспъл, предложена днес за директор на ЦРУ, ще е първата жена, която поема този пост. Но ролята й на бивш шеф на тайни операции в секретни затвори, където задържаните са били подлагани на мъчения, може да затрудни задачата й да ръководи една от най-големите разузнавателни агенции в света, отбелязва Франс прес.Шейсет и една годишната Хаспъл ще замени Майк Помпейо, когото президентът Доналд Тръмп избра да оглави Държавния департамент, след като уволни досегашния държавен секретар Рекс Тилърсън.Шпионин с голям опит в тайните операции, Хаспъл е в агенцията от 1985 г. и е работила на много места по света, най-вече в Лондон в края на първото десетилетие на новия век, пише БТА.\"Джина е образцов шпионин и ревностен патриот с над 30-годишен опит\", заяви Майк Помпейо при назначаването й за заместник-директор на агенцията преди година. Той похвали качествата й на ръководител и способността й \"да увлича\" колегите си.Кандидатурата на Хаспъл беше подкрепена от трима бивши директори на ЦРУ и други висши фигури, включително бившия директор на националното разузнаване Джеймс Клапър. Двама сенатори демократи обаче изразиха в писмо до Тръмп резервите си. Според тях заради предишните си дейности Хаспъл не е подходяща за поста.През 2013 г. Хаспъл е назначена да оглави Националната тайна служба на ЦРУ, но само няколко седмици по-късно е сменена, явно поради съмнения около отговорността й за създаването след 11 септември 2001 г. на тайни затвори в чужбина, където при разпити на задържани била прилагана симулация на давене.По онова време в. \"Вашингтон пост\" писа, че Хаспъл е ръководила таен затвор в Тайланд, където затворниците били подлагани на симулирано давене и други форми на малтретиране. Според вестника Джина Хаспъл била замесена и в унищожаването през 2005 г. на компрометиращи видеозаписи за техниките за разпит, прилагани върху много затворници в Тайланд. Адвокати на задържаните предполагаеми членове на Ал Каида искали да получат тези записи, за да ги представят в съда.", "date": "2018.03.13", "title": "Джина Хаспъл – първата американка, шеф на ЦРУ"}
{"url": "https://www.dnes.bg/notifikacii/2018/03/13/shpionskiiat-skandal-srina-britansko-ruskite-otnosheniia-i.370546", "text": "Твърдението на Тереза Мей, че е много вероятно руската държава да е извършила акт на агресия с отравянето на двойния агент Сергей Скрипал, доведе британско-руските отношения до най-ниското равнище след кризата с крилатите ракети през 80-те години на миналия век. Британският премиер знае, че трябва да стигне по-далеч, в сравнение с реакцията си като вътрешен министър през 2006 г. на убийството на Александър Литвиненко. Тогава бяха замразени някои активи, бяха експулсирани голям брой руски дипломати и бе прекратено сътрудничество в разузнавателната сфера.\r\nВъпреки че Великобритания даде на Русия срок от 24 часа да докаже, че убийството е дело на хора, сдобили се с измама с нервнопаралитичното вещество, никой не очаква - даже и руският посланик Александър Яковенко да опита да убеди в това британския външен министър Борис Джонсън - че руската държава просто е загубила контрол върху отровата, пише в. \"Гардиън\".\n\n\n\nОт години доверието между Великобритания и Русия е на ниско равнище и е по-вероятно Яковенко да каже, че Русия е жертва на раздухана от медии шпиономания. Това ще остави Мей без избор, освен да потвърди, че руската държава е приложила незаконна употреба на сила срещу Великобритания. Това ще задължи външното министерство не само да изработи ефективен едностранен отговор, но и да събере европейска и американска подкрепа за многостранни мерки.\r\nКонтекстът на Brexit-а и двойственото отношение на Доналд Тръмп към Путин създава дипломатически трудности за Форин офис. Великобритания отдавна е главният противник на Русия в Европа, а на срещата между Джонсън и руския външен министър Сергей Лавров през декември в Москва не бе постигнато кой знае какво.\r\nСтраните от ЕС подхождат към руската тема според своя дневен ред и търговски интереси. Ръководителят на европейската дипломация Федерика Могерини настоява, че блокът не понася щети от санкциите заради Украйна, като напомня за предстоящата четвърта годишнина от анексирането на Крим. В понеделник Съветът на ЕС по конкурентоспособност поднови режима на съществуващите санкции.\r\nАнгела Меркел, която си осигури нов мандат като канцлер на Германия, обаче казва, че се надява очакваното преизбиране на Владимир Путин в края на тази седмица да придаде импулс за подновяване на мирния процес от Минск. Тя се обявява за задълбочаване на този процес. В понеделник френският президент Еманюел Макрон парира необичайна критика на своя предшественик на поста Франсоа Оланд и защити политиката си на сближаване с Русия заради Сирия. Макрон се аргументира, че според него годините на пълна липса на диалог не е довела до някакъв напредък за Франция. По същия начин новото италианско правителство, когато бъде съставено, вероятно ще бъде повлияно от проруската популистка десница.\r\nМнозина експерти казват, че санкциите на ЕС вероятно са намалили точно с 1 процент икономическия растеж на Русия през миналата година. В публикуван наскоро доклад разузнавателната агенция на Естония твърди, че Путин \"използва западните санкции, за да се опази от критики за провала в икономическата политика, което до известна степен помага за прикриването на основните слабости на икономиката\".\r\nТака че отравянето на двойния руски агент в британския катедрален град Солсбъри представлява увлекателна история за европейските страни, но мнозина западни политици ще се ръководят от по-широки стратегически мотиви, включително отношенията за Сирия, Иран, Украйна и търговията. Тръмп също проявява неохота да санкционира Путин заради предполагаемата намеса в президентските избори в САЩ през 2016 г., а повечето коментари по тази тема произлизат от Конгреса.\r\nВероятният едностранен пакет от мерки на Великобритания ще започне с експулсирането на някои дипломати. Изгонването на посланика би било сериозна стъпка и ще лиши Великобритания от бърз канал до Москва на високо равнище. Като ответна мярка може да последва експулсирането на британския посланик от Москва.\r\nНа теория министърът на цифровите технологии, културата, медиите и спорта Мат Ханкок може да нареди на медийния регулатор Офком да разследва дали руски медии като RT отговарят на условията за лиценз за разпространение. Едно отнемане на лицензи по правителствено нареждане обаче може да вкара Великобритания в рамката на репресивни режими като този в Турция. Алтернативен вариант е публични фигури, сред които членове на кабинета в сянка или дори футболни мениджъри като Жозе Моуриньо, да бъдат официално посъветвани да се откажат от подписаните от тях изгодни договори да се появяват по RT. Много вероятно е също на спортни чиновници, за разлика от самия отбор на Англия, да бъде казано да не присъстват на Световната купа по футбол това лято в Русия.\r\nПогледнато по-сериозно, министрите ще внесат промени в закона за санкциите и против прането на пари, за да позволят по-строги санкции срещу нарушители на правата на човека като мъчителите на Сергей Магнитски - руския данъчен експерт, починал в затвор в Русия, след като разкрил подробности за масова измама с държавна подкрепа.\r\nОт Форин офис казват, че на практика разполагат с пълни правомощия за конфискация, ако това е необходимо. Но под натиска на консервативни редови депутати от Камарата на общините (като Ричард Бениън и държавния министър за Европа сър Алън Дънкан) министрите казват, че ще подкрепят клаузата Магнитски едва когато законопроектът стигне до фазата на внасяне.\r\nПо-уместен вариант би бил замразяване на активите на руски олигарси, свързани с Кремъл, особено ако те не са в състояние да обяснят източниците на средствата за закупуване на имоти в Лондон. Британското законодателство обаче се гордее със съдебните си процедури и произволното заграбване на активи по маниера на престолонаследник от района на Персийския залив няма да изглежда добре.\r\nВъв военно отношение британската армия вече има ротационно присъствие в Естония, но Русия няма да приветства решение на НАТО да разположи повече войници по-близо до Беларус. НАТО също може да окаже стратегически натиск върху Москва, като ускори приобщаването на Украйна чрез подписването на план за действие преди членството. Подобни насърчения може да бъдат предложени на антируски политически сили на Балканите, които са ключова зона на конфликт с Русия. Великобритания ще председателства среща на върха за Западните Балкани това лято и може да я използва като средство за окуражаване на партиите, борещи се срещу влиянието на Москва.\r\nВ спектъра от варианти пред \"Даунинг стрийт\" 10 има още две крайни мерки. Великобритания може да обяви Русия за държава, спонсорираща тероризма. В САЩ такава квалификация води до различни едностранни санкции, вкл. забрана за износ и продажби на оръжия и свързани с тях стоки, забрана за оказване на икономическа помощ и визови забрани. Великобритания освен това може да препоръча руските банки да бъдат изключени от системата за международни финансови трансакции Суифт (Swift). На някои свързани с Иран руски банки, например, вече бе отрязан достъпът до тази система. Това може да отслаби възможностите на Русия за международна търговия, но руските банки са се прехвърлили към руската система за разплащане СПФС, основана заедно с няколко по-големи държави извън Г-7.\r\nНито един от тези варианти не е прост и накрая всеки от тях само ще потвърди явната решимост на Путин да идентифицира Русия с нейното противопоставяне на Запада и по-специално на Великобритания./БТА/\r\n ", "date": "2018.03.13", "title": "Шпионският скандал срина британско-руските отношения. И? "}
{"url": "https://www.dnes.bg/akoshtete-vqrvaite/2018/03/13/kakva-jena-haresva-toi-spored-zodakalniia-si-znak.370549", "text": "Чудиш ли се защо симпатичния ти съсед не ти обръща внимание, защо те преследва мъж, който изобщо не харесваш или пък просто искаш да разбереш какво наричат мъжете \"жена мечта\"?\r\n \r\nПредизвикателна или смирена - каква си ти? Виж кой мъж търси точно теб! Какво харесва мъжът в една жена според неговата зодия:\r\n \r\nПърва част може да видите тук:\r\n \r\n \r\nМъжът Везни харесва жени, които са грижовни и романтични, но и много амбициозни и дисциплинирани.\r\n \r\nТой не би могъл да търпи някоя мързелива девойка, която спи до обяд и цял ден нищо не върши. Неговата любима трябва да бъде много работлива и отговорна.\r\n \r\nВъздушният знак се възхищава от жени, които имат добро професионално положение и са уважавани в обществото.\r\n \r\nМъжът Скорпион харесва силни жени - такива, които никога не се оплакват и не мрънкат за глупости, а смело се борят с проблемите сами.\r\n \r\nТой не харесва слабостта и се присмива на безхарактерните и глупави хора. Жена, която показва уязвимост и не може де се справя с проблемите няма да го впечатли.\r\n \r\nСкорпионът има властен характер и създава впечатление, че търси смирена жена, но истината е много далеч от това.\r\n \r\n \r\nМъжът Стрелец се нуждае от дама, която да го подкрепя и да му бъде опора. Тя трябва да го следва в неговите начинания и винаги да приема с вдъхновение предизвикателствата.\r\n \r\nОгненият знак има нужда от възхищение - той няма да търпи партньорка, която го критикува постоянно или смята неговите идеи за глупави.\r\n \r\nМъжът Стрелец харесва общителни жени, които имат чувство за хумор и често са център на внимание.", "date": "2018.03.13", "title": "Каква жена харесва той според зодакалния си знак?"}
{"url": "https://www.dnes.bg/politika/2018/03/13/vizitata-na-borisov-v-makedoniia-istoricheska.370589", "text": "\r\n                        \r\n                        \r\n                        \r\n                    \n\n\r\n\"Визитата наистина беше историческа. Никой български държавник не е правил това. Много преди това събитие имаше общо честване на празниците. Само доброто познаване на историята ще ни помогне в днешни дни никога да не напуснем рамките на разумното, човешкото и нормалното\", изтъкна зам.-министърът на външните работи Георги Георгиев.\r\nТемата в \"Денят ON AIR\" прерасна към ролята ни на Балканите. Според госта все по-често евроинтеграцията на Западните Балкани от само на думи се превръща в дела. \r\n\"За съжаление по-често се налага външни фактори да ни припомнят колко добре върви европредседателството ни. Меркел ни даде за пример и подчерта ролята ни на стабилизатор на Балканите\", подчерта Георгиев пред.\r\nДържавникът продължи с това, че новата ни геополитическа роля не остава незабелязана дори от по-далечните държави като САЩ.\r\n\"САЩ са основен ключов стратегически партньор на България. Имаме приятелски взаимоотношения с тях, но винаги сме се придържали към политиката на ЕС. В бъдеще САЩ и ЕС ще градят взаимоотношения базирани на общите икономически интереси\", посочи зам.-министърът.", "date": "2018.03.13", "title": "Визитата на Борисов в Македония - историческа!"}
{"url": "https://www.dnes.bg/zvezdi/2018/03/13/slaveia-sirakova-atakuva-s-erotika-v-socialnite-mreji.370564", "text": "Славея Сиракова направи изненадващ еротичен залп в Instagram, който предизвика доста вълнения, особено сред силния пол.Голямата дъщеря на Наско Сираков и Илиана Раева всъщност пусна кадри от своя сесия за мъжкото списание Maxim преди 8 години, на които позира по бельо.Тя със задоволство споделя резултата на нейната формула за добра фигура – спорт и здравословна храна.Още новини за звезди четете на ", "date": "2018.03.13", "title": "Славея Сиракова атакува с еротика в социалните мрежи"}
{"url": "https://www.dnes.bg/stranata/2018/03/13/angelkova-nad-34-hiliadi-albanci-na-turizym-u-nas.370578", "text": "Министърът на туризма Николина Ангелкова се срещна с  посланика на  Албания в България Киряко Курета и обсъди с него възможностите за  разширяване на съвместното сътрудничество в сектора, съобщиха от  министерството.През 2017 г. над 34 хил. албански туристи са посетили България,  което поставя страната на 27-о място в класацията за чуждестранните ни  посетители. Двамата са изтъкнали, че възможностите обаче са много  по-големи, защото нашите народи и държави все още не се познават добре  като история, култура и туристически потенциал. По тази причина  тенденцията за увеличаване на взаимния туристопоток е факт, пише БТА .Министър Ангелкова е акцентирала, че един от приоритетите на  Българското председателство на Съвета на ЕС през първата половина на  2018-а са интеграцията на Западните Балкани и икономическият просперитет  на страните в тази част на Европа. Това може да се постигне и с помощта  на туризма, който отчита обнадеждаващи резултати в трансграничното  партньорство, е станало известно от думите й. \n\n\nНиколина Ангелкова е съобщила, че Министерството на туризма е готово  да инициира в най-скоро среща на министрите на туризма от региона и  учредяване на международна работна група за създаване на общ Балкански  маршрут. Инициативата ще бъде насочена към промотиране на държавите от  полуострова на общи пазари, включително далечни, е пояснила тя.Посланик Курета е подкрепил идеята и е заявил, че неговата страна би  се присъединила към такава среща, която ще насърчи туризма и  икономическите контакти, и стимул за това е дало успешното провеждане в  София на срещата на ресорните министри \"Туризъм и икономически растеж\" в  рамките на Българското европредседателство. Той е изразил също  готовност да бъде създадена и двустранна смесена комисия за обмен на  опит в сектора.Министър Ангелкова е припомнила, че страната ни ще е домакин през  ноември 2018 г. на втория Международен конгрес на световните цивилизации  и древните маршрути съвместно със Световната организация по туризъм към  ООН. Чрез посланика тя е поканила албанския министър на туризма и  околната среда Бленди Клоси да се включи във форума и е изразила  надежда, че двустранните контакти в отрасъла ще се развиват възходящо и с  устойчиви темпове.", "date": "2018.03.13", "title": "Ангелкова: Над 34 хиляди албанци на туризъм у нас"}
{"url": "https://www.dnes.bg/mish-mash/2018/03/13/irlandiia-izbra-silata-na-liuk-skaiuokyr.370575", "text": "На 17 март Международен почетен гост на фестивала за Деня на Свети Патрик в Дъблин ще бъде актьорът Марк Хамил, прочул се с ролята на Люк Скайуокър в космическата сага \"Междузвездни войни\".66-годишният актьор ще наблюдава традиционния празничен парад от президентската трибуна, предаде БТА.А изборът му да бъде почетен гост не е случаен. Той има специална връзка с Ирландия - прабаба му е родена в Килкени, така че корените му са от там. Актьорът неведнъж е засвидетелствал обичта си към страната и е свързан с нея и чрез \"Междузвездни войни\".Сцените от седмия и осмия епизод на острова, обитаван от персонажа му Люк Скайуокър, са заснети на Скелиг Майкъл, Ирландия.\"Няколко години обмисляхме ролята на Международен почетен гост на фестивала за Свети Патрик. Съществуват редица примери за ирландци в родината и извън нея, постигнали глобален успех в сферата си на изява.Много от тях имат специална връзка с Ирландия и ние искаме да им отдадем заслужено признание. Марк Хамил е свързан със страната чрез семейната си история и сагата \"Междузвездни войни\", като е направил много за филмовата ни индустрия.За нас е чест отново да го посрещнем \"у дома\", за да отбележим заедно националния ни празник и Деня на Свети Патрик\", казва директорът на фестивала Сюзан Кърби.Според Киара Съгрю, която е от Националната туристическа агенция на Ирландия, силата наистина ще бъде с тях на 17 март - култова реплика от космическата сага.\r\n ", "date": "2018.03.13", "title": "Ирландия избра силата на Люк Скайуокър"}
{"url": "https://www.dnes.bg/balkani/2018/03/13/rumyniia-se-oplaka-ot-nas-ne-poddyrjame-reka-dunav.370580", "text": "Петнайсет румънски евродепутати са изпратили уведомление до председателя на Европейската комисия Жан-Клод Юнкер, еврокомисаря за мобилността и транспорта Виолета Булц и председателя на комисията по транспорт и туризъм в Европейския парламент Карима Дели, в което се твърди, че българските власти не са изпълнили задълженията си за осигуряването на условия за корабоплаване по река Дунав, предаде Аджерпрес.\r\nВ основата на уведомлението стои меморандум, изготвен от румънските пристанищни оператори във връзка с липсата на участие на българските власти в осигуряването на плаваемостта по река Дунав, според съобщение на бизнес организацията \"Constanta Port Business Association\".В документа се изразява \"растяща загриженост и разочарование от неосъществяването на дейности по драгаж в плавателния сектор, за който отговарят българските власти, което създава проблеми и засяга единния, свободен и конкурентен европейски пазар\".\"Липсата на действия от страна на българските власти въпреки многобройните опити за сътрудничество от страна на румънските власти е още по-разочароващо, като се има предвид че Дунав е една от най-големите реки в Европа, половината от чиято дължина, тоест 1100 км, преминава през Румъния (...) Липсата на готовност за сътрудничество, показана от българската страна по отношение на справянето с тази ситуация, има сериозни последствия върху цялата европейска транспортна система и върху икономическите отношения на страните членки\", се посочва в цитираното съобщение, предава БТА.Според асоциацията на румънските пристанищни оператори до този момент румънската страна е направила редица опити да реши проблема с плаваемостта по река Дунав през цялата година чрез двустранни преговори. Румънските власти са уведомявали българските си колеги и са се опитвали да разговарят с тях, включително и на европейско ниво, от 2011 г. насам.В крайна сметка, според цитирания източник, румънските власти са осъществили дейности по драгаж по собствена инициатива и за собствена сметка, а диалогът бил прекратен.\r\n\"Следователно смятаме, че това вече не е двустранен проблем и възнамеряваме да повдигнем този въпрос отново на европейско ниво и да поискаме незабавната намеса на европейските институции за решаване на този проблем, което е от голямо значение за транспортния и туристическия сектор\", се посочва в съобщението, като се отбелязва, че \"румънските власти и бизнес организациите са готови да подкрепят българската страна в изпълнението на задълженията\" за създаване на условия за корабоплаване по река Дунав.", "date": "2018.03.13", "title": "Румъния се оплака от нас: Не поддържаме река Дунав"}
{"url": "https://www.dnes.bg/notifikacii/2018/03/13/maikata-rodila-12-o-dete-v-shema-za-milioni-kak.370588", "text": "\r\n                        \r\n                        \r\n                        \r\n                    \r\nАбсурдната историята на Веска започва преди 22 години, когато едва на 17 тя ражда първото си дете от почти непознат мъж. Веска се запознава с него в Германия, забременява и се връща сама в България. \n\n\r\nТака, без да се обичат, двамата остават заедно 16 години. Раждат им се 7 деца. Един ден мъжът ѝ тръгва за Свиленград и никога повече не се появява. \r\nОстанала сам сама с многобройната си челяд, самотната майка е принудена да смени квартирата. Така се запознава със съпруг номер две - Димитър.\r\nПрез май 2010 г. обаче социалните служби отнемат всичките ѝ 7 деца. Така Веска посяга към алкохола. Димитър ѝ помага да не се срине напълно, но не успява да ѝ помогне, когато мистериозен бизнесмен от Пловдив ѝ предлага 20 000 лева, ако разпише купчина документи. \r\nПари така и не получава, но се сдобива със задължения за милиони левове. Това не спира Веска да прибави още един член към семейството си. \r\nЗаради милионите, които дължи на държавата, 39-годишната майка няма право на помощи за детето. Още е един абсурд в абсурдната история на Веска от Баня.", "date": "2018.03.13", "title": "Майката, родила 12-о дете - в схема за милиони. Как?"}
{"url": "https://www.dnes.bg/notifikacii/2018/03/13/prognoza-bezraboticata-pada-rekordno-prez-2019-g.370544", "text": "Безработицата в България ще продължи да намалява, достигайки 179 000 души през 2019 година.Това е една от прогнозите за страната ни в доклад на Международната организация на труда, обявена при вчерашното откриване на пролетната сесия на управляващия й орган, съобщиха от пресцентъра на КНСБ.Ако тази прогноза се сбъдне, това ще бъде най-ниското ниво на хора без работа в съвременната икономическа история, по-ниско и от 2008 година, преди началото на глобалната финансова криза.Една от най-важните теми на срещата на МОТ е неравенството между мъжете и жените. Според данните на организацията в световен план разликата в доходите между двата пола е 26 на сто. В Европа тази разлика е около 16 на сто, а в България - 14 на сто.Лидерът на КНСБ Пламен Димитров е сред докладчиците на срещата в Женева. \r\n ", "date": "2018.03.13", "title": "Прогноза: Безработицата пада рекордно през 2019 г. "}
{"url": "https://www.dnes.bg/eu/2018/03/13/ep-se-seti-nai-bednite-v-es-se-nujdaiat-ot-podkrepa.370561", "text": "Проекти, допринасящи за икономическото и социалното сближаване между регионите в ЕС, трябва да останат приоритет за инвестиционните политики на ЕС, въпреки натиска върху бюджета. Това се посочва в резолюция, приета днес от Европейския парламент.Отрицателните последици от икономическата и финансовата криза, особено за регионите със слаб икономически растеж, са намалили ползите от бюджетните политики и това е довело до ограничени инвестиции, се посочва в документа.Освен приоритетно финансиране от ЕС, тези региони се нуждаят от стратегии, за да имат хората, живеещи там, перспектива.Евродепутатите призовават за въвеждане на определение за \"изоставащи\" региони, както и финансирането от ЕС да бъде по-добре насочено към тях. Според ЕП е необходимо подпомагане на образованието и професионалното обучение, за да се намали безработицата в тези региони и младежите да бъдат насърчени да останат там. Евродепутатите предлаган изоставащите региони да получават по-лесен достъп до кредити за бизнес, включително развитието на туризъм и земеделие, се посочва в съобщението на ЕП, цитирано от БТА.Българският евродепутат Георги Пирински отбеляза, че в Европа има 47 изоставащи региона с висока безработица, бедност, социално изключване и малко инвестиции. В България изоставащите региони се характеризират с нисък доход. Необходимо е да се осигури приоритет на политиките за реиндустриализация. По такъв начин следва да се преодолява сегашната тенденция за изоставане на развитие на тези региони, което увеличава неравенствата.Доклад на ЕК посочва 47 изоставащи региона в осем държави от ЕС - области с нисък икономически растеж, с брутен вътрешен продукт, близък до средния за ЕС, но с нисък растеж (в Италия, Испания, Гърция и Португалия) и \"региони с нисък доход\" - с нисък брутен вътрешен продукт, но с добър растеж (в България, Румъния, Унгария и Полша).Почти всеки шести гражданин на ЕС живее в изоставащ регион (83 милиона души), от които 32 милиона в региони с нисък доход и 51 милиона - в региони с нисък растеж.", "date": "2018.03.13", "title": "ЕП се сети: Най-бедните в ЕС се нуждаят от подкрепа!"}
{"url": "https://www.dnes.bg/akoshtete-vqrvaite/2018/03/13/hranitelna-narkomanka-moeto-300-kilogramo-tialo-se-stopi.370573", "text": "\nАмериканка смъкна 200 килограма от теглото си и се ожени за любовта на живота си.На 34 г. Ники Уебстър се смятала за истински наркоман – зависима от храната още от детството, но когато кантарът ударил 275 кг, ситуацията станала критична.Трудно ставала от леглото сама, за да си вземе душ, дори да ходи.\"Тялото ми стана бреме за мен. Непрекъснато ме болеше. Уморявах се много бързо... тежестта ми ме убиваше\".Повратната точка в живота й идва, след като Ники е поканена в тв шоуто \"Моето 300-килограмово тяло\".Решава да участва, за да отслабне и да извърши операция за свиване на стомаха. Напуска родния си Арканзас и отива в Тексас за консултация с д-р Назар, рядък специалист, който третира най-тежките случаи на затлъстяване.Той я съветва да свали 20 кг, за да предприеме интервенцията. Три месеца по-късно, след тежка диета – Ники е готова за стомашния байпас. Година по-късно губи още 90 килограма!Но тя не свършва дотук, упорити тренировки, диети и... общо 160 килограма в небитието.Днес Ники тежи 90 килограма, внимава какво яде, защото до нея стои мъжът на мечтите й – Маркъс.", "date": "2018.03.13", "title": "Хранителна наркоманка: Моето 300-килограмо тяло... се стопи"}
{"url": "https://www.dnes.bg/akoshtete-vqrvaite/2018/03/13/zodiite-koito-se-perchat-niama-da-gi-vidite-uiazvimi.370574", "text": "Уязвимостта може да бъде много плашеща, тъй като кара хората да се чувстват беззащитни и показва наяве истинската им същност.\r\nМакар не всички зодии да се чувстват по този начин, някои имат страх да бъдат уязвими и открити с хората около тях, тъй като така рискът от нападение е по-голям.\r\nВсъщност има хора, които биха направили всичко, за да изглеждат неуязвими. Мисълта да бъдат разкрити за тях е ужасяваща.\r\nТова е типично за представителите на тези зодии.\r\nТе поначало не обичат да споделят своите емоции, затова не е никак изненадващо, че ненавиждат да се чувстват уязвими. Водолеите се надяват, че ако винаги са в движение и никога не стоят на едно място, няма да забележите, че са издигнали стена.\r\nАко човек винаги е зает, всъщност може да отрече чувства като несигурност, тъга, гняв и скръб. Родените под този знак предпочитат да държат някого на разстояние, отколкото да позволят да види тяхната уязвимост.Вижте останалите зодии в", "date": "2018.03.13", "title": "Зодиите, които се перчат. Няма да ги видите уязвими"}
{"url": "https://www.dnes.bg/temida/2018/03/13/gringo-shte-leji-do-iuni-sofka-go-chaka-pak-shte-si-jivuchkame.370553", "text": "Любовникът на фолкпевицата Софи Маринова - Тодор Давидов, се е споразумял с прокуратурата. Гринго се е признал за виновен за рекет на айтоски бизнесмен и така си е осигурил по-лека присъда, пише \"България днес\".Давидов бе арестуван миналия септември след сигнал на заможния търговец Асен Атанасов, познат като Акиф. Задържаните Тодор Давидов и Стефан Сливков му поискали 50 хиляди лева, като заплашили да очистят него и семейството му, ако не приготви парите. Принудата и заплахата за убийство срещу търговеца на контейнери са извършени в период от 19 септември до 23 септември м.г. Според прокурорите Гринго е бил съучастник на извършителя Стефан.\n\n\n\nСливков продължава да упорства в ареста и засега остава зад решетките. Гринго пък няма никакво намерение да се задържи дълго в зандана. Затова и по съвет на адвоката си Марин Марковски склонява глава и се съгласява на сделка с прокуратурата.Споразумението е одобрено от съдия Иво Хинов от 14-ти състав на Специализирания наказателен съд на 28 февруари. То влиза в сила веднага, като осъжда Гринго на 10 месеца затвор и го санкционира с 5 хиляди лева глоба.Давидов вече е излежал 7 месеца от присъдата си и ще излезе на свобода в края на юни. Той вече е приведен да излежава в затворническото общежитие в Казичене.Ако Гринго не се бе споразумял с държавното обвинение, го грозяха от 2 до 8 години затвор, както и до 3 бона глоба.Софи Маринова пък призна, че ходи на свиждане на любимия в Казичене и го очаква да се завърне у дома. Тя изрази задоволство, че той е отслабнал с 10-20 кила и е станал като манекен.\"Пак ще си живучкаме, ще си пътуваме и ще ни е яко. Задължително ще отидем някъде на почивка\", разкри за плановете си с Гринго ромската перла.\"Доколкото разбрах, ще си поиска предсрочно освобождаване и ще си дойде още през април, така че ще го взимам на \"Капките\" с мен\", добави изпълнителката.", "date": "2018.03.13", "title": "Гринго ще лежи до юни, Софка го чака: Пак ще си живучкаме!"}
{"url": "https://www.dnes.bg/eu/2018/03/13/blizyk-na-berezovski-myrtyv-v-london.370584", "text": "Близък сътрудник на покойния руски магнат Борис Березовски е намерен мъртъв в Лондон, предаде Ройтерс, като се позова на британския в. \"Гардиън\".Николай Глушков е бил открит от свои роднини и приятели снощи, заяви неговият адвокат.\r\nЗасега не е ясна причината за смъртта на 68-годишния руснак, който е бил близък приятел на Березовски и е живял в изгнание във Великобритания, пише БТА.Лондонската полиция съобщи, че засега смъртта в се води като настъпила \"по неизяснени причини\" и няма никакви доказателства, че е свързана с отравянето на бившия руски шпионин Сергей Скрипал, съобщи Ройтерс.Разследването се води от контатерористичния отдел като предпазна мярка, имайки предвид предполагаемите връзки на покойния. В съобщението на полицията дори не се посочва име, тъй като починалият още не е официално разпознат. Говори се само за шейсетина годишен мъж.През 90-те години на миналия век Глушков е работил за руския авиопревозвач \"Аерофлот\" и за автомобилната компания на Березовски \"ЛогоВАЗ\".През 1999 г., след като Березовски влиза в конфликт с Владимир Путин и бяга във Великобритания, Глушков е обвинен в пране на пари и измама. Той прекарва пет години в затвора и е освободен през 2004 г.През последните години Глушков е живял в Лондон, където е получил политическо убежище. През 2011 г. е дал показания по съдебно дело, заведено от Березовски срещу руския олигарх Роман Абрамович, запазил добрите си отношения с Кремъл", "date": "2018.03.13", "title": "Близък на Березовски - мъртъв в Лондон"}
{"url": "https://www.dnes.bg/kino/2018/03/13/mark-uolbyrg-dari-1-5-mln-za-vremeto-izteche.370555", "text": "Марк Уолбърг дари на движението \"Времето изтече\" хонорара си от 1,5 милиона долара, които получи за преснимането на сцени от филма \"Всичките пари на света\" след обвиненията срещу актьора Кевин Спейси, съобщи Контактмюзик.46-годишният Уолбърг получи значителната сума за преснимане на сцени от режисирания от Ридли Скот филм, след като изпълнителят на главна роля Кевин Спейси бе обвинен в сексуални посегателства от актьора Антъни Рап.Спейси бе изгонен от филмовата продукция и заменен от Кристофър Плъмър. Това стана причина за преснимане на редица сцени миналата година, пише БТА.Сега бе потвърдено, че Уолбърг е предоставил хонорара си от преснимането на сцените, за да подкрепи каузата. \"Марк подписа този чек - заяви свързаната с движението \"Времето изтече\" адвокатка Нина Шоу на фестивала на киното, музиката и технологиите \"Саут бай Саутуест\" в Остин, Тексас. - Мъжете често са с по-високо заплащане не защото са по-добри актьори, а заради ролята си на повествователи в дадена история. Причината да са повествователи е, че в основата на действието в описаната история са мъже.\"Марк Уолбърг по-рано увери, че е готов да дари хонорара си на \"Времето изтече\" от името на Мишел Уилямс, която получила значително по-малка сума за преснимането на същите сцени.", "date": "2018.03.13", "title": "Марк Уолбърг дари $1,5 млн за \"Времето изтече\""}
{"url": "https://www.dnes.bg/temida/2018/03/13/sydyt-reshi-3-bona-globa-za-bat-sali-za-huliganstvo.370576", "text": "След решение на Върховния касационен съд /ВКС/ на бившия депутат Александър Методиев - известен като Бат Сали, е наложено наказание \"глоба\" в размер на 3 000 лева за хулиганство, съобщиха от Съда.\r\nС решението си ВКС изменя присъдата на Софийския апелативен съд в частта относно наложените на подсъдимия наказания 6 месеца \"лишаване от свобода\" и \"обществено порицание\" и го освобождава от наказателна отговорност и му налага административно наказание \"глоба\" в размер на 3 000 лева.ВКС оставя в сила присъдата на САС в останалите й части. Решението е окончателно. \r\nПрипомняме, че Бат Сали е подсъдим заради спречкването си с полицаи през 2016 г. Екшънът се разиграл на 1 май в района на Костенец. Тогава депутатът не спрял на пътни полицаи, които поискали да го отбият от пътя заради извършено нарушение.\r\nМалко по-късно Методиев се е върнал при полицаите, извикан от негови приятели роми, които били спипани без документи за самоличност.\r\nМетодиев поискал обяснение защо униформените закачат \"негови хора\", след това размахал депутатската си карта и им обещал, че скоро ще бъдат цивилни.\r\nПолицаите не се поддали на натиска, което ядосало още повече депутата и той звъннал на началника им. И там обаче ударил на камък.\r\nЗаради хулиганските изпълнения на Методиев главният прокурор поиска депутатския му имунитет и срещу него започна разследване.", "date": "2018.03.13", "title": "Съдът реши: 3 бона глоба за Бат Сали за хулиганство"}
{"url": "https://www.dnes.bg/sofia/2018/03/13/mrysen-vyzduh-izkara-jiteli-na-krasna-poliana-na-protest.370585", "text": "Поредна  демонстрация срещу мръсния въздух в София се сформира в кв. \"Красна  поляна\". Протестът е срещу \"Виетнамските общежития\", мръсния въздух и  цялата неуправия в квартала. \nДемонстрацията започва от кръстовище на бул. \"Никола Мушанов\", а идеята на негодуващите е да блокират кръстовището. След това, е планирано шествие по бул. \"Никола Мушанов\", предаде репортерът на Виктор Борисов. ", "date": "2018.03.13", "title": "Мръсен въздух изкара жители на \"Красна поляна\" на протест"}
{"url": "https://www.dnes.bg/cars/2018/03/13/jeep-e-gotov-s-nov-kompakten-krosouvyr.370540", "text": "Американските разработчици от компания Jeep, която е част от Fiat Chrysler Automobiles, планират да покажат нов компактен кросоувър в началото на юни. Според източници на местни сайтове, моделът ще получи шасито от италианския хечбек Fiat 500.В момента приоритетни за Jeep са големите всъдеходи като Grand Commander и Grand Wagoneer, но въпреки това американците подготвят и нов модел от начално ниво. По-рано такава информация се разпространяваше под формата на слух, но сега тя бе потвърдена от Майк Менли, главният изпълнителен директор на Jeep.\r\nШефът на компанията отбеляза, че кросоувърът ще бъде показан през юни, но спести подробности дали това ще бъде прототип или сериен модел. Автомобилът ще получи същата платформа, върху която са базирани Fiat 500 и Fiat Panda.\r\nОчаква се, че кросоувърът няма да бъде достъпен за американските дилъри, защото е ориентиран за продажби в Европа и ще се произвежда в завода на Fiat в Италия.В моделната гама на бранда той ще се позиционира под Jeep Renegade.", "date": "2018.03.13", "title": "Jeep е готов с нов компактен кросоувър"}
{"url": "https://www.dnes.bg/eu/2018/03/13/mei-razkriva-koi-e-otgovoren-za-otravianeto-na-skripal.370577", "text": "Британският премиер Тереза Мей ще съобщи в сряда кой е отговорен за отравянето във Великобритания на бившия руски шпионин Сергей Скрипал. Това заяви британският посланик в Москва, предаде Ройтерс, цитирайки ТАСС.\n\nСлед среща с руския заместник-външен министър Владимир Титов във външното министерство в Москва британският посланик Лори Бристоу каза пред репортери, че Великобритания очаква до края на деня Русия да даде обяснение как е било използвано нервнопаралитичното вещество, с което са отровени агентът и дъщеря му, пише БТА.", "date": "2018.03.13", "title": "Мей разкрива: Кой е отговорен за отравянето на Скрипал?"}
{"url": "https://www.dnes.bg/notifikacii/2018/03/13/malta-razsledva-ubil-li-e-denis-ot-bylgariia-maltieca-zak.370531", "text": "Властите в Малта разследват български тийнейджър за убийство на местен младеж пред дискотека в Малта. \r\nИнцидентът станал в неделя в Пачевил.19-годишният Денис Дъвков се сбил с 5 години по-големия Зак Мели. След като българинът ударил в главата малтиеца, той се строполил на земята и починал, пишат малтийските медии, цитирани от \"Монитор\".24-годишният Мели е открит мъртъв в ранните часове на неделя сутринта в Пачевил.Денис е бил арестуван, но ден по-късно е бил освободен от ареста. Причината е, че аутопсията на Зак Мели се оказала \"неубедителна\". В изявление, публикувано в понеделник следобед, малтийската полиция съобщава, че се извършват допълнителни тестове, за да се определи причината за смъртта на Мели. Според местните власти първичните изследвания не са показали признаци на насилие над младежа.Обстоятелствата, свързани с предполагаемата борба между двамата младежи, все още не са ясни. Според първоначалните доклади българинът е нанесъл фаталния удар на Мели.Свидетелски показания сочат, че малко преди ареста на Денис таксиметрови шофьори в района сигнализирали полицията, че младеж с описанието на Мели се разхожда на улицата в неадекватно състояние – изглеждал пиян или дрогиран.Докато ченгетата дойдат обаче, група младежи, сред които и Дъвков, атакували Мели. Според братовчедката на загиналия българинът е нападнал жертвата си \"за забавление\".\"Моят 24-годишен братовчед бе убит рано тази сутрин в Пачевил, с удар в главата от човек, когото дори не познава\", написа в социалните мрежи Тициана Замит в отворено писмо до премиера на Малта Джоузеф Мускат.\"Двама чужденци, които просто за забавление нападат в гръб хората, са заобиколили братовчед ми и са го убили\", пише още младата жена.Тя допълва и че смъртта на братовчед й не е изолиран инцидент в Пачевил и разказва, че друг неин близък бил атакуван и ограбен преди няколко месеца, а позната малтийка била нападната преди няколко седмици. И в трите случая, посочва Замит, извършителите били чужденци.19-годишният български гражданин, който се разследва за смъртта на Мели, живее в Слиема. Снимките на профила на Facebook на Дъвков показват, че той живее в Малта поне от 2014 г. След инцидента Facebook страницата му е била спряна, защото получавал онлайн заплахи.", "date": "2018.03.13", "title": "Малта разследва: Убил ли е Денис от България малтиеца Зак?"}
{"url": "https://www.dnes.bg/business/2018/03/13/do-9-april-ski-v-pamporovo-42-lv-kartata-za-lift.370556", "text": "Отлични са условията за ски в Пампорово, информират от Планинската спасителна служба. Функционират 12 от пистите в ски зоната, а времето е слънчево. Ски сезонът в курорта ще продължи до 9 април, съобщиха от \"Пампорово\" АД.От 1 април се въвежда намаление на цените на лифт картите, уточняват от дружеството. Дневна лифт карта ще струва 42 лева в последната седмица от зимния туристически сезон.До края на март продължава чартърната програма с ирландски ваканционни групи в ски курорта. Промоционалните цени на лифт услугите са насочени главно към българските туристи, които са преобладаващи клиенти в Пампорово през април.\r\nРъст на нощувки от 21. 2 процента и увеличение на туристическия поток с 16.8 на сто се отчита в хотелите и местата за настаняване в област Смолян през декември 2017 г. според данни на Териториалното статистическо бюро.Силното начало на зимния туристически сезон в региона се илюстрира и с увеличение на приходите от нощувки с 31 процента - общо 3.4 млн. лв.Предимно български туристи - 91 на сто, са клиентите на хотелите и местата за настаняване в областта през декември, уточняват от ТСБ. Туристическият поток в региона през месеца на зимните празници достига 32 668 души.Областта е посетена от туристи, колкото населението на още един град. От чуждестранните клиенти преобладават гърци - 30%, британци - 15.3%, турци - 10.7%, румънци - 10.3%. Средната заетост на местата в хотелите през декември е 25.7 на сто, според статистическите данни.", "date": "2018.03.13", "title": "До 9 април ски в Пампорово, 42 лв. – картата за лифт"}
{"url": "https://www.dnes.bg/crime/2018/03/13/spipaha-66-godishen-izmamil-dete-v-haskovo.370558", "text": "Криминалисти от Хасково са задържали 66-годишен мъж, измамил дете, съобщават от МВР.\r\nПреди седмица мъжът е въвел в заблуждение непълнолетно момче от Хасково. Детето е било подлъгано по схемата \"съдействие на полицията\" на 7-и март и е хвърлило през терасата на жилището си на бул. \"Раковски\" 200 грама златни накити. \r\nВ хода на предприетото разследване, в полицейския арест е задържан съпричастен към измамната схема. „Мъжът е познат на органите на реда, признал е за измамата. По случая е образувано досъдебно производство.", "date": "2018.03.13", "title": "Спипаха 66-годишен, измамил дете в Хасково"}
{"url": "https://www.dnes.bg/za-da-se-razbirame/2018/03/13/5-te-sigurni-priznaka-za-tormoz-vyv-vryzkata.370440", "text": "Връзките, изпълнени с насилие, съвсем не са рядкост. Много жени търпят домашно насилие, криейки от близките и приятелите си, че имат проблем. В много от случаите жените дълго време дори не осъзнават в какво положение се намират.Те мислят, че са си го заслужили, че са предизвикали гнева на партньора си, че е нормално насилието да повишава либидото. Убеждават сами себе си, че след това сексът е по-страстен и хубав. Намират си причини да останат в тази меко казано отровна, направо опасна връзка.Насилието може да е физическо, психическо и емоционално, а може и да съчетава по малко от трите.В повечето случаи началото на връзката с нищо не подсказва, че впоследствие ще се появи насилие от страна на партньора.Постепенно обаче започват да се появяват сигнали, заради които би трябвало да ви светне червената лампичка. Кои са те?Преди партньорът да е започнал да ви посяга, той всячески се опитва да упражнява контрол над вас – над мислите ви, над интересите ви, над контактите ви с други хора. Целта е в даден момент да започнете да се чувствате безпомощна без него. Атаките са постоянни, не само вкъщи, но и докато сте навън – непрекъснати обаждания и поредици от есемеси.", "date": "2018.03.13", "title": "5-те сигурни признака за тормоз във връзката"}
{"url": "https://www.dnes.bg/stranata/2018/03/13/start-na-grajdanskite-dela-za-hitrino-iskat-10-mln-lv.370587", "text": "\r\n                        \r\n                        \r\n                        \r\n                    \n\n\r\nЦенко Георгиев е един от стотиците пострадали от взрива на гара Хитрино. На 10 декември 2016 година минавал оттам, когато избухнала цистерната. С днешната дата мъжът иска 50 хил. лв. обезщетение от фирма \"Булмаркет\". Не вярва, че неизправна стрелка и лош релсов път са причина за трагедията край селото. \r\nОт фирма \"Булмаркет\" се опитаха да включат частната си експертиза, според която технически причини са довели до катастрофата, в материалите по гражданското дело. Съдът я прие за сведение, но не и като неоспоримо доказателство, съобщава . \r\nОт прокуратурата също не виждат причина да преосмислят позицията си, че виновник за трагедията са машинистите. \r\nОще в първите дни е проверявано имало ли е проблеми по релсовия път, неправилно определяне на движението на композицията, проблеми със стрелката и в крайна сметка машинистите ли са виновник за катастрофата. Огледи, разпити и експертизи са отхвърлили версията като възможна.", "date": "2018.03.13", "title": "Старт на гражданските дела за Хитрино: Искат 10 млн. лв"}
{"url": "https://www.dnes.bg/kino/2018/03/13/alisiia-vikander-na-pyrvata-si-misiia-kato-lara-kroft.370579", "text": "\nЛара Крофт е независимата дъщеря на ексцентричен авантюрист, който изчезва, когато тя едва навлиза в тинейджърските си години. Сега, вече млада жена на 21 г., без цел и посока в живота си, Лара работи като велокуриер по улиците на Лондон, едва успява да плати наема си и рядко посещава лекциите, необходими й да завърши образованието си, пише БТА.Твърдо решена да открие своя собствен път, тя отказва да застане начело на международната бизнес империя на баща си също толкова непоколебимо, колкото отхвърля идеята, че него наистина вече го няма. Неспособна да приеме фактите и да продължи напред седем години след изчезването му, Лара иска веднъж завинаги да разгадае пъзела около тайнствената му смърт.Тръгвайки против волята и последното му желание, тя оставя всичко, което познава, зад себе си, в търсене на последната известна дестинация на баща си - легендарна гробница на митичен остров в смъртоносните води на Дяволско море, който може би се намира някъде край бреговете на Япония. Но мисията й няма да е лесна - дори достигането до острова ще е изключително коварно.Бореща се с предизвикателствата, въоръжена единствено с острия си ум, сляпа вяра и упорит дух, тя трябва да премине границата на собствените си възможности. Ако оцелее в опасното приключение, това може да се окаже нейното израстване, което да й спечели името Tomb Raider.", "date": "2018.03.13", "title": "Алисия Викандер - \"на първата си мисия\" като Лара Крофт"}
{"url": "https://www.dnes.bg/sofia/2018/03/13/niama-problem-s-obshtinskite-iazoviri-obstanovkata-e-spokoina.370572", "text": "\nСтоличната община поддържа подходящ свободен обем на общинските язовири. Това каза кметът на София Йорданка Фандъкова при проверка на яз. \"Мърчаево\" и допълни, че към момента обстановката е спокойна.\r\nНа територията на общината има шест общински язовира - три от тях са напълно изпразнени - \"Бистрица\", \"Кремиковци\" и \"Сеславци\", а останалите три - \"Мърчаево\", \"Мрамор\" и \"Суходол 2\" се наблюдават внимателно и се прави контролирано изпускане, така че да има винаги свободен обем в случаи на по-силен дъжд или във връзка със снеготопенето, отбеляза пред журналисти Фандъкова. \r\nТя допълни, че са създали организация за 24-часово дежурство и наблюдение както над общинските язовири, така и на реките и особено на критичните им участъци на територията на Столичната община.\r\nПо думите на Фандъкова през последните години са направени основни ремонти на общинските язовири. Според нея най-важни са мерките по превенция. Такова е ежегодното почистване на 500-метровите участъци след приливника. И тази година сме заложили бюджет около 100 000 лв. за тази дейност, обясни кметът, цитирана от БТА.\r\nДруга мярка е системата за информация, посочи Фандъкова и напомни, че Столичната община е била първата, която е създала специално звено за аварийно-спасителни дейности, което вече е дирекция.Много важна задача е почистването на речните корита и деретата. През 2017 г. са почистени 117 км речни корита включително и пет километра от коритото на река Искър в район \"Кремиковци\". За 2018 г. са заложени 2,7 млн. лв., от които 1,5 млн. от общинския бюджет за почистването на около 85 км. речни корита. Към момента нямаме информация за рискови участъци и рискови нива на реки и язовири, каза Фандъкова. Друга важна дейност е координацията с държавните структури, посочи тя.\r\nВ отговор на репортерски въпрос Фандъкова каза, че поддържа връзка с ръководството на АПИ по отношение на свлачището, образувало се, по пътя София - Перник в района на Владая, където има ограничения в движението. \r\nОчаквам информация от АПИ, за да знаем в какви срокове може да бъде възстановен участъкът, посочи тя.", "date": "2018.03.13", "title": "Няма проблем с общинските язовири, обстановката е спокойна"}
{"url": "https://www.dnes.bg/football/2018/03/13/cska-likuva-karanga-bez-nakazanie-shte-igrae-s-levski.370550", "text": "Голмайсторът на ЦСКА Фернандо Каранга ще бъде на разположение на Стамен Белчев за големия сблъсък с Левски. Бразилският ас се размина от наказание след изцепките си при драматичния обрат над Пирин в Благоевград и ще вземе участие във Вечното дерби. Дисциплинарната комисия излезе с решенията от днешното заседание и в тях не се споменава името на най-добрия реализатор в Първа лига. Това означава, че ДК не смята, че латиноса е нарушил правилата. На \"Българска армия\" бяха на тръни, защото след отбелязването на победния гол срещу \"орлите\", Каранга отправи жест към публиката на домакините, че им е прерязал гърлата. Той вече имаше жълт картон, но главният съдия Георги Димитров реши да не му показва втори. Така всичко беше в ръцете на ДК, откъдето са сметнали, че жестът на стрелеца не е в разрез с правилата им. ЦСКА и Левски излизат един срещу друг в неделя от 13.00 часа на националния стадион \"Васил Левски\". ", "date": "2018.03.13", "title": "ЦСКА ликува! Каранга без наказание, ще играе с Левски"}
{"url": "https://www.dnes.bg/football/2018/03/13/derbitata-na-evropa-cska-levski-izmestva-fokusa-ot-shl.370541", "text": "Gol.bg продължава да представя рубриката \"Дербитата на Европа\". В нея имате възможност да видите кои ще са най-възловите мачове на Стария континент, които ще се играят през седмицата. Ще получите и информация за датата, часа и мястото на отделните дербита от Европа. Без никакво съмнение най-интригуващия мач за футболна България през тази седмица е голямото дерби между вечните съперници ЦСКА и Левски. \"Червените\" още са в борбата за титлата и мач №1 у нас за всички времена се явява ключов в борбата им с хегемона Лудогорец. Това обаче по никакъв начин не означава, че \"сините\" ще се дадат без бой. Напротив – те ще се хвърлят с всички сили, без значение от моментната форма, класиране и т.н. Това важи и за двата гранда преди всеки сблъсък помежду им. Традиционно във вторник и сряда ще се играят мачовете от Шампионска лига. 1/8-финалните реванши между Рома – Шахтьор Донецк, Манчестър Юнайтед – Севиля и Барселона – Челси са гвоздеите, тъй като Бешикташ – Байерн Мюнхен е с предрешен изход след 5:0 за баварците на \"Алианц Арена\" в първата среща. От грандовете в Англия единствено Ливърпул има двубоя от Висшата лига – домакинство на Уотфорд, тъй като останалите ще играят за ФА Къп. Изключение прави Манчестър Сити, който отпадна от най-стария футболен турнири, но неговият съперник в първенството Брайтън е там, което означава почивка за \"гражданите\". В Испания Барселона и Реал Мадрид имат наглед лесни задачи, докато в Германия Ред Бул Лайпциг приема лидера Байерн Мюнхен в най-интригуващия мач. ", "date": "2018.03.13", "title": "Дербитата на Европа: ЦСКА – Левски измества фокуса от ШЛ"}
{"url": "https://www.dnes.bg/cars/2018/03/13/bmw-predstavi-unikalnoto-m2-coupe.370516", "text": "През 2017 г. BMW M2 беше най-успешният модел на подразделението BMW M GmbH, като от него бяха продадени над 12 000 бройки в цял свят. Това накара баварците да направят специална версия на купето - Edition Black Shadow, която излиза на пазара през април.За автомобила са използвани технологии от моторните спортове, но са добавени и нови дизайнерски елементи.Купето разчита на познатия 6-цилиндров редови двигател M TwinPower Turbo, чиято мощност е 370 к.с. Средният разход на автомобила, посочен от производителя, е 8,5 л/100 км при нива на вредни емисии СО2 от 199 г/км.Купето е със задно предаване, като окачването е със спортни настройки. С предлаганата като опция 7-степенна М скоростна кутия с два съединителя с Drivelogic версията Edition Black Shadow ускорява от 0 до 100 км/ч само за 4,3 секунди.", "date": "2018.03.13", "title": "BMW представи уникалното M2 Coupe"}
{"url": "https://www.dnes.bg/business/2018/03/13/i-bylgari-i-chujdenci-izbirat-hoteli-s-4-i-5-zvezdi.370513", "text": "Приходите от нощувки през януари достигат 50 млн. лв., или с  20.2% повече в сравнение с януари 2017 година. Регистрирано е увеличение  на приходите както от чужди граждани - с 21.8%, така и от българи - с  18%.Броят на местата за настаняване у нас през януари се увеличава с 5.4%, а на леглата в тях - с 13.2% в сравнение с година по-рано, по данни на НСИ.През първия месец на годината са функционирали 1 894 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 56.2 хил., а на леглата - 124.0 хиляди. \r\nОбщият брой на нощувките във всички места за настаняване е 910.0 хил., или с 13.5% повече в сравнение със същия месец на предходната година, като най-голямо увеличение на нощувките (с 15.8%) се наблюдава в местата за настаняване с 3 звезди.\r\nВ хотелите с 4 и 5 звезди са реализирани 70.7% от общия брой нощувки на чужди граждани и 35.9% - на българи. В местата за настаняване с 3 звезди са осъществени 22.9% от нощувките на чужди граждани и 33.0% - на българи, докато в останалите места за настаняване (с 1 и 2 звезди) те са съответно 6.4 и 31.1%.Броят на пренощувалите се увеличава с 11.5% в сравнение със същия месец на 2017 г. и достига 373.0 хил., като е регистрирано увеличение с 13.6% при чужденците и с 10.1% при българите.Българските граждани, нощували в местата за настаняване през януари 2018 г., са 227.4 хил. и са реализирали средно по 2 нощувки. Чуждите граждани са 145.6 хил., като 70.4% са нощували в хотели с 4 и 5 звезди и са реализирали средно 3.1 нощувки.Общата заетост на леглата в местата за настаняване през януари 2018 г. е 26.6%, като се увеличава с 2.1 процентни пункта в сравнение с януари 2017 година. Най-висока е заетостта на леглата в хотелите с 4 и 5 звезди - 38.3%, следват местата за настаняване с 3 звезди - 26.2%, и с 1 и 2 звезди - 14.4%. ", "date": "2018.03.13", "title": "И българи, и чужденци избират хотели с 4 и 5 звезди"}
{"url": "https://www.dnes.bg/business/2018/03/13/nad-200-kompanii-uchastvaha-v-godishni-nagradi-na-imoti-net.370545", "text": "Третото издание на конкурса \"Годишни наради на Imoti.net\" привлече над 200 компании, които се включиха в надпреварата за най-добрите агенции и експерти в бранша за 2017 година. Организаторите от водещия сайт Imoti.net отчетоха повишен интерес към конкурса и от страна на потребителите – над 4000 души дадоха своя глас за \"Агенция на годината\" и \"Най-добър сайт на агенция\".За трета поредна година компании, които гарантират прозрачност и толерират лоялната конкуренция, ще имат възможност да изпъкнат, като тежката дума за призовите места и професионална оценка ще има и изявеното жури на конкурса, съставено от експерти, сред които: Стамен Янев - изпълнителен директор на Българска агенция за инвестиции, инж. Любомир Качамаков – член на УС на КСБ и председател на секция \"Високо строителство\", доц. д-р Маню Моравенов – ВУЗФ, доц. Георги Забунов – УНСС, катедра \"Недвижими имоти\", Александър Бочев – член на УС на Национално сдружение недвижими имоти, Орлин Владиков – управител на Орвитекс, Илиана Василева – зам.- председател СБИ, Иван Велков – председател на Българска фасилити мениджмънт асоциация, Миглена Иванова – редактор в Investor.bg, Ивайло Лаков – журналист от Bloomberg TV Bulgaria, Деян Петков - мениджър на StudioX.bg, Илия Добрев – управител на Estate Assistant, Георги Стаматов – управител на Vjsoft, Realtor Assitant Pro, Таня Костова–Бошова – председател на УС на Асоциация на собстениците на бизнес сгради и Снежана Стойчева, мениджър на Imoti.net.След експертната им оценка победителите в \"Годишни награди на Imoti.net\" ще бъдат обявени на официална церемония на 21 март в новия шоурум на М Кар София на бул. \"Черни връх\" 53.Тази година две нови категории обогатиха конкурса – \"Имот на годината – бизнес сграда или комплекс\" и \"Имот на годината – жилищна сграда или комплекс\". Повече за останалите категории може да видите в сайта на \"Годишни награди на Imoti.net\".", "date": "2018.03.13", "title": "Над 200 компании участваха в \"Годишни награди на Imoti.net\""}
{"url": "https://www.dnes.bg/redakcia/2018/03/13/gen-reshetnikov-ne-priemame-bylgarskata-formulirovka-kiril-e-prav.370533", "text": "Спорът е безсмислен, казва бившият генерал от руското разузнаване Леонид Решетников, бивш шеф на Руския институт за стратегически разследвания, по повод думите на руския патриарх Кирил, казани в края на посещението му в България и реакциите у нас. \r\nДумите на Всеруския патриарх Кирил предизвикаха скандал, след като Руската православна църква публикува на сайта си  видео от срещата му с президента Румен Радев на 4-и март. То показва назидателната реч на Кирил към държавния ни глава. Малко по-късно същия ден на тръгване - на летището пред журналисти, патриарх Кирил заяви, че е огорчен... \"от официалната реторика на представители на държавата, като наравно с Русия същата роля почти да са изиграли Полша, Литва, Финландия\" в освобождението на България от османското иго.\r\nВ пост във Facebook Решетников защитава позицията на руския патриарх. \r\n\"България ми е много скъпа, целият ми живот е свързан с нея. Тук аз учих, бях кръстен и се венчах. Пътувал съм надлъж и нашир в България, дружил съм и дружа с най-различни хора – и със селяни, и с военни, и с политици, и с учени. Искрено обичам българския народ, българската история, език и литература. Българите имат с какво да се гордеят. Предците на съвременните българи имат огромна заслуга за предаването на нас, руснаците, на съкровищницата на православието. За това руснаците са знаели винаги - руснаците, а не съветските хора.\n\n\n\nНикога не съм казвал и няма да кажа, че българският народ е предал руснаците. Такова нещо просто не е имало. Нямам списък с претенции от Русия към България, както вие имате от България към Русия. Русия и Съветският съюз са допускали грешки в отношенията с България, но и България не е била безгрешна. Понякога интересите ни не са съвпадали, а понякога сме се разбирали неправилно Днес ние разглеждаме конкретен случай. Това и казах на руските експерти, увлекли се по разобличенията.\r\nВторо. Не бива тук да се привличат и вашите вътрешнопартийни отношения. Кое е добро или лошо, решавайте си вие, това не ни засяга. Но е факт лукавата и фалшива формулировка, която Русия не може да приеме. Става дума за паметта на нашите воини и бихме искали да знаете нашето мнение. А дали ще го приемете или не, вашата съвест ще ви подскаже. Патриархът каза, че е огорчен, а вие му приписвате, че е назидателен и тропа с юмрук. \r\nТрето. Съмнявам се, че в българската църка е прието да се освирква и крещи. Мен мама и татко са ме учили, че да освиркваш е лошо във всяка една ситуация, а още повече на гробовете. Не трябва да приписваме на целия български народ липса на култура и хулиганско поведение. И последното.\r\nСкъпи българи! Този конфликт не би придобил такъв размах, ако не бе ситуацията, в която се намира Русия, Европа и целия свят. Ако знаете посланието на нашия президент към Федералното събрание, вероятно разбирате, че можем да се окажем на прага на страшни събития. Западният свят, в който сега е включена и България, оказва мощен натиск върху Русия с цел, както каза Владимир Путин, да спре нейното развитие. Ние с вас се оказахме на различни страни. В тази хибридна война, която води Западът срещу Русия, имаме много приятели и в натовския лагер. И това не са политици, пропагандисти и историци, а обикновени хора. Те са много в България. Благодаря ви, братя, че оставате верни на тази историческа любов, която се е доказала в труд и бой. Не се обиждайте, думите на нашия патриарх бяха справедливи и казани с пастирска любов\", пиша Решетников във Facebook.\r\nВ друг пост в социалната мрежа в качеството си на изпълнителен директор на дружеството \"Двуглав орел\" Решетников коментира \"несправедливото отношение на българите към приноса на руските доброволци във войната\". \r\n\"Това, което те правят, е исторически неоправдано. През последните 20 години те започнаха да делят Руската имперска армия по национален състав. Но неясно защо те избират само онези националности, които са под влиянието на Запада или граничещи със Запада – Украйна, Финландия, Литва, спомената беларусите. Но тогава трябва да бъдат изброени всички: татарите, чувашите, чеченците, ингушите, защото там е воювал цял чеченско-ингушки редовен полк. \r\nПо тяхната логика и турците трябва да бъдат разделяни на кюрди, египтяни, сирийци, ливанци и всички, които са били част от Османската империя. Може да се разделят българите на българи и македонци. Това е просто историческа шизофрения и издевателство над паметта на воините-освободители. Всичко това е политически мотивирано, така че да се покажат толерантни пред Запада, НАТО и ЕС. Затова и реакцията на патриарха /Кирил/ е правилна\", пише Решетников. \r\n ", "date": "2018.03.13", "title": "Ген. Решетников: Не приемаме българската формулировка, †Кирил е прав!"}
{"url": "https://www.dnes.bg/politika/2018/03/13/zashto-kmet-si-pravi-armiia-prezidentyt-radev-pita.370532", "text": "Президентът Румен Радев е категоричен, че има разпоредби от Закона за частната охранителна дейност, които влизат в противоречие с нашата Конституция.\n\n\n\"В Конституцията ясно е разписано, че общественият ред и националната сигурност са ангажимент на изпълнителната власт, а не на търговци, получили лиценз за частна охранителна дейност\", поясни президентът.\"Абдикирането на държавата от това много важно задължение не е в интерес на българските граждани\", добави Радев.Той даде за пример кметове, които се държат като феодали с населението на селищата, които управляват. \r\n\"Такъв един кмет вече ще си има и феодална армия, която ще се издържа от държавата, което за мен не е правилно\", каза още президентът Румен Радев.Още вчера той поиска от Конституционния съд да отмени същите членове от приетия в края на януари закон, които и прокуратурата оспорва.\r\nСтава въпрос за текстовете, които регламентират охраната на урбанизирани територии като вид частна охранителна дейност. Мотивите за искането до КС на държавния глава са сходни с тези на прокуратурата.\r\nВ обръщението си до Конституционния съд от президентството посочиха, че общественият ред е ценност, която крепи целостта на обществото и дейностите по опазването му трябва да съответстват на нормите на конституцията и законите, а те поверяват опазването му върху определени органи на публичната власт.\r\n\"Държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред\", посочва още президентът Румен Радев.\r\nЗаконът предвижда кметовете на общини да сключват договори с частни охранителни фирми за охраната на цели населени места. Освен това бяха записани отново правомощията на частните охранители да задържат и да използват помощни средства за това.", "date": "2018.03.13", "title": "Защо кмет си прави армия? Президентът Радев пита!"}
{"url": "https://www.dnes.bg/usa/2018/03/13/trymp-uvolni-dyrjavniia-sekretar-reks-tilyrsyn.370552", "text": "Президентът на САЩ Доналд Тръмп уволни държавния секретар Рекс Тилърсън и ще го замени с досегашния директор на ЦРУ Майк Помпео, предадоха Асошиейтед прес и Ройтерс.\r\nНовият директор на ЦРУ ще е досегашният заместник-директор Джина Хаспъл. Тя ще е първата жена начело на тази разузнавателна служба.\r\n\"Директорът на ЦРУ Майк Помпео ще стане новият ни държавен секретар. Той ще се справи фантастично! Благодаря на Рекс Тилърсън за службата му! Джина Хаспъл ще стане новият директор на ЦРУ и първата жена на този пост. Поздравления на всички!\", написа Тръмп в Тwitter, без да даде обяснение за смяната.\r\nСпоред пожелал анонимност официален представител на Белия дом президентът на САЩ иска да има нов екип преди планираните преговори със Северна Корея и различни търговски преговори, отбелязва агенция АП, цитирана от БТА.  ", "date": "2018.03.13", "title": "Тръмп уволни държавния секретар Рекс Тилърсън"}
{"url": "https://www.dnes.bg/stranata/2018/03/13/martenicite-na-dryvche-pyrvite-shtyrkeli-sa-tuk.370522", "text": "Първите щъркели вече са забелязани край силистренското село Сребърна, съобщава БТА.\r\nЗаради топлото време птиците са изпреварили астрономическата пролет, която настъпва след седмица.\r\nВ понеделник в Силистра бе измерена температура от 22.3 градуса - температурен рекорд за датата 12 март, съобщиха от Метеорологичната обсерватория. \r\nНай-високата температура през март от над 70 години насам е на 30 март 1947 година - плюс 31.4 градуса.", "date": "2018.03.13", "title": "Мартениците на дръвче: Първите щъркели са тук"}
{"url": "https://www.dnes.bg/football/2018/03/13/hubchev-obiavi-systava-na-bylgariia-za-bosna-i-kazahstan.370551", "text": "Селекционерът на \"А\" националния отбор на България Петър Хубчев обяви група от 23-ма футболисти за приятелските мачове срещу Босна и Херцеговина на 23.03.2018 на стадион \"Лудогорец Арена\" в Разград и Казахстан на 26.03.2018 на стадион \"Панчо Арена\" във Фелчут, Унгария.  Лагерът на националния отбор започва на 19 март в Разград.  Пламен Илиев (\"Астра\", Румъния), Божидар Митрев (\"Левски\");  Васил Божиков (\"Слован\" Братислава, Словакия), Страхил Попов (\"Касъмпаша\", Турция), Петър Занев (\"Амкар\" Перм, Русия), Камен Хаджиев (\"Берое\"), Божидар Чорбаджийски (ЦСКА), Николай Бодуров (ЦСКА), Цветомир Панов (\"Лудогорец\");  Симеон Славчев (\"Лехия\" Гданск, Полша), Георги Костадинов (\"Макаби\" Хайфа, Израел), Ивайло Чочев (\"Палермо\", Италия), Станислав Манолев (ЦСКА, Мартин Райнов (\"Берое\"), Михаил Александров (\"Арсенал\" Тула, Русия), Тодор Неделев (\"Ботев\" Пловдив), Кирил Десподов (ЦСКА), Радослав Кирилов (\"Пирин\" Благоевград), Иван Минчев (\"Славия\"), Ивелин Попов (\"Рубин\" Казан, Русия), Георги Миланов (ЦСКА Москва, Русия), Спас Делев (\"Погон\" Сшчечин, Полша), Андрей Гълъбинов (\"Дженоа\", Италия).  ", "date": "2018.03.13", "title": "Хубчев обяви състава на България за Босна и Казахстан"}
{"url": "https://www.dnes.bg/mish-mash/2018/03/13/prezident-vs-premier-koi-e-po-po-nai-s-muskulite-s-myjestvoto.370547", "text": "\r\n\t\r\n\t\r\n\t\r\nЧе физкултурата е много близко до първите ни държавни мъже е ясно отдавна. Всъщност, в това няма нищо лошо – както е казал народът: Здрав дух в здраво тяло.\nДо днес обаче постиженията на спортното поле като че ли бяха специалитет на премиера Борисов. Карате, футбол, тенис... Дясната му ръка Цветан Цветанов пък неотдавна се показа като отличен плувец, показвайки всички стилове плуване в новия басейн на Смолян. Освен това лидерът на ПГ на ГЕРБ редовно върти обиколки с бягане.Нооо... Равнис! Мирно! Днес своята чудесна физическа форма показа и президентът Румен Радев по време на посещението си в 68-а бригада Специални сили в Пловдив.Военното сърце на генерала не издържа и при вида на спортните съоръжения в базата на елитната военна част скочи на лоста и извъртя коремно като по устав.Това ни накара да се запитаме: Премиер или президент? Кой е по-напред с физкултурата? Вижте и решете сами.\r\n ", "date": "2018.03.13", "title": "Президент vs. премиер! Кой е по-по-най? С мускулите, с мъжеството!"}
{"url": "https://www.dnes.bg/sofia-film-fest/2018/03/13/shon-beikyr-v-interviu-s-avtograf.370554", "text": "Режисьорът Шон Бейкър, носител на над 45 награди, ще представи лично филма си \"Проектът \"Флорида\" на 22-рия Международен \"София филм фест\" (СФФ) и ще даде \"Интервю с автограф\" на 17 март от 12.00 ч. в Дома на киното, съобщават организаторите.\n\"Изпълнен с живот и искрена емоция филм, който може да ни научи на много неща\", \"брилянтен, изпълнен с дух и настроение сърцераздирателен филм\", пише критиката за \"Проектът \"Флорида\" с премиера на Петнайсетдневката на режисьорите в Кан - 2017. Сценарият е на режисьора в съавторство с Крис Бъргок. Историята е за уникалната шестгодишна Муни и нейната \"банда\" приятелчета, чиято лятна ваканция е изпълнена с детски чудеса и приключения във време, когато възрастните наоколо преживяват доста житейски трудности.Шон Бейкър е роден в Ню Джърси през 1971 г. Дипломира се в Нюйоркския университет и дебютира през 2000 г. с Four Letter Words като сценарист, режисьор и монтажист. Премиерата на втория му филм Take Out е на Сламданс - 2004. Prince of Broadway (2008) се появява за пръв път пред публика на кинофестивала в Лос Анджелис, а световната премиера на четвъртия му филм Starlet (2012) е на фестивала SXSW и по-късно печели наградата Robert Altman Spirit Award.Tangerine (2015), продуциран от братя Дюплас, е показан премиерно в Сънданс, където обира овациите на публиката, а неговият автор разкрива, че го е снимал изцяло на iPhone 5S с помощта на приложенията Moondog Labs и FiLMiC Pro и с асистенцията на Steadicam Smoothee Mounts. С 23 награди и 39 номинации, филмът се превръща в явление в света на независимото кино, гаранция за осъществяването на следващи проекти.\r\nВизитата на Шон Бейкър в София е реализирана в партньорство с посолството на САЩ.", "date": "2018.03.13", "title": "Шон Бейкър в \"Интервю с автограф\""}
{"url": "https://www.dnes.bg/notifikacii/2018/03/13/moskva-iska-ot-veshtestvoto-s-koeto-e-otroven-skripal.370537", "text": "Русия настоява да получи достъп до химичното вещество, с което са отровени във Великобритания бившият руски шпионин Сергей Скрипал и дъщеря му Юлия, преди да даде исканите от Лондон обяснения, заяви руският външен министър Сергей Лавров, цитиран от Франс прес и ТАСС.\r\n\"Поискахме с официална нота достъп до това вещество в съответствие с Конвенцията за забрана на химическите оръжия и настояхме за достъп до всички данни от разследването, тъй като една от жертвите е руската гражданка Юлия Скрипал\", каза на пресконференция Лавров.\r\nРусия е невинна и е готова да съдейства на британските власти в разследването на отравянето, ако Великобритания изпълни международните си задължения по Конвенцията за забрана на химическите оръжия, отбеляза руският външен министър.\n\n\n\nЛавров заяви, че искането на Русия за достъп до химическото вещество е било отхвърлено, което според него е нарушение на конвенцията от страна на Великобритания, предаде Асошиейтед прес.\r\nВчера британският премиер Тереза Мей каза, че Скрипал и дъщеря му са били отровени с нервнопаралитично вещество от военен тип, което се е разработвало в Съветския съюз, и даде на Русия срок до днес вечерта да обясни как това вещество се е озовало във Великобритания.\r\nЛавров заяви, че Москва е готова да съдейства на разследването, но добави, че за Лондон ще е по-добре да спазва международните си задължения, \"преди да поставя ултиматуми\".\r\nРусия ще отговори на питането на Великобритания за отровното вещество, ако то бъде отправено в съответствие с нормите на Конвенцията за забрана на химическите оръжия.\r\n\"Ако предвидените в конвенцията процедури бъдат спазени, ви уверявам, че Русия ще изпълни задълженията си и ще отговори на питането в предвидения за изготвяне на отговор срок\", каза Лавров, цитиран от ТАСС.\r\nПо-рано руският външен министър посочи, че конвенцията предвижда 10 дни срок за такъв отговор.\r\nРусия не е получавала запитване от Великобритания за веществото, използвано при отравянето на бившия полковник от руското военно разузнаване Сергей Скрипал и дъщеря му Юлия, заяви Лавров.\r\nПо думите му съгласно Конвенцията за забрана на химическите оръжия Великобритания е била длъжна незабавно да се обърне към страната, която е заподозряна в употреба на такова вещество.\r\n\"При това запитаната страна има пълното право да получи достъп до това вещество, за да може да го анализира със свои средства\", посочи Лавров.\r\n /БТА/", "date": "2018.03.13", "title": "Москва иска от веществото, с което е отровен Скрипал"}
{"url": "https://www.dnes.bg/televizia/2018/03/13/komunistite-poemat-syprotivata-v-edno-frensko-selo.370557", "text": "Франция претърпява военен обрат, а комунистите поемат съпротивата във Вилньов. Тези процеси ще бъдат проследени в трети сезон на сериала \"Едно френско село\". Новите епизоди на френската драма започват на 14 март в 20.30 часа по Bulgaria ON AIR.С отварянето на руския фронт през юни 1941 година Франция претърпява военен обрат, а комунистите поемат съпротивата срещу безмилостния немски окупатор.През есента на 1941 година всекидневието на жителите на Вилньов се влошава. Разсъжденията, недостигът, реквизитите и забраните започват сериозно да натежават. Телата страдат, духът се променя, а стратегиите се изострят.Между тези, които си сътрудничат, и други, които празнуват славата на френския марешал, между комунистите, които радикализират действията си, и тези, които залюбват врага, отношенията между героите стават все по-сложи и заплетени.Във Вилньов операцията, в която участва Марсел, завършва зле и негов приятел е задържан от френските органи на реда. Реймон Шварц научава, че областния командир е решил да прекъсне договора си с него, което го обрича на фалит. А кметът на Вилньов Даниел Ларше се опитва да разреши проблемите с добива на гориво...Ще успеят ли комунистите да удържат фронта и как ще се преборят ли жителите на Вилньов с нова вълна страдания и трудности гледайте в трети сезон на \"Едно френско село\".Новите епизоди от 14 март, всеки делник в 20:30 часа, по телевизия \r\n ", "date": "2018.03.13", "title": "Комунистите поемат съпротивата в \"Едно френско село\""}
{"url": "https://www.dnes.bg/muzika/2018/03/13/sega-razbiram-zashto-venzy-trygva-po-nov-pyt.370521", "text": "\r\n                        \r\n                        \r\n                        \r\n                    \"Сега разбирам защо\" е новата песен на VenZy, която той е създал, за да попадне в сърцата и умовете на хората. Самият изпълнител подчерта, че това е песен, с която той експериментира сам със себе си.\r\n\"Исках много да пробвам с различно звучене и въпреки че това парче е българско, има интернационално участие, а аранжиментът е на един американец, който успя да облече в музика думите, които аз бях наредил\", сподели в студиото на \"България сутрин\" VenZy. Самият изпълнител е автор на текста на \"Сега разбирам защо\", а видеото е дело на млади българи, които учат в чужбина.\r\nНовото парче е продуцирано от него и изпълнителят тръгва по нов творчески път.\r\n\"Благодарен съм на моите продуценти до този момент и от тук нататък искам да се разгръщам творчески и да показвам на хората, които слушат музиката ми, много различни неща от мен\", сподели още VenZy пред .\r\nИзпълнителят обясни, че новата му песен е част от много по-голям творчески проект, една поредица.", "date": "2018.03.13", "title": "\"Сега разбирам защо\" – VenZy тръгва по нов път"}
{"url": "https://www.dnes.bg/sofia/2018/03/13/svlachishte-zatvori-pytia-kym-sofiia-krai-vladaia.370559", "text": "\r\n                        \r\n                        \r\n                        \r\n                    Свлачище се е образувало на пътя Княжево - Владая, посока София. Това предаде репортерът на Иван Иванов.Част от подпорната стена в участъка е паднала, обясни кметът на столицата Йорданка Фандъкова.Пътното платно към София е затворено за движение заради опасност от свличане във Владайската река.\r\n ", "date": "2018.03.13", "title": "Свлачище затвори пътя към София край Владая"}
{"url": "https://www.dnes.bg/stranata/2018/03/13/sled-zimata-signali-za-dupki-dupki-i-pak-dupki.370525", "text": "През изминалата седмица уличните дупки бяха най-честия проблем, за който гражданите сигнализираха до институциите и до нас чрез платформата \r\nЗапочваме със сигнал за републикански път II-11, който, по думите на сигнализиращия, не е ремонтиран от 2012 г., а единствено са правени некачествени \"кръпки\" и текущото състояние на  е плачевно. Гражданинът споделя, че не знае кого да вини за положението и завършва с предположението, че \"за толкова години или кметовете (които се смениха) не са напускали Козлодуй, за да видят в какво състояние е, или никой от държавните служители не е стъпвал в гр. Козлодуй.\"\r\nПродължаваме със сигнал, от който научаваме, чее станало потресаващо, както го определя самият сигнализиращ. Гражданинът продължава с апел за спешни мерки за ремонтирането на пътя, на който в момента имало постоянни предпоставки за ПТП-та.\"Трябва ли още някой да загине, за да се вземат мерки? Така ли изглежда столица на Европейска държава? Това е път с висока натовареност, който изглежда все едно е след бомбардировка!\", допълва гражданинът към сигнала си, който вероятно, за да му се обърне нужното внимание е адресиран към Агенция \"Пътна инфраструктура\", вместо до стопанина на пътя Столична община. \r\nСтигаме до полите на Витоша със сигнал за много дупки на , лошото състояние на която е запечатано на видео.Разходката ни продължава към  където се пресича с ул. \"Люлин планина\", на което място преди месец работници са срязали новия асфалт на две места, след което са ги заровили, но пръста се е отмила и сега са останали.\r\nСледващото място в столицата, на което са се отворили много дупки е бул. \"Климент Охридски\" (около номер 107), преди отбивката за надлеза към Ринг Мол. Гражданинът описва, че в пиковите часове причиняват допълнително задръстване и опасност от ПТП, поради навлизане в насрещното движение на автомобилите, които се опитват да избегнат огромните ями. \"По булеварда се движи и градски транспорт, което още повече повишава обществената полза от ремонта на пътната настилка.\", завършва гражданинът. \r\nДруг сигнал ни отвежда , в частта му между Околовръстен път и с. Панчарево. По думите на сигнализиращия, \"в последните седмици са се образували опасно които не само водят до пукане на гуми, но могат и сериозно да застрашат останалите участници.\"Освен за дупки, неподдържани улици и пътища, получихме и сигнали за неработещол, както и за неработещи  в парка зад Културен дом \"Красно село\".Гражданин алармира и за  по натоварена улица и описва проблема така: \"от спирката № 0225 в Дружба 2, стигането пеша до Т-образното кръстовище с ул. \"Димитър Пешев\" и бул. \"Проф. Цветан Лазаров\" и след това по продължението на ул. \"Димитър Пешев\" е опасно и мръсно. Моля, да се вземат мерки за изграждане на тротоар от двете страни на ул. \"Димитър Пешев\". При валежна обстановка локвите стават големи и неизбежни, а ул. \"Димитър Пешев\" е натоварена и минават много автобуси на градския транспорт.\" И въпреки проблема, дамата пожелава: \"Позитивно настроение и усмивки :)\" \r\nОт друг сигнал, постъпил в HelpBook, разбираме, че в, точно срещу адрес ул. \"Бачо Киро 57\", има парцел, който е като . \"Бездомни хора ходят по голяма и малка нужда, наркозависими си приготвят веществата и се бодат, случайни хора си хвърлят боклуците и е тоалетна за всички кучета в квартала. Миналата година съседи са подали оплаквания и резултатът беше да отсекат дивите орехи (високи колкото 3-я етаж на отсрещната сграда), които дори не изнесоха, а оставиха там. С мерките, които предприеха собствениците, не промениха нищо, напротив. Според мнението ни е необходимо, след като мястото се изрине от мизерията, да бъде заградено и да няма достъп от външни лица. В съседство има и частна детска градина. Освен че гледката е грозна се опасяваме от тръгването на зарази.\", приключва описанието на проблема гражданинът. \r\nИ понеже вече времето позволява да се качим на велосипедите си и да се порадваме на наближаващата пролет, е добре да се обърне внимание на проблеми като този , където има много , които запречват алеите. \"Искаме да сме зелена столица, да насърчаваме хората да ползват колела вместо колите си.... Но когато се опиташ да минеш с колело през ловния парк се натъкваш на вопиюща безхаберност. Миналата година с колеги подадохме сигнал за същото и на отговорните лица им отне няколко месеца, за да реагират. Силно се надяваме този път да е различно!\", казва авторът на сигнала. \r\nХубавото време се свързва и с игри на открито, стига да не са като тази, за която изпращачът на сигнала разказва, че \"е на поне 40 години с ръждясали и изгнили опори и не стъпваща стабилно на земята. Децата се втурват не виждайки това и могат да паднат заедно с нея още при докосването\". \r\nЩе завършим обзора със стар проблем в столицата, които се среща ежедневно на много горещи точки, като една от тях е бул. \"Цариградско шосе\", в участъка му над четвърти километър, в посока Орлов мост. \"Ежедневно се ползва от коли\", пише гражданинът и допълва, че \"Това е резултат от липсата на контрол.\"Ако видите нередност, проблем, с който се сблъсквате всеки ден и искате да подадете сигнал - направете го онлайн в!\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.13", "title": "След зимата: Сигнали за дупки, дупки и пак дупки "}
{"url": "https://www.dnes.bg/sofia/2018/03/13/otnovo-krasna-poliana-na-protest-shte-chisti-na-31-i.370486", "text": "\r\n                        \r\n                        \r\n                        \r\n                    Хората от \"Красна поляна\" излизат тази вечер на пореден протест срещу \"бездействието на общината в казуса с \"Виетнамските общежития\" и напразните обещания, давани от Столичната община в продължение на година\".\n\n\n\r\nТози път организаторите избраха нестандартен начин да привлекат вниманието на своите съкварталци и медиите, като облепиха с плакати старите автобусни спирки и други места на квартала си.\r\nПротестът ще се състои отново на кръстовището между бул. \"Никола Мушанов\" и ул. \"Добротич\", където днес пред камерата на  част от организаторите съобщиха:\r\n\"На 31 март ще почистим квартала си. Ще чистим и около \"Виетнамските общежития\", и агитираме жителите им да се включат в инициативата, за да покажат, че са съвестни граждани\", коментираха протестиращите.\r\nТе бяха категорични, че ще продължават с протестите дотогава, докато не видят конкретни мерки за справяне с проблема в \"Красна поляна\".\r\n\r\n ", "date": "2018.03.13", "title": "Отново: \"Красна поляна\" на протест, ще чисти на 31-и"}
{"url": "https://www.dnes.bg/crime/2018/03/13/60-godishna-dade-pochti-4-000-lv-na-izmamnici.370502", "text": "60-годишна жена, жителка на Гоце Делчев, даде 3 900 лева на телефонни измамници, съобщават от Областната дирекция на МВР.\r\nНа 12 март в Районно управление на МВР-Гоце Делчев е получен сигнал от нея затова, че около 10:30 часа на същата дата е получила телефонно обаждане от мъж, който се представил за следовател и е поискана парична сума под предлог, че съдейства за залавяне на телефонни измамници. \r\nТака жената е предала сумата от 3 900 лева. По случая е образувано досъдебно производство. Работата по случая продължава.", "date": "2018.03.13", "title": "60-годишна даде почти 4 000 лв. на измамници"}
{"url": "https://www.dnes.bg/temida/2018/03/13/proverkata-na-bulmarket-za-hitrino-ne-e-dokazatelstvo.370493", "text": "\r\n                        \r\n                        \r\n                        \r\n                    Частната експертиза нито може да бъде преценена като доказателство, нито да породи съмнение в нашите действия, категорична е говорителката на главния прокурор Румяна Арнаудова.\n\n\n\r\nТя обясни пред, че проверката трябва да бъде възложена от прокуратурата, за да бъде годно доказателствено средство. \r\nКоментарът на Арнаудова е заради частното разследване, поръчано от \"Булмаркет\", което показа, че повреда на релсовия път е причина за трагедията в Хитрино преди година и три месеца, а не превишената скорост, както твърди обвинението.\r\n\"Наказателно-процесуалният кодекс регламентира и задължава органите на съдебната власт да се позовават и да използват само доказателства, събрани по предвидения от закона ред\", подчерта тя.\r\nСофийският градски съд ще заседава по едно от делата за трагедията в Хитрино.\r\nПроцесът е срещу фирмата-собственик на част от композицията – \"Булмаркет” и срещу БДЖ.\r\nСлед смъртоносния взрив пострадали и близки на загиналите внесоха искови молби за обезщетения за над 10 млн. лв.\r\n ", "date": "2018.03.13", "title": "Проверката на \"Булмаркет\" за Хитрино не e доказателство "}
{"url": "https://www.dnes.bg/technology/2018/03/13/uber-shte-dostavia-hrana-i-v-rumyniia.370495", "text": "Услугата за доставка на храна на Uber - Uber Eats, се разширява до над 100 града в Европа, Близкия изток и Африка, съобщава TechCrunch. По-конкретно, услугата ще бъде пусната за първи път в Ирландия, Египет, Кения, Украйна, Румъния и Чехия, заедно с вече обявените пазари по целия свят, потвърди говорител на компанията.Услугата ще започне да функционира в около 40 нови града във Великобритания и 35 нови града във Франция. В момента Uber Eats работи в 200 града по целия свят, включително и на някои места, където основната услуга на Uber все още не е започнала дейност. \r\nПрез изминалата година Uber Eats е относително светъл лъч за размирната компания. Докато репутацията на Uber бе увредена, Uber Eats просперира под ръководството на Джейсън Дроудж, който управлява Uber Everything, частта от бизнеса, която не е фокусирана върху пътуванията. Броят на пътуванията с шофьори на Uber Eats нарасна повече от 24 пъти между март 2016 г. и март 2017 г., според The New York Times.Голяма част от бизнеса на Uber Eats е свързана с успешното партньорство с McDonalds, твърди пък BuzzFeed. Uber Eats сега доставя от близо 7 000 обекта на McDonald's в 20 различни страни - или около 9% от всички пазари на платформата.Услугата за доставка на храни е печеливша в около една четвърт от пазарите, в които работи, твърди от своя страна Financial Times. На някои места Uber Eats се справя по-добре от основния бизнес на компанията. Дроудж казва в интервю за FT, че Uber Eats е \"по-успешен, отколкото си мислихме\".  ", "date": "2018.03.13", "title": "Uber ще доставя храна и в Румъния"}
{"url": "https://www.dnes.bg/obshtestvo/2018/03/13/bylgariia-feodalizirana-zakonni-li-sa-chastnite-ohraniteli.370490", "text": "\r\n                        \r\n                        \r\n                        \r\n                    Законът за частната охранителна дейност противоречи на българската конституция и чрез него държавата ни се отказва от една от основните си функции. Това заяви председателят на партия \"Възраждане\" Костадин Костадинов в студиото на \"България сутрин\".\n\r\n\"Според нас по този начин на практика България вече влиза в един почти неспасяем период на пълзяща феодализация\", подчерта Костадинов пред . По думите му вече можем да очакваме в България да има и частни армии.\r\nПо този повод президентът и главният прокурор едновременно поискаха от Конституционния съд да обяви закона за частната охранителна дейност за противоконституционен.\r\nРумен Радев нарече възможността кметовете да наемат частни охранители, за да пазят хората от кражби \"отказ на държавата да си изпълнява функциите\".\r\nСпоред прокуратурата пък населените места ще се превърнат в държава в държавата. А охранителните фирми ще се сдобият с правата на полиция.\r\nСпоред Николай Марков, бивш служител в НСО, двамата държавници спазват разпоредбите на конституцията, но от друга гледна точка в малките населени места, където частните охранители се грижат за сигурността на хората, всички жители проявяват разбиране и са доволни.\r\n\"На този етап МВР не може да направи това, което може частната охранителна дейност\", категоричен беше Марков в ефира на \"България сутрин\".\r\nСпоред Костадин Костадинов, председател на партия \"Възраждане\" обаче, полицията има капацитет да се справи с битовата престъпност в селата, но политически чадър над определени хора пречи на това. По думите му при намаляващо население и населени места, а в същото време повече полицаи, няма как това да е невъзможно и даде за пример Румъния.\r\n\"Там има специална селска полиция, която на практика ликвидира битовата престъпност за по-малко от 6 месеца\", заяви той пред Bulgaria ON AIR.\r\nНиколай Марков пък беше категоричен, че така или иначе системата на МВР не може да бъде заместена от нищо, независимо, че някои населени места ще бъдат поети от частна охрана.", "date": "2018.03.13", "title": "България – фeoдализирана! Законни ли са частните охранители?"}
{"url": "https://www.dnes.bg/kino/2018/03/13/etika-moral-lichno-prostranstvo-filmyt-bikini-moon.370505", "text": "\r\n                        \r\n                        \r\n                        \r\n                    Един от най-успешните режисьори на Балканите, носител на \"Златен лъв\" от Венеция и номинация за чуждоезичен Оскар за \"Before The Rain\" (\"Преди дъжда\") Милчо Манчевски, се завръща в София с най-новия си американски независим филм \"Bikini Moon\" (\"Бикини Муун\").Лентата ще бъде представена на 22-ия София Филм Фест, а с македонския режисьор, който живее и работи в САЩ, се срещна екип на \r\n\"Bikini Moon\" движи на ръба между реалното и въображаемото, между онова, което се случва в действителност и това, което ни се иска да бъде. Петата кинотворба на известния македонски режисьор, живеещ от години в Ню Йорк, поставя сериозни теми, свързани с човешките ценности, етика и морал.\r\n\"Bikini Moon\" е психологически портрет на жена, чието име е Бикини Муун Дейвис. Била е на мисия в Ирак. Но историята във филма я намира по улиците на Ню Йорк, където тя живее. Това е и филм, който говори за липсата на лично пространство в днешния свят. Всичко може да бъде заснето и излъчено\" разказва режисьорът.Манчевски не го интересуват \"Оскар\"-и и червени килими, а единствено историята на хората и техните съдби.", "date": "2018.03.13", "title": "Етика, морал, лично пространство – филмът \"Bikini Moon\""}
{"url": "https://www.dnes.bg/zvezdi/2018/03/13/veche-oficialno-gushterov-otkysna-opashkata-mariia.370506", "text": "Милионерският наследник Християн Гущеров и фолкпевицата Мария се разведоха, след като вече не съжителстват заедно повече от година. Техният брак издържа по-малко от три години, като вече не са двойка и на хартия, съобщава \"Монитор\". \r\nИ двамата вече се радват на нови връзки, като Гущеров дори се сгоди за плеймейтката Светлана Василева и се очаква през лятото тя да стане негова официална съпруга.\r\nСамата Светлана вече заяви, че е готова да роди и наследници на бизнесмена, нещо, което не се случи при брака му с Мария.\r\nПротивно на очакванията, Мария не се облагодетелства от документалното финализиране на брака ѝ с Гущеров, независимо от спекулациите, че ще прибере милиони. Самата Мария неведнъж коментира, че няма подобни претенции към бившия си съпруг.\r\nВ Big Brother тя разкри, че раздялата ѝ с Християн била нейно решение.\r\n ", "date": "2018.03.13", "title": "Вече официално: Гущеров откъсна опашката Мария"}
{"url": "https://www.dnes.bg/crime/2018/03/13/zadyrjaha-piian-shofior-v-isperih.370507", "text": "Сериозно почерпен шофьор е засечен при полицейска проверка в Исперих, съобщиха от ОДМВР-Разград. Около 10.40 часа на 12 март по улица \"Васил Левски\" е спрян лек автомобил \"Фолксваген Голф\", управляван от 37-годишния С.А. от село Китанчево.\r\nПробата на водача, взета с дрегер, отчела 3,19 промила в издишания въздух. Той отказал кръвна проба. Задържан е за 24 часа в РУ-Исперих. По случая е образувано бързо производствоК.", "date": "2018.03.13", "title": "Задържаха пиян шофьор в Исперих"}
{"url": "https://www.dnes.bg/temida/2018/03/13/1-2-narusheniia-jeleznicite-tyrpiat-pri-3-katastrofa.370500", "text": "\r\n                        \r\n                        \r\n                        \r\n                    \"При 3 нарушения в железниците следва катастрофа. При 1 или 2 системата успява да понесе и да издържи. В катастрофата в Хитрино има натрупване. Кое точно е оказало влияние...\" Така коментира в \"България сутрин\" новата версия за трагедията в Хитрино Симеон Ананиев от Асоциацията на българските железопътни превозвачи. \n\n\n\r\nЧастично разследване пък, поръчано от \"Булмаркет\" показа, че повреда на релсовия път е причина за трагедията в Хитрино. От прокуратурата контрираха, че тези твърдения не са довод обвинението да смени основната си теза, че до инцидента се е стигнало заради превишена скорост. \r\n\"По всички граждански дела съдиите допускат наново пълни експертизи, които изследват влиянието на инфраструктурата, на скоростта, на всички елементи... Не можем просто така да кажем \"караше бързо\", обясни Ананиев. \r\nТемата пред  коментира и бившият министър на транспорта Кристиян Кръстев, който отбеляза, че превозвачът се опитва да докаже своята правота. \r\n\"Трябва да се мисли върху това дали не трябва промяна в нормативната база, с каква скорост трябва да се преминава през въпросните стрелки. Използват се такива отпреди 100 години\", подчерта Кръстев.\r\nПревенцията във всеки един сектор е много по – правилна политика, отколкото да си посипваме главата с пепел, защото сега се сещаме за нещата, след като се случи нещо, допълни той. \r\nСпоред него вагоните са били толкова стари, че отдавна в Западна Европа са забранени.", "date": "2018.03.13", "title": "1, 2 нарушения железниците търпят, при 3 – катастрофа"}
{"url": "https://www.dnes.bg/crime/2018/03/13/katastrofa-ubi-myj-oshte-dvama-berat-dusha.370511", "text": "Тежък пътен инцидент в Разград отне живота на мъж, а други двама са сериозно ранени, съобщиха от полицията. Катастрофата е станала около 19:00 ч. вчера, в подходите към надлез до жп-гарата на града.45-годишният В.Ж. от пазарджишкото село Динката управлявал товарен влекач \"ДАФ\" с ремарке, което било натоварено с едрогабаритна техника.Шофьорът спрял поради авария в автокомпозицията, като включил аварийни светлини и отишъл в задната част на ремаркето да провери състоянието на товара. В този момент върху него връхлетял микробус \"Рено\", управляван от 73-годишния А. Г. от Ихтиман. След това той се забива челно в автокомпозицията и умира на място.Загиналият водач е пътувал заедно със съпругата си Т. Г., която е на 70 г. Тя и шофьора на камиона В. Ж. са закарани и настанени в МБАЛ-Пазарджик със сериозни наранявания. Мъжът е с черепно-мозъчна травма и с опасност за живота. Образувано е дознание и се изясняват причините, довели до тежкия пътен инцидент в Разград.", "date": "2018.03.13", "title": "Катастрофа уби мъж, още двама берат душа"}
{"url": "https://www.dnes.bg/sofia/2018/03/13/rabotnici-po-ulicite-v-sofiia-kyrpiat-miiat-remontirat.370501", "text": "20 екипа с работници вече ремонтират софийските улици. Това обяви столичният кмет Йорданка Фандъкова. Около 40 са местата, където има нужда от ремонт след зимата, стана ясно от думите на градоначалника.Освен с ремонта, общината се е захванала и с пролетно миене на улиците.\"Работи се по план - график, качва се на сайта, както за миенето на улиците, така и за ремонтите\", каза Фандъкова пред БНТ.Тя обясни, че екипите по почистването работят от първия ден, в който приключило обилното снеготопене. Работниците почиствали първо големите булеварди, а после влизали и в кварталните улици и междублоковите пространства.Фандъкова нарече отминалата зима \"интересна\" - лека, но с много динамично променящо се време. В общината все още изчислявали какви средства са спестени от по-леката зима.\n\n\"Тази година сме заложили повече средства за миене - около милион и 800 хиляди повече в сравнение с миналата година\", обясни кметът. Тя допълни, че това ще даде възможност за повече миене на столицата.\"Вече бяха измити основни булеварди. Възложила съм да се работи поетапно, но непрекъснато - тогава, когато не вали - да се работи по ремонт на улици, и по почистване и миене на улици\", обясни още Фандъкова.Най-знаковият ремонт на годината според кметицата ще е ремонтът на улица \"Граф Игнатиев\": Там предстои подмяна на канализацията и настилките.Ще бъде реконструиран и площад Славейков, градинката на Св. Седмочисленици и площад Гарибалди.\"Дала съм задача да се направи организация и за стартирането на работата по булевард Арсеналски - там предстои изграждане на тролейбусна линия, която ще свърже много сериозни квартали с метрото на София\", обясни още Фандъкова.Тя съобщи и че общината продължава да строи нови детски градини. Тази година ще бъдат открити четири и ще започнат да се строят нови осем. ", "date": "2018.03.13", "title": "Работници по улиците в София: Кърпят, мият, ремонтират..."}
{"url": "https://www.dnes.bg/stranata/2018/03/13/pojar-plamna-v-zabavachka-evakuiraha-decata.370519", "text": "Пожар в детска градина \"Слънце\" в Павликени е наложил евакуацията на 124 деца и персонал.Пострадали няма, съобщиха от пресцентъра на ОД на МВР във Велико Търново. Сигналът за огъня е получен тази сутрин около 9:30 ч.Той е възникнал в близост до котелното помещение на сградата. Пожарът е потушен.Родителите са прибрали децата по домовете им. Сградата се отдимява. Причините са в процес на изясняване.\r\n ", "date": "2018.03.13", "title": "Пожар пламна в забавачка, евакуираха децата "}
{"url": "https://www.dnes.bg/balkani/2018/03/13/zapadnite-balkani-vyv-fokusa-na-evropa-i-sled-nas.370496", "text": "Румъния ще запази фокуса върху евроинтеграцията на Западните Балкани и през нейното европредседателство през 2019 година. Това заяви пред БНР вицепремиерът и външен министър Екатерина Захариева. \r\n\"Това означава, че дългосрочният външнополитически приоритет на България – стабилност, просперитет, сигурност на нашите съседи, ще продължи да бъде във фокуса на ЕС и по време на Румънското председателство. Има вече такива сигнали и от Хърватска, която е третата държава от следващото трио. Продължава се един период от около две години и половина на държави, които поемат ротационното председателство и които считат, че българският приоритет е изключително важен за целия ЕС. Това, което ме радва, е, че виждам ангажимент и фокус, очевидно осъзнато, че това трябва да бъде дългосрочно, не само по време на нашето трио\", посочи Захариева. \r\nТя изрази надежда, че след обявяването на доклада на тема \"Разширяване\", което ще стане през април от страна на ЕК, и Съветът по общи въпроси през юни, ще започнат на реални преговори за членство с Македония и Албания. По време на Австрийското председателство ще се подготвят самите документи, ще се проведе дебат по преговорните директиви. Те ще имат ключова роля. Със сигурност фокусът няма да е формален, коментира вицепремиерът Захариева. \r\n\"Това, че Косово не е припозната, не означава, че ние трябва да оставим там \"сиво петно на картата на Балканите\", каза още тя и добави, че диалогът между Белград и Прищина е много важен и за двете страни. По думите на вицепремиера на тристранната среща България – Румъния – Гърция в Букурещ е имало дебат и по Дунавската стратегия. \r\nБългария е много активна и има традиция – държавата, ако има дунавска страна, да бъде председател и на Комитета по Дунавската стратегия. Ние сме фокусирани върху туризъм и култура. Румънците също. Нашето намерение е да има връзка между Дунавската стратегия и регион и Черноморския регион. Румънците също считат това за важно и ще продължат. Те сериозно обмислят варианта – това да е техният приоритет на председателството, каза още вицепремиерът Захариева. \r\nТя допълни, че на срещата България и Румъния са получили подкрепата на Гърция за Шенген, като е приета и декларация, в която ясно се декларират приоритетните проекти.", "date": "2018.03.13", "title": "Западните Балкани – във фокуса на Европа и след нас"}
{"url": "https://www.dnes.bg/muzika/2018/03/13/goliam-koncert-v-sofiia-za-30-godishninata-na-konkurent.370517", "text": "\r\n                        \r\n                        \r\n                        \r\n                    \r\nВ шоуто ще участват известни български рокмузиканти, започнали кариерата си в \"Конкурент\". Мултимедийно шоу ще припомни знакови архивни кадри от историята на групата.\r\n\"Специални гости ще бъдат емблематични имена от българската рокмузика - Йордан Караджов и Александър Мариновски (\"Сигнал\"), Атанас Пенев и Славчо Николов (Б.Т.Р.), Кольо Гилъна (\"Контрол\"), Дичо, Стоян Захариев, Николо Коцев (\"Brazen Abbot\", \"Кикимора\"), Иван Несторов - Амебата (\"Ера\"), Антоан Хадад (\"Ахат\") и Милена Славова, които ще интерпретират хитови парчета на \"Конкурент\", сподели в студиото на \"България сутрин\" основателят на групата Емил Анчев.\r\nЗа всеки купен билет феновете ще получат на влизане в залата подарък - специално издаден диск с най-емблематичните песни на групата, селектиран и ремастериран тази година, под заглавие \"Konkurent - in flames\". Билетите участват и в томбола за спечелването на три ваучерa за по двама души в 4-звезден хотел в Банско.\r\nПред  Емил Анчев допълни още, че на концерта ще звучат песни от цялата дискография на \"Конкурент\", оставили диря в българската музика, като \"Дай ми време\", \"Мама\", \"Паякът\", \"Конницата\", \"Дай шанс\", \"Аз съм твоят вечен конкурент\", \"Нещо влажно\", \"На кой му дреме\" и много други.\r\n ", "date": "2018.03.13", "title": "Голям концерт в София за 30-годишнината на \"Конкурент\""}
{"url": "https://www.dnes.bg/zvezdi/2018/03/13/djerard-bytlyr-s-razbita-glava.370524", "text": "Джерард Бътлър си удари главата лошо. Актьорът сам сподели неволята си в социалната мрежа Instagram, където разказа какво се е случило. От кадрите се вижда, че главата на шотландеца е превързана.\n", "date": "2018.03.13", "title": "Джерард Бътлър с разбита глава"}
{"url": "https://www.dnes.bg/football/2018/03/13/man-siti-s-nova-krachka-kym-titlata-bi-s-2-0-v-stouk.370499", "text": "Манчестър Сити не допусна изненада срещу предпоследния в класирането Стоук и го победи с 2:0 като гост в последен мач от 30-ия кръг на Висшата лига.\r\nДавид Силва вкара и двата гола за \"гражданите\", които вече имат 81 точки и са само на 3 победи от титлата, която така или иначе е на практика абсолютно сигурна.\r\nРазликата в класите си каза думата и \"грънчарите\" нямаха отговор в двубоя, въпреки че имаха някои добри възможности. С 27 точки те остават предпоследни и продължават битката за оцеляване.", "date": "2018.03.13", "title": "Ман Сити с нова крачка към титлата, би с 2:0 в Стоук"}
{"url": "https://www.dnes.bg/stranata/2018/03/13/voinata-sreshtu-djigitite-i-s-lazerni-lychi-kat-shte-gi-lovi.370473", "text": "Супер камерите на КАТ вече ловят джигити по пътищата на страната. Те са снабдени с лазер, невидими са за радарите и евтините трикове като фолио върху номерата са безсилни пред тях.Едно от новите устройства бе демонстрирано вчера от пътните полицаи в Шумен. Те са общо 28 на брой, бяха купени от КАТ миналата година, а досега полицаите се обучаваха на тях.Супер камерата е със софтуер, който при заснемане на нарушението автоматично разпознава номера и изготвя справка кой е собственикът на автомобила, пише \"Труд\".\n\n\nОсновната разлика със старите камери е в принципа на действие. Новата работи с лазерни лъчи, по които се изчислява автоматично разстоянието и скоростта, а при старите системи има радиовълни с широк спектър на засичане.От КАТ обясниха, че шофьорите трябва да знаят, че новите камери не се разпознават от антирадар или радардетектор, защото те отчитат наличие на радиовълни, а не на лазерни лъчи. Джигитите няма да ги спаси и фолио върху регистрационните табели или други евтини трикове.Освен това, колкото и да е натоварен трафикът по шосето, всички нарушители се засичат един по един, стига да се виждат номерата им. Ако се движат успоредно, лъчите ги хващат наведнъж и в 4-те ленти в двете посоки.Камерата прави 400 замервания в секунда. В нея има сим-карта и веднага след улавяне на нарушителя информацията за него се изпраща до сървър в КАТ-Шумен. Иначе с другите си камери за скорост – и стационарни, и мобилни, катаджиите събират информацията като я преточват на флашки.Камерата работи еднакво добре и денем, и нощем, като по тъмно е с инфрачервени лъчи. Захранва се с батерия, която издържа по една смяна от 8 часа. Тежи към 40 кг и е лесно преносима в куфар. Целият състав на пътната полиция в Шумен е обучен да снима с нея, отделно фирмата производител също е дала инструкции. Засега устройството е само едно за шуменската дирекция.\r\n\r\n ", "date": "2018.03.13", "title": "Войната срещу джигитите: И с лазерни лъчи КАТ ще ги лови! "}
{"url": "https://www.dnes.bg/sofia/2018/03/13/bg-luks-250-000-za-apartament-v-sofiia-za-kyshta-450-000.370472", "text": "Цените на лукс имотите в София продължават да нарастват. Луксозните апартаменти вече се продават за четвърт милион евро. Къщите от категория \"разкош\" се търгуват за над половин милион евро. До 250 000 евро стига средната цена на тристаен апартамент в София от средно висок и висок клас.За двустайно луксозно жилище цените са от 145 000 до 180 000 евро, а за лукс къщи средната цена надхвърля 450 000 евро. Цените са с ДДС, като включват и парко място, уточняват брокери, цитирани от \"Труд\".Цените на жилищата в София от средно висок и висок клас са нараснали със 7% през 2017 г. Те варират в широки граници между 1000 и 1600 евро за кв. м. с включен ДДС, като зависят от допълнителните характеристики на имота и заобикалящата го среда.Наемите на луксозни апартаменти са между 900 и 1100 евро за дом с две спални, и 1300–1600 евро, ако е с три спални. При къщите равнището на наемите е около 1900 евро на месец.Според брокерите, и през тази година цените на имотите от висок клас ще останат стабилни.Те наблюдават промени в търсенето на жилищата. Интересът към тези с две стаи намалява, но се увеличава този към тристайните апартаменти и къщите.Жилищата \"в строеж\" продължават да се купуват преимуществено – към края на миналата година делът им достига 58% от всички сделки. Запазва се и активното строителство на нови жилищни проекти. Техният брой нараства до 2 800 жилищна, които предстои да бъдат завършени.Към началото на годината предлагането в разглеждания сегмент регистрира 12% ръст, или общо 7 900 жилищна, концентрирани в 70 проекта.Лукс имотите се търсят най-вече за собствени жилища, показват данните на брокерите. Луксозните апартаменти и къщи за собствено ползване представляват 75% в сравнение с тези, закупени с цел инвестиция.Купувачите, използвали банково финансиране за реализиране на покупката и тези, които са вложили изцяло собствени средства се делят на половина. Районите, към които купувачите проявяват най-голям интерес, са околоБизнес Парк София, както и кварталите \"Кръстова вада\" и \"Витоша\".Брокери от Colliers прогнозират забавяне на покупките на жилища на етап \"в строеж \", в резултат на големия брой проекти, които предстои скоро да бъдат завършени. Делът на имотите в луксозния сегмент, придобити с инвестиционна цел, ще се запази. Нови потенциални зони за развитие на пазара на лукс жилища се оформят в посока на изток от София – Лозен, и на югозапад – Владая. ", "date": "2018.03.13", "title": "BG лукс: €250 000 за апартамент в София! За къща – €450 000!"}
{"url": "https://www.dnes.bg/usa/2018/03/13/beliiat-dom-za-otravianeto-na-shpionina-skripal-pozor-e.370476", "text": "Белият дом излезе с изявление по повод отравянето на бившия руски шпионин Сергей Скрипал и изрази възмущението си от това. Вашингтон изрази солидарност с Лондон, но отказа  да се произнесе дали Москва носи отговорност за отравянето. Това предаде Франс прес, цитирана от БТАСнощи британският премиер Тереза Мей посочи Русия като отговорна за отравянето на бившия шпионин. Москва пък отвърна, че думите й са \"цирково шоу\".\n\n\nБившият полковник от руското Главно разузнавателно управление (ГРУ) бе хоспитализиран в критично състояние миналата седмица след като е бил подложен на въздействието на неизвестно вещество в британския град Солзбъри.Сергей Скрипал е на 66 години, шпионирал за британското разузнаване. Заедно с него при атаката е била и 30-годишната му дъщеря.\"Използването на смъртоносно нервнопаралитично вещество срещу британски гражданин на британска земя е позор\", заяви пред журналисти Сара Сандърс, говорителката на президента Доналд Тръмп.Сандърс отклони въпрос за ролята на Москва, пише АФП. \"Ние стоим рамо до рамо с нашия съюзник и го подкрепяме напълно\", каза тя.\r\n ", "date": "2018.03.13", "title": "Белият дом за отравянето на шпионина Скрипал: Позор е!"}
{"url": "https://www.dnes.bg/zvezdi/2018/03/13/kaia-skodelario-na-26-nadejda-na-britanskoto-kino.370388", "text": "\nНа днешния 13 март рожден ден празнува младата и обещаваща британска актриса Кая Скоделарио. Родена през 1992 година в Лондон, тя започва своята кариера едва на 15-годишна възраст.\r\nИграе в няколко филма, като най-известните й роли са на Ефи Стонем в тийнейджърския сериал \"Скинс\", както и ролята на Катрин от филма на Андреа Арнолд \"Брулени хълмове\". Участва и в заснемането на петата част на \"Карибски пирати\".\r\n\r\nБащата на Кая е англичанин, а майка й – бразилка. Нейната баба по майчина линия пък е италианка.\r\nРодителите й се развеждат, когато тя е дете, и бъдещата актриса бива отгледана от майка си.\r\nВ началото на своята актьорска кариера тя се изявява и като фото модел.\r\nЗнае перфектно португалски.\r\nСкоделарио споделя, че е била обект на тормоз по време на ранното си детство. Именно от там се е зародила любовта към актьорската професия като неин отдушник.\r\nПрез ноември 2016 година актрисата роди своето първо дете.\r\nКая Скоделарио страда от дислексия.\r\nОбича кучетата и има френски булдог Арни. Кучето е кръстено на Арнолд Шварценегер, който е идол на младата актриса.", "date": "2018.03.13", "title": "Кая Скоделарио на 26: Надежда на британското кино"}
{"url": "https://www.dnes.bg/notifikacii/2018/03/13/65-ot-falshivite-novini-se-praviat-za-pechalba.370474", "text": "В 65% от случаите фалшивите новини носят печалба на авторите си, а при 84 на сто, те целят да насочат в определена посока обществения дебат. Това съобщава Европейската комисия, която публикува днес данни от собствено допитване. Според него почти 90% от тях имат светкавичен ефект, тъй като се целят в емоциите на хората.\r\nПроучването показва, че от проверката на фактите и публикуването на истината няма смисъл, тъй като прочелите първата информация обикновено не виждат корекциите.\r\nСоциалните мрежи, новинарските агрегатори и блогове се ползват с най-ниско доверие. На традиционните вестници, специализираните уебсайтове и новинарските агенции хората вярват най-много.\r\nМедиите сами да се регулират за справяне с фалшивите новини, които разпространяват. Това предлага експертна група, назначена от еврокомисаря Мария Габриел да предложи как ЕС да се справи с проблема.\r\nСпоред групата, оглавявана от холандския професор Мадлен де Кок Бюнинг и включваща и двама българи - Вени Марковски и Димитър Димитров, най-добре ще е медиите, журналистите, блогърите и рекламистите да се врекат да спазват Етичен кодекс от 10 принципа. Предложените правила засягат предимно онлайн платформите и социалните мрежи, които са основен източник на фалшиви новини. Сред тях са те да разкрият алгоритмите си за подбор на новини и да насочват читателите към медии, публикуващи достоверни новини. \r\nОт своя страна медиите трябва да обявяват собствениците си и да обозначават ясно статите, които са платени от спонсори.\r\nСпоред групата онлайн платформите трябва да разработят механизми, които да подреждат новините според индикатори, оценяващи тяхната достоверност, наличността на източник на информация и други. Те смятат, че колкото повече журналистите, блогърите и медиите се сдружават в проверяване на информация, толкова по-силни те ще бъдат срещу дезинформационни атаки. \r\nЕкспертите признават, че препоръчваните от тях действия няма да са достатъчни за справяне с дезинформацията и за занхранване на медиите с проверена информация, затова препоръчват допълнителни инициативи, свързани с ограмотяването на журналистите и на гражданите да различават фалшиви новини от истински и да изграждат отговорно отношение към поднасянето на новините.\r\nЕкспертите обаче предупреждават Мария Габриел, която трябва в близките месеци да предложи европейско законодателство срещу фалшивите новини, да не се изкушава от \"лесни решения\" и че \"всяка форма на цензура, обществена или частна, трябва да бъде избягвана\".\r\n39-имата експерти, написали 44-страничния доклад, смятат че фалшивите новини са само част от по-голям проблем - дезинформацията. Според тях дезинформация е \"всякакъв вид фалшива, неточна и подвеждаща информация\", която се създава, за да нанесе вреда на обществото или за печалба.", "date": "2018.03.13", "title": "65% от фалшивите новини се правят за печалба"}
{"url": "https://www.dnes.bg/snimka-na-denia/2018/03/13/mrachen-vtornik-shte-prevali-i-shte-pregyrmi.370477", "text": "Времето днес ще е облачно и дъждовно, най-вече над Източна България. В някои райони край морето и в Рило-Родопската област, се очакват и гръмотевици. Ще духа до умерен, в Северна България и временно силен западен вятър. Максималните температури ще са между 13° и 18°.В Източна България ще вали и ще гърми най-вече преди обяд. Максималните температури ще са между 12° и 17°. Температурата на морската вода е 6-7°. Вълнението на морето ще е 3 бала, сочи прогнозата на НИМХ при БАН.Над планините облачността ще е по-често значителна. Ще има кратки валежи от дъжд, а по високите части и от княг. В Родопите ще има условия за гръмотевични бури. Ще духа умерен западен вятър. Максималната температура на височина 1200 метра ще е около 9°, на 2000 метра – около 3°.През следващите дни ще има променлива, в следобедните часове по-често значителна облачност. На отделни места ще има и краткотрайни превалявания, с по-голяма вероятност в Източна България и планинските райони.В сряда вятърът ще остане от запад-северозапад, но малко ще отслабне – вече ще е предимно умерен, по-добре изразен в Дунавската равнина и в източните райони. Температурите ще бъдат близки до обичайните за средата на март.В четвъртък ще е почти тихо, сутрешните температури ще се понижат. В петък с югозападен вятър ще се затопля. Вероятността за валежи е сравнително малка, облачността ще е разкъсана, предимно висока и средна; по-значителна ще е над Западна България.\r\n ", "date": "2018.03.13", "title": "Мрачен вторник: Ще превали и ще прегърми!"}
{"url": "https://www.dnes.bg/notifikacii/2018/03/13/zaradi-podpaleni-djamii-turciia-s-protestna-nota-do-berlin.370478", "text": "Турция връчи протестна нота на германския посланик в Анкара заради нападения срещу турската общност в Германия.Турският вицепремиер и говорител на правителството Бекир Боздаг съобщи, че германският дипломат е бил извикан на среща в турското външно министерство, съобщи АФП, цитирана от БТА.Агенцията припомня, че за три дни бяха подпалени две джамии - в Берлин и в Южна Германия, а също офисът на германско-турска асоциация в западната част на страната и зарзаватчийница в северната част на страната, държана от турчин.На друга джамия бяха изпотрошени стъклата.За нападенията се води разследване в Германия. Възможните мотиви, които се разглеждат, са расистки, ислямофобски, но също така политически, на фона на турската офанзива в Северозападна Сирия, пише в. \"Тагесшпигел\".\r\n ", "date": "2018.03.13", "title": "Заради подпалени джамии: Турция с протестна нота до Берлин"}
{"url": "https://www.dnes.bg/mish-mash/2018/03/13/i-dirigent-v-metropolityn-izgyrmia-zaradi-sekstormoz.370479", "text": "Нюйоркската опера \"Метрополитън\" уволни диригента Джеймс Ливайн, заради обвинения в сексуално посегателство.Ливайн, който е почетен музикален директор, се раздели с поста си след като разследване е потвърдило, че е извършил сексуални посегателства, съобщи Франс прес, цитирана от БТА.Седемдесет и четири годишният Ливайн бе временно отстранен на 3 декември след публикации на два американски вестника, в които се твърди, че е блудствал с 15-годишно момче през 1985 г.След това още трима мъже заявиха, че са били тормозени от него.\r\n ", "date": "2018.03.13", "title": "И диригент в \"Метрополитън\" \"изгърмя\" заради секстормоз"}
{"url": "https://www.dnes.bg/stranata/2018/03/13/zaradi-svlachishte-pytiat-smolian-madan-ostava-zatvoren.370480", "text": "Главният път между Смолян и Мадан остава затворен заради свлачището край село Тикале.Заради земната маса и огромните камъни върху пътното платно вече седми ден най-краткият път между Смолян, Рудозем и Мадан е прекъснат.Обхватът на свлачището е 20 декара. Има опасност за всички работещи и преминаващи в района, съобщи bTV.Експерти геолози и проектанти обсъдиха възможните спешни мерки. Една от тях е изместването на водопровод, който може да е сред причините.Деца и възрастни от селата в района минават през свлачището пеша, за да стигнат до училище или до работните си места.\r\n ", "date": "2018.03.13", "title": "Заради свлачище: Пътят Смолян - Мадан остава затворен"}
{"url": "https://www.dnes.bg/football/2018/03/13/kotarakyt-ahil-gadateliat-na-mondiala-v-rusiia.370482", "text": "Ахил, котаракът от Ермитажа, който предстои да предсказва резултатите от Световното първенство по футбол в Русия тази година, получи лична карта на запалянко.Документът ще бъде връчен тържествено на четириногия гадател, всички негови книжа били вече готови. Ахил е единственият представител на животинския свят, на когото е оказана подобна чест, съобщи ТАСС, цитирана от БТА.През лятото на 2017-а година Ермитажът отказа да предаде Ахил на нов стопанин, за да може той да предсказва резултатите от футболните срещи на националните отбори тази година.Бялата котка правилно отгатна резултатите на три от четири футболни срещи в рамките на Купата на конфедерацията, които се проведоха в Санкт Петербург, в това число началния и финалния двубой.Ахил е глух и естествената глухота помага на гадателските му способности, защото той не се разсейва от шума по време на гадателските си сесии.\r\n ", "date": "2018.03.13", "title": "Котаракът Ахил – гадателят на Мондиала в Русия"}
{"url": "https://www.dnes.bg/usa/2018/03/13/v-sasht-razsledvat-tri-eksplozii-otneli-jivota-na-2-dushi.370481", "text": "Правоохранителните органи на американския град Остин в щата Тексас издирват кой е отговорен за три експлозии, при които са загинали двама души и са били ранени още двама. Това заяви шефът на градската полиция Брайън Манли на пресконференция, предадена на живо в Twitter, съобщи ТАСС.\r\n\"Считаме, че тези инциденти са свързани\", заяви Манли. Той поясни, че и в трите случая колети, доставени в жилища, са се взривили при вдигането или отварянето им. Те не са били доставени нито по пощата, нито с куриерска служба.\r\nПървият такъв случай е бил на 2 март, когато е загинал мъж. Вторият - вчера рано сутринта, когато е загинал 17-годишен младеж и е пострадала жена. Часове по-късно е имало и трета експлозия, при която е била ранена 75-годишна пенсионерка./БТА/", "date": "2018.03.13", "title": "В САЩ разследват три експлозии, отнели живота на 2 души"}
{"url": "https://www.dnes.bg/stranata/2018/03/13/chastnata-ohrana-po-selata-razpad-na-dyrjavnostta.370484", "text": "Налице е възможност да се стигне до разпад на държавността. Касае се за основни принципи на правовата държава. Затова главният прокурор иска разпоредбите за частна охрана да бъдат обявени за противоконституционни. Това каза говорителят на главния прокурор Румяна Арнаудова.\r\nПрипомняме, че вчера президентът Румен Радев и главният прокурор Сотир Цацаров в един ден поискаха Конституционният съд да отмени въвеждането на частна охрана на селата. Мотивът им - така Министерският съвет и МВР абдикират от задължението си да пазят живота и имуществото на хората.\n\r\n\"Налице са множество опасности, които засягат всички български граждани. Министерски съвет е е ангажиран пряко с осигуряване на обществения ред, който се извършва от МВР. Недопустимо засягане е на правата на българските граждани. Законодателят не е предвидил ограничения, предоставят се права на частни лица, каквито закона е предвидил за служителите на МВР\", каза още Арнаудова, цитирана от.\r\n\"Българските граждани вече плащат за сигурността си с данъците, които се събират. Недопустимо е да отделят средства за охраняване на техния живот - това им се дължи по конституция\", добави тя.\r\n\"Дори при упражняване на политически права като гласуване ще бъдат повлияни от лицата, които е избрал конкретния кмет. Как ще се обезпечи свободата на българските граждани? Това е един от примерите. Възможно е при инцидент в заведение служители на частна фирма да взимат мерки. Ще правораздават на терен\", каза още говорителят на главния прокурор.\r\n\"Не считам, че с въвеждането на охрана на организирани територии ще се допринесе за дейността на МВР. Тези разпоредби се приемат за противоконституционни. Българските граждани все по-рядко се обръщат към МВР да потърсят помощ\", каза още тя.\r\n\"Според нас, гражданите трябва да подават сигнали. Ако не подадат сигнал и не съдействат на МВР и прокуратурата нямаме шанс да се преборим с което и да е престъпно поведение. Оперативната информация, която кара хората да протестират, трябва да е подкрепена с доказателства, а те могат да се съберат само ако се подаде сигнал и се съдейства на раследването. Призоваваме гражданите да имат куража да кажат истината, за да се справим с престъпността като цяло\", добави още Арнаудова. ", "date": "2018.03.13", "title": "Частната охрана по селата – разпад на държавността? "}
{"url": "https://www.dnes.bg/teatar/2018/03/13/koia-e-nai-goliamata-platforma-za-syvremenen-tanc-v-evropa.370475", "text": "През далечната 1996 г. в театъра The Place в Лондон малка група от представители на европейски танцови организации, събрани от тогавашния му директор Джон Ашфорд, решават да създадат Aerowaves. Основната причина за това е, че Ашфорд е получавал толкова много видеозаписи от различни центрове за танци и е искал да събере 10-те най-обещаващи, за да ги покаже в театъра, който управлява.Споделянето на информация и международните партньорства се превръщат във фундамент за начина, по който платформата за съвременен танц работи от тогава. Малко след това тази група започва да показва всички свои представления в своите родни страни, без значение дали са успели да пробият в Лондон или не.За тези 22 години Aerowaves успява да се превърне в значима платформа за съвременен танц и пърформанс, насочена към най-обещаващите хореографи, които искат да покажат своите представления пред арт професионалисти и публика от различни държави. Във всяка страна местната аудитория има шанса да открие голямо разнообразие от новооткрити талантливи хореографи, повечето от които за пръв път показват проектите си.Към днешна дата един от най-разпознаваемите фестивали на Aerowaves е “Spring Forward”, който започва през 2011 г. като експеримент. Появява се като отговор на несигурността, пред която са изправени почти всички хореографи, стартирайки своята кариера. Платформата подкрепя артистите, помагайки им в намирането на сцени и насърчавайки приятелската атмосфера в рамките на интензивен фестивал в рамките на 3 дни. Още през 2014 г. представленията започват да се предават на живо чрез онлайн стрийминг, което възниква като естествена нужда от големия интерес сред хора, които не могат да посетят страната домакин.Както при всички останали инициативи на Aerowaves, “Spring Forward” се разраства най-вече заради желанието на всички страни да изграждат стабилни и полезни контакти. Първият фестивал през 2011 г. се провежда в Любляна, Словения, след това преминава през Басано дел Грапа (Италия), Цюрих (Швейцария), Умео (Швеция), Барселона (Испания), Пилзен (Чехия), Орхус (Дания) и през 2018 г. за първи път стига да Източна Европа - в София. Следващите домакини са Париж (Франция) през 2019 г. и Риека (Хърватия) през 2020 г.  “Пътуващият” фестивал всяка година показва селекцията от най-добрите 20 стартиращи хореографи, събирайки най-активните арт мениджъри, куратори, критици и директори на театри от Европа и света.Основен принос за организирането на “Spring Forward” за първи път в България има партньорството между Derida Dance Center и Столична община. Първият център за съвременен танц и пърформанс в страната е домакин на събитието и пълноправен партньор в европейската платформа, a в последните две години директорът му - Атанас Маев, е и част от борда на директорите на Aerowaves.В рамките на 3 дни между 23 и 25 март всеки ценител и любител на съвременното изкуство ще може да посети представленията, част от фестивала, като програмата може бъде видяна на . Те ще бъдат представени на следните партньорски сцени: Театър \"Азарян\" и Кино \"Люмиер Лидл\" към Национален дворец на културата, Младежки театър \"Николай Бинев\", \"Открита арт сцена на Шипка\" към Руски културно-информационен център и “Театро”. Билети могат да бъдат закупени на .Очакват се над 100 артисти, 30 критици и между 200-250 фестивални директори, куратори и промотъри на съвременното изпълнителско изкуство от цял свят.\r\nОсновни финансиращи организации са Столична община чрез Дирекция \"Култура\" и Програма \"Творческа Европа\" на Европейския съюз. Проектът е част от календара на културните събития на Столична община за 2018 г.", "date": "2018.03.13", "title": "Коя е най-голямата платформа за съвременен танц в Европа?"}
{"url": "https://www.dnes.bg/apartmenttherapy/2018/03/13/kompromis-s-lokaciiata-centyr-ili-kraen-kvartal.370172", "text": "Когато търсим да закупим жилище, един от най-важните въпроси е къде искаме да бъде разположено то. Това важи в особена сила за покупката на дом в големите градове, където локацията изобщо не е въпрос за пренебрегване. \r\n \r\nАко живеете в по-малък град, вероятно и изборът ви на жилище и локация ще е по-ограничен. А и самото местоположение няма да е чак толкова важно поради късите разстояния. Плюсът на покупка на жилище в по-малък град е, че цената вероятно ще е по-ниска от тези в големите градове. И все пак, преди да тръгнете да купувате своя апартамент, си задайте въпроса, дали възнамерявате да живеете във вашето градче след 4-5 години, или планирате да се преместите в по-голям град. Ако имате подобни намерения, може би е време да се хвърлите в дълбокото и да погледнете още отсега за жилищата в големия град.\n\nНо да се върнем към основния въпрос: Центърът или друг квартал да изберем? Ако говорим за жилище в София или друг голям град, локацията изобщо не е за пренебрегване, дори напротив – въпросът е доста важен. Затова ние от Dnes.bg, съвместно с нашите партньори от , ще ви дадем няколко съвета. \r\n \r\nПървият и най-лесен съвет е: Разходете се спокойно в квартала (района) който ви харесва, обиколете големите му улици и дори по-малките улички. Оценете трезво какво ви харесва и какво не. Дали има достатъчно наблизо детски площадки, магазини, лекарски кабинети, заведения за хранене. Ако имате малки деца или пък планирате съвсем скоро да имате, замислете се къде те могат да учат или да посещават детска градина. Близостта до парк или удобна детска площадка никак не е за пренебрегване, защото наследниците ви ще има къде да играят, а вие ще можете да ги контролирате в играта по-спокойно. \r\n \r\nВ столицата специално близостта до метрото или друга голяма спирка на градския транспорт също е голям плюс при избора на жилище, който обаче логично се отразява и на цената. Дали точно бъдещият ви апартамент ще бъде до спирка на метрото решете вие, но е добре все пак да имате удобен градски транспорт – това ще ви създаде доста удобства в бъдеще, дори и в момента да ви се струва, че колата ви върши страхотна работа и нямате нужда да се качвате на автобус или тролейбус. \r\n \r\n \r\nНа пръв поглед покупката в центъра на града винаги изглежда страхотен вариант. Наблизо сте до места на хапване, развлечение, театър, кино... Намирате се на сравнително равно разстояние от всяка точка на града, което ви дава предимство в предвижването. Разходките в центъра също винаги са по-приятни, отколкото в крайните квартали, защото улиците и тротоарите са облагородени, има пешеходна зона и т.нат. Но пък за сметка на това и съвсем естествено и данъците тук са по-високи. \r\n \r\nОсвен това, в централните части няма толкова голяма възможност за ново строителство и в повечето случаи ще ви се наложи да живеете в стара сграда, а там  може да се появява по-често. Най-големият недостатък на живеенето в центъра на града в днешно време обикновено е свързан с трудностите в паркирането. Макар и платените зони да регулират паркирането в централната градска част, то все пак, ако живеете в такъв район, ще ви се наложи всеки ден да се борите за място за паркиране, освен ако разбира се, нямате собствен гараж или паркомясто. \r\n \r\nПовечето шум е друг съществен минус на живота в центъра. Все пак, това е място, където много хора се разхождат, излизат, веселят се и няма как да не е малко по-шумно, отколкото в друг квартал на града.  \r\n \r\n \r\nМного хора си търсят , който да е близо до работата им. На пръв поглед това е добро решение, но в последствие често се оказва грешка. В днешния свят хората често сменят работата си или дори просто офиса. Каква е гаранцията, че ако днес работите на едно място, след година ще сте на същото? С наемите положението е доста по-лесно - сравнително бързо може да смените квартирата си. Закупуването на имот обаче е по-дългосрочна инвестиция и няма как да не се съобразявате с мястото, което сте избрали. \r\n \r\nТака че преди да започнете да правите огледи на потенциални жилища, помислете добре къде бихте искали да си закупите апартамент. Така ще си спестите излишно разкарване из целия град, където ще ви показват имоти, които ще отхвърлите още на първо четене заради местоположението им. А вашето време, както и времето на вашия брокер и , е ценно, нали?", "date": "2018.03.13", "title": "Компромис с локацията? Център или краен квартал?"}
{"url": "https://www.dnes.bg/televizia/2018/03/13/smyrtna-opasnost-v-edno-frensko-selo.369963", "text": "В 11 епизод на сериала \"Едно френско село\" несмките окупатори разкриват самоличността на човека, саботирал бягството на еврейското семейство. Комунистически конспиратори правят планове за тайна среща.Лоран изчезва след като разбира не само, че Мари е част от мрежата, но и че тя има връзка с Ремон. За Дьо Керверн е важно да успее да намери Лоран, преди той да ги разобличи пред германците.Гледайте \"Едно френско село\" на 14 март по телевизия .", "date": "2018.03.13", "title": "Смъртна опасност в \"Едно френско село\" "}
{"url": "https://www.dnes.bg/notifikacii/2018/03/13/kakvo-predstavliava-novichok-s-koito-e-otroven-agentyt-skripal.370483", "text": "Британският премиер Тереза Мей заяви вчера, че е \"много вероятно\" Москва да е отговорна за отравянето на бившия руски двоен агент Сергей Скрипал с веществото \"Новичок\" в английския град Солсбъри, предаде Ройтерс.\r\nЕто какво представлява това бойно отровно вещество:\n\n\n- Разработено в бившия Съветски съюз през '70-те и '80-те, \"Новичок\" (в превод: \"новак\") е силно токсично нервнопаралитично вещество с малко по-различен химичен състав от по-известните отровни газове Ви Екс и зарин.\r\n- Смята се, че е пет до десет пъти по-смъртоносен, въпреки че няма данни да е бил използван преди. Смята се, че Москва не е декларирала \"Новичок\" или съставките му пред базираната в Хага Организация за забрана на химическите оръжия (ОЗХО), която следи спазването на договор, забраняващ тяхната употреба.\r\n- Той е четвърто поколение отровен газ, чиито съставни части са селскостопански химикали. По този начин производството му може с лекота да бъде прикрито зад паравана на легитимна химическа промишленост, смята американският експерт по химическите оръжия Ейми Смитсън.\r\n- Химикалът \"предизвиква забавяне на сърдечния ритъм и ограничаване на въздушните пътища, което води до смърт от задушаване\", заяви експертът по фармакология проф. Гари Стивънс от Университета в Рединг. \"Една от основните причини да се произвеждат тези вещества е, че техните съставни части не са забранени\", добави той.\r\n- Русия и САЩ навремето имаха най-големите програми за химически оръжия в света. Русия приключи унищожаването на декларираните си пред ОЗХО запаси миналата година. САЩ са във финалните етапи на унищожаването на своите запаси./БТА/\r\n ", "date": "2018.03.13", "title": "Какво представлява \"Новичок\", с който е отровен агентът Скрипал?"}
{"url": "https://www.dnes.bg/sofia/2018/03/13/vijte-kyde-niama-da-ima-voda-v-sofiia-na-14-mart-sriada.370492", "text": "На 14 март 2018 г. (сряда), във връзка с подмяна на спирателни кранове  до метростанция \"Вардар\", жк. \"Света Троица\", се налага спиране на водоподаването от 09:00  до 21:00 часа на клиентите на \"Софийска вода”, живеещи в района на: жк. \"Илинден\" - бул. \"Вардар\", бул. \"Александър Стамболийски\" , бул. \"Константин Величков\" и бул. \"Тодор Александров\" кв. \"Гевгелийски\" -  бул. \"Вардар\" , бул. \"Царица Йоанна\" и ул. \"Богданци\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Найчо Цанов\" ъгъла с ул. \"Хисаря\"; ул. \"Сава Михайлов\" ъгъла с ул. \"Мачуково\".\r\nНа 14 март 2018 г. (сряда), във връзка с подмяна на спирателни кранове на ул. \"Лелинска чука\", жк. \"Красно село\" , се налага спиране на водоподаването от 10:00  до 20:00 часа на клиентите на \"Софийска вода”, живеещи в района на: бул. \"Братя Бъкстон\", ул. \"Ладога\", ул. \"Лелинска чука\", ул. \"Иван Йончев\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Лелинска чука\" до бл. 202.\r\nНа 14 март 2018 г. (сряда), във връзка с подмяна на сградно водопроводно отклонение на ул. \"Ангел Маджаров\", кв. \"Челопечене\", се налага спиране на водоподаването от 10:00  до 14:00 часа на клиентите на \"Софийска вода”, живеещи в района на: кв. \"Челопечене\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред кметството.\r\nНа 14 март 2018 г. (сряда), във връзка с изграждане на сградно водопроводно отклонение на ул. \"Никола Караджов\", кв. \"Подуене\", се налага спиране на водоподаването от 10:00  до 14:30 часа на клиентите на \"Софийска вода”, живеещи в района на: ул. \"Никола Караджов\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Никола Караджов\" №4.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.13", "title": "Вижте къде няма да има вода в София на 14 март - сряда"}
{"url": "https://www.dnes.bg/index/2018/03/13/receptata-dnes-funiiki-s-vanilov-krem.370380", "text": "700 г брашно2 яйца1 ч.ч. захар1 к.ч. кисело мляко1 лъжичка сода1 бакпулвер1 к.ч олио1 л прясно мляко2-3 яйца1 ч.ч. брашно1 ч.ч. захар1 ванилия   Разбийте яйцата и захарта с миксер, добавете олиото. Разбийте, разтворете содата в киселото мляко, добавете към сместа. Отново разбийте. Смесете или пресейте брашното с бакпулвера, добавете към сместа и вече разбъркайте с лъжица. Ще усетите кога е готово да се изсипе на плота, за да го омесите с ръце, добавяйки брашно, толкова, че да спре да се лепи по ръцете. Разточете го и отрежете дълги ленти около 1 см. Навийте тестото около металните формички във форма на фунийка. Ако нямате такива, можете да си направите от фолио за печене. Получават се около 30 фунийки, затова ще се наложи да се пекат на два пъти, или в зависимост колко форми имате. Пекат се на 180 градуса в загрята фурна до порозовяване. Хубаво е да сложите и хартия за печене в тавата.  Сложете 800 мл мляко на котлона заедно със захарта. В купа разбийте яйцата и брашното. Когато млякото започне да завира, сложете яйцата с брашното и бъркайте постоянно, за да не се получат бучки. За няколко минути кремът е готов. Сложете ванилията и разбъркайте хубаво. Оставете да изстине. Напълнете фунийките като се стремите да започнете от дъното, за да останат сухи.", "date": "2018.03.13", "title": "Рецептата Dnes: Фунийки с ванилов крем"}
{"url": "https://www.dnes.bg/stranata/2018/03/13/zaradi-obyrnal-se-kamion-kilometrichna-tapa-kym-gyrciia.370485", "text": "Километрична опашка се е образувала по пътя към Гърция в района на Кресненското дефиле. Причината е обърнал се камион. Авариралият ТИР е румънски, съобщи bTV.При инцидента е пострадал и лек автомобил, по чудо няма жертви.Хората чакат с часове движението да бъде отворено. \r\n ", "date": "2018.03.13", "title": "Заради обърнал се камион: Километрична тапа към Гърция"}
{"url": "https://www.dnes.bg/technology/2018/03/13/bezos-pravi-dostypno-pytuvaneto-v-kosmosa.370498", "text": "Джеф Безос възнамерява да направи пътуването в космоса толкова динамично и предприемаческо, колкото и интернет.\r\n„Цената за пътуване в космоса е много висока\", заяви Безос в Ню Йорк, след като прие наградата Buzz Aldrin Space Exploration Award  в рамките на Годишната вечеря на клуба на откривателите. „Аз съм в процес на преобразуване на моята печалба от Amazon в много по-ниска цена за космоса, за да можем да разгледаме слънчевата система\", коментира още той, цитиран от Bloomberg.По-рано Безос каза, че финансира компанията си Blue Origin LLC с 1 млрд. долара годишно чрез продажбата на акции на Amazon. Неговият коментар на събитието предполага, че това може да е само началото на негов по-широк финансов ангажимент към проекта, който разработва ракети за многократна употреба.Нетното богатство на предприемача е на стойност 131 млрд. долара, от които 125 млрд. долара от акции в Amazon, и „продължава да расте\", заяви майка му Джаки Безос по време на вечерята. Неговото състояние е нараснало най-много от всички, които се следят от индекса Bloomberg Billionaires, през тази година.Главният изпълнителен директор на Amazon не беше единственият милиардер, присъствал на бляскавото събитие в  Marriott Marquis на Таймс Скуеър. Имотният предприемач Ед Роски и Фредерик Полсън, шведски фармацевтичен магнат и изследовател на полюсите, също са се наслаждавали на страната храна - тарантули, хлебарки и печени игуани, заедно с още 1 200 души, включително Джеймс Ловел - първият пътник, който е пътувал два пъти до Луната на борда на Apollo 8 и Apollo 13.През октомври 2017 г.  Blue Origin обяви, че ще изстреля ракета с туристи в Космоса след 18 месеца. Боб Смит, изпълнителен директор на Blue Origin, спомена за новите планове по време на първата среща на Националния космически съвет (National Space Council). Новият срок за първото изстрелване на космически туристи от компанията е по-дълъг от досега споменаваните. През 2016 г. президентът на Blue Origin Роб Мейерсън бе посочил, че първото изстрелване ще се случи през следващата 2018 г.Планираното за пролетта на 2019 г. първо изстрелване с туристи ще се осъществи малко след като конкурентите от SpaceX реализират сходната си цел. Компанията на милиардера Илон Мъск възнамерява да изпрати двама туристи на пътешествие около Луната към края на последното тримесечие на 2018 г. От SpaceX посочиха, че точната дата все още не е ясна.Blue Origin и SpaceX имат обаче различни виждания за това как ще работи програмата им за космически туризъм.За компанията на Безос пращането на туристи в Космоса е залегнало като основен момент в нейния бизнес модел. Целите са хората да бъдат изстрелвани до „ръба на Космоса” където ще могат за кратко да изпаднат в безтегловност, както и да се насладят на гледката. Очаква се полетите да бъдат по джоба на обикновените хора, но засега няма никакви индикации колко точно ще струва подобно изживяване. Приходите ще се използват за инвестиция в бъдещите дейности на компанията, като изстрелване на сателити в Космоса и др.SpaceX пък функционира по различен начин. Компанията има основен бизнес, свързан с изстрелването на сателити и доставки на товари до Международната космическа станция.Главната цел на Мъск е да прати хора на Марс. Екскурзията до Луната за двама души по-скоро е само допълнителна активност. Все още не са посочени цени за този маршрут, но се предполага, че двете места ще бъдат използвани от хора, способни да платят сериозна сума. \r\n", "date": "2018.03.13", "title": "Безос прави достъпно пътуването в Космоса "}
{"url": "https://www.dnes.bg/eu/2018/03/13/kiseloto-ni-mliako-sireneto-ni-evropa-chaka-da-gi-patentova-gyrciia-debne.370488", "text": "България нарушава европейското законодателство, защото не е защитила традиционни продукти като българското кисело мляко и бялото саламурено сирене в Европейския регистър на схемите за качество на селскостопанските продукти и храни, коментира пред БНР евродепутатът Момчил Неков.Има само два български продукта, вписани в този регистър - розовото масло и горнооряховския суджук. За сравнение Италия е защитила над 300 продукта, Гърция – 106.Неков предупреди, че страната ни е заплашена от глоби, а българското кисело мляко може да изгуби защитата си като традиционен продукт.\n\"Примерно гърците могат да тръгнат да си защитават гръцкото кисело мляко, което е идентичен продукт. Ако ние не възразим, след това да имаме проблеми със защитата на българско кисело мляко. Няма да може да го наименоваме българско кисело мляко с тези характеристики, вписани по БДС\", обясни той.Неков каза, че все още имаме време за реакция, въпросът е други държави да не защитят техни подобни продукти. Друга възможност няма да имаме, подчерта той. \"Колкото по-бързо започнем процедура по заявление, толкова по-добре. Вече когато е подадено заявлението, това означава, че самият продукт е защитен, независимо колко дълго би продължила процедурата\", каза още евродепутатът.Преди 9 години министерства и Патентното ведомство са пропуснали да информират българските производители за условията на европейския регистър. И сега се налага спешно да променим Закона за марките и географските означения, тъй като срещу България тече наказателна процедура. Този закон противоречи на европейския регламент, откакто сме в ЕС.На 9 ноември 2017 г. в българския парламент са внесени промени. Новите текстове предвиждат да се прекрати регистрацията на географски означения за земеделски продукти и храни.\"Съгласно разпоредбите на регламента държавите членки нямат право да предоставят национална закрила на географски означения на земеделски продукти и храни\", се посочва в мотивите към законопроекта.Той е трябвало да бъде гласуван на първо четене в икономическата комисия през февруари, но депутатите са отказали да го разглеждат, докато не се намери механизъм за защита на традиционните български храни.А промените се правят заради изискването към България да приеме регламента за включване на тези продукти в европейския регистър след присъединяването си към ЕС, което обаче у нас е пропуснато.Това засяга десетки фирми, които имат правата да произвеждат характерни български продукти като кисело мляко, сирене, кашкавал, мезета, боза, лютеница и други.", "date": "2018.03.13", "title": "Киселото ни мляко, сиренето ни... Европа чака да ги патентова, Гърция дебне!"}
{"url": "https://www.dnes.bg/technology/2018/03/13/trymp-blokira-sdelkata-za-qualcomm.370494", "text": "Американският президент Доналд Тръмп блокира опитите на базираната в Сингапур компания за производство на чипове Broadcom да придобие американския си конкурент Qualcomm от съображения за националната сигурност на САЩ, предава Bloomberg.Белият дом съобщава, че Тръмп е взел решението по препоръка на Комисията за чуждестранни инвестиции в САЩ (CFIUS), която осъществява надзор върху придобиванията на американски фирми от чуждестранни купувачи. Нейното решение бе обявено само няколко часа след като Хък Тан, главният изпълнителен директор на базираната в Сингапур Broadcom, се срещна с представители на Пентагона като последно усилие да спаси най-голямата технологична сделка в историята.„Има надеждни доказателства, които ме карат да вярвам, че Broadcom Ltd., придобивайки Qualcomm, може да предприеме действия, които заплашват да накърнят националната сигурност на САЩ\", казва Тръмп в заповедта, подписана в понеделник вечер във Вашингтон.Заповедта подчертава твърдата позиция, която администрацията на Тръмп пое по отношение на чуждестранните поглъщания на американски технологични компании. През септември той блокира продажбата на Lattice Semiconductor Corp. на инвеститора Canyon Bridge, подкрепян от Китай. Сделката щеше да е за 1,3 млрд. долара. Това е едва четвъртият път в рамките на четвърт век, в който президент на САЩ спира чуждестранното поглъщане на американска фирма на основание национална сигурност. Най-малко половин дузина технологични сделки бяха прекратени по време на управлението на Тръмп заради опасенията, повдигнати от CFIUS.Broadcom заяви в изявление, че преглежда заповедта и че „категорично не е съгласна, че предложеното придобиване на Qualcomm поражда опасения за националната сигурност\". Qualcomm не е отговорила на молбите на Bloomberg за коментар.Заповедта е безпрецедентен ход от страна на Белия дом, с който се спира враждебна оферта за дадена компания. Broadcom няма съгласие да закупи Qualcomm от Сан Диего. Концернът се бори да спечели подкрепа от акционерите на Qualcomm, за да придобие контрол над борда на конкурента си и да придвижи напред предложението си. Преди да изчака истинската сделка, агенцията започна разследване, за да прегледа рисковете за националната сигурност.Първоначално CFIUS е била разделена по въпроса. Служителите на Пентагона са настоявали за преглед на предложението на Broadcom, докато тези на Министерството на финансите са нямали възражения, твърдят източници, запознати с въпроса.На 4 март Министерството на финансите нареди на Qualcomm да отложи гласуването на акционерите си с 30 дни, заявявайки, че поглъщането от Broadcom заплашва лидерството на Qualcomm по отношение на разработването на следващото поколение безжични технологии. Правителството заяви, че се опасява, че Broadcom ще намали инвестициите в научноизследователска и развойна дейност, за да увеличи краткосрочната печалба. Това би позволило на китайски компании, а именно на Huawei Technologies Co., да станат доминиращ доставчик, твърдят властите в САЩ.Oт четири месеца Broadcom опитва да купи компанията Qualcomm, която отхвърли няколко предложения от нежелания си ухажор да бъде придобита, стигнали до 121 млрд. щатски долара. Това щеше да бъде най-голямата сделка, сключвана в историята на технологичната промишленост.Въпреки че името ѝ не е много известно извън технологичната индустрия, Qualcomm е един от водещите в света производители на процесори, които захранват много смартфони и други мобилни устройства. Qualcomm също така притежава патенти за ключови мобилни технологии, на които Apple и други производители разчитат за своите продукти.", "date": "2018.03.13", "title": "Тръмп блокира сделката за Qualcomm "}
{"url": "https://www.dnes.bg/za-da-se-razbirame/2018/03/13/nauchete-se-da-kazvate-ne-6-znaka-che-izrastvate-lichnostno.370439", "text": "Да пораснеш невинаги е лесно. След порастването идва съзряването, което е по-бавен и неусетен процес. Много хора се чувстват като деца или юноши дълго след като реално са навлезли във зряла възраст или около 30 години.Всеки човек узрява по различно време. Някои съзряват и преди 30-тата си годишнина, защото животът и опитът ги е довел до този етап по-рано. Други пък изостават с емоционалното си израстване. Така че, израстването невинаги е свързано с възрастта.Но определено има няколко признака, които подсказват, че за добро или лошо вие растете, съзрявате и помъдрявате като истински възрастен.Не разбирайте погрешно този признак. Той не означава, че всеки възрастен е нещастен заради живота си, напротив. Зрелите хора са недоволни от нещата, които не са успели да постигнат, но продължават да се опитват. Не са доволни от връзките си, но продължават да търсят точния партньор, с когото да създадат семейство.Просто на предходните етапи от живота си човек не си дава сметка за истински важните неща в живота, затова и се чувства щастлив с малкото, което има. От друга страна, зрелите хора започват да изискват повече от живота и от себе си.Времето на големите компании и  лудите купони е отминало. Започнали сте да проявявате все по-малка търпимост към хората, които не ви носят никакво емоционално богатство. Избягвате ненужните контакти. Не понасяте излишните общи разговори. Имате нужда от малко, но истински приятели.", "date": "2018.03.13", "title": "Научете се да казвате: Не! 6 знака, че израствате личностно"}
{"url": "https://www.dnes.bg/crime/2018/03/13/zadyrjaha-izvyrshitelite-na-grabej-v-zastrahovatelna-kompaniia.370520", "text": "Разкрити са извършителите на въоръжен грабеж в офис на застрахователна компания в София. Грабежът е извършен на 30 ноември миналата година, съобщават от МВР.По време на специализирана полицейска операция са задържани трима мъже, съпричастни към престъплението, за един от които има данни, че е фактическият извършител.Полицейските действия са осъществени на 9 март от служители на секторите \"Грабежи\" при ГДНП и СДВР и служители от столичното Седмо РПУ на територията на София и Велинград.На 30 ноември 2017 г. към 19:40 часа двама маскирани и въоръжени с огнестрелно оръжие нахлули в офис на застрахователна компания и със сила и заплаха към служителите, отнели около 7 хиляди лева, 7 мобилни телефона с поставени в тях служебни и лични СИМ-карти, след което се оттеглили.В процеса на разследването е установен извършителят на престъплението - 32-годишен мъж, криминално проявен и осъждан в Сърбия.В хода на предприетите съвместни оперативно-издирвателни действия, на различни адреси в София и Велинград криминалистите намерили и иззели ловна пушка с бойни патрони към нея, без съответните разрешителни, въздушна пушка и въздушен пистолет с метални сачми към него, голяма сума пари в различни валути, дрехи, маски и обувки, собственост на задържаните, наркотични вещества, както и мобилни апарати, които имат отношение към случая.След доклад на материалите на прокурор от Софийската районна прокуратура, на мъжа е повдигнато обвинение за извършения въоръжен грабеж, като му е наложена мярка за неотклонение \"задържане под стража за срок до 72 часа”, впоследствие тя е определена  потвърдена в постоянна от състав на Софийския районен съд.\r\n ", "date": "2018.03.13", "title": "Задържаха извършителите на грабеж в застрахователна компания"}
{"url": "https://www.dnes.bg/cars/2018/03/13/ne-byrzaite-da-smeniate-zimnite-gumi-shte-vi-triabvat-oshte.370508", "text": "Шофьорите да не прибързват със смяната на зимните гуми, въпреки почти летните температури навън. Причината е, че прогнозите за времето не сочат трайно затопляне, посъветва водачите бившият шеф на КАТ Алекси Стратиев.\"Правилото за смяна на зимните с летни гуми е, когато средната дневна температура е над 7 градуса. По прогнозите на синоптиците температурите в края на месеца ще са под 7 градуса, така че има условия да се продължи ползването на зимни гуми\", каза той пред \"Фокус\".\nСтратиев припомни, че няма задължение да се кара само със зимни гуми.\"Водачите могат и с летни, стига те да са с грайфер над 4 мм. Всеки водач индивидуално трябва да прецени, но прогнозите не са добри за края на месеца, така че, нека да си останат със зимни гуми\", каза още пътният експерт.Той припомни, че тази седмица се провежда операция за ползването на каски за мотористите и колани на водачите на автомобили, както и за детски обезопасителни столчета. Акцията ще продължи до 18-ти март.Според комисар Стратиев все още културата на българските шофьори е на ниско ниво. Той призова водачите за контрол над скоростта на пътя и обясни, че основните причини за инциденти при мотористите са както несъобразената скорост, така и предприемането на рискови маневри на пътя.", "date": "2018.03.13", "title": "Не бързайте да сменяте зимните гуми! Ще ви трябват още"}
{"url": "https://www.dnes.bg/politika/2018/03/13/radev-svikva-ksns-za-energetikata-sled-15-april.370529", "text": "Президентът Румен Радев свиква консултативния съвет, на който ще бъдат разгледани въпросите за енергийната сигурност на страната.\n\n\n\nСпоред него ЧЕЗ продължава да бъде актуална тема и правителството дължи на народа отговори на въпроса - каква е схемата на финансиране и по какъв начин сделката е получила политическа подкрепа.\r\n\"Всички знаем, че без такава няма как подобна фирма да получи огромна ангажираност от банки. Докато не е ясен въпросът за схемата на финансиране, няма как да сме наясно и с това, под каква форма и по какъв начин българското правителство се кани да стане партньор на г-жа Гинка Върбакова\", подчерта Радев, цитиран от \"Фокус\".Според него трябва да бъде получен отговор на въпроса - кой води преговорите от името на българската държава и от името на собственичката на фирмата, която купува активите на ЧЕЗ у нас \"Инерком\". По тази причина държавният глава смята, че е основателно да свика консултативен съвет за енергийна сигурност през втората половина на април. ", "date": "2018.03.13", "title": "Радев свиква КСНС за енергетиката – след 15 април "}
{"url": "https://www.dnes.bg/politika/2018/03/13/iotova-tonyt-na-ruskiia-patriarh-neochakvan.370509", "text": "Според вицепрезидента Илияна Йотова тонът на руския патриарх Кирил по време на посещението му еу нас на 3 и 4 март, е бил неочакван и неприемлив. \r\n\"За мен обаче е по-важно как българските институции реагираха на това, което се случи на срещата. Реакцията на президента беше точна, хладнокръвна и с ясни послания\", коментира тя пред Нова тв.\n\n\n\n\"Ние сме страна, която е признателна към всеки, който е участвал в тази война и който е дал живота си за свободата на България\", допълни Йотова.Според нея продължението на скандала в руските медии очевидно води към една предизборна кампания в Русия.\"Със сигурност тази реакция на руския патриарх е предизвикана, може би заради колебливото ни отношение през годините на тема Русия. Но все пак този тон за мен остава неприемлив и смятам, че президентът отговори както трябва – без влизане в емоционални спирали, категорично и ясно\", каза още вицепрезидентът.\"Първите уроци, които получава един народен представител, е как се приема едно духовно лице. Поклонът пред руския патриарх е поклон и уважение към руската църква. Тя е в основата да я има освободителната война\", коментира Йотова критиките по неин адрес за начина, по който се е държала при посрещането на руския патриарх.Предстои Илияна Йотова да изнесе лекция относно бъдещето на Европейския съюз (ЕС) другата седмица пред института \"Жан Моне\" в Швейцария.\"Имам своите критики към това, което представлява ЕС днес. Ще бъда достатъчно откровена, за да говорим по тези теми. Не съм оптимист за това как ще изглежда той след няколко години – от начина, по който функционират институциите; през начина, по който се взимат решения; до бъдещето на финансите на Европа\", заяви Йотова.Относно европредседателството ни тя коментира, че липсва българската позиция, която е отстоявана в контекста на интересите на българските граждани по отношение на финансовата политика, по темата сигурност, както и по отношение на това как въобще ще функционира ЕС.Тя поясни, че това, че има критичен поглед към начина, по който изглежда ЕС, не означава, че го отрича.\"Най-сериозните поддръжници на ЕС сме хора, които искаме промяна\", поясни вицепрезидентът.", "date": "2018.03.13", "title": "Йотова: Тонът на руския патриарх – неочакван!"}
{"url": "https://www.dnes.bg/balkani/2018/03/13/tragediia-v-turciia-13-jertvi-10-v-kritichno-systoianie.370530", "text": "13 души загинаха при катастрофа в Турция днес. Тежкият пътен инцидент е станал при сблъсък на автобус и камион в участък в северната провинция Чорум.Автобусът, превозвал около 30 души, се удря в паркирания на банкета камион.Вследствие на жестокия удар рейсът се възпламенява и изгаря напълно. Несъобразената скорост и лошото време са причина за пътнотранспортното произшествие, пише БТА.Лекари не изключват вероятността броят на жертвите да нарасне.\"Десет от 18-те хоспитализирани са в критично състояние\", каза медик.", "date": "2018.03.13", "title": "Трагедия в Турция! 13 жертви, 10 в критично състояние"}
{"url": "https://www.dnes.bg/politika/2018/03/13/radev-ne-izdyrja-kiril-izbra-da-si-trygne-ot-bylgariia-kato-politik.370515", "text": "Посрещнахме Негово Светейшество руския патриарх Кирил като духовен водач, а той избра да си тръгне като политик. Но аз съм не само президент, но и християнин, затова не вярвам, че неговата цел е била да всее разногласие между нашите народи. Това заяви държавният глава Румен Радев в Пловдив.\n\n\n\n\"Остава въпросът обаче кой се опитва да похити общия ни празник за нашето освобождение и да го превърне в повод за разделение. Кой експлоатира кризата в нашите отношения?\", попита президентът.Според него твърдо може да се каже, че нашата признателност към Русия е на свободни хора, които помнят и уважават своята история.До скандала се стигна, след като Руската православна църква публикува на сайта си близо шестминутно видео от срещата на Всерусийския патриарх Кирил с президента Румен Радев, състояла се на 4-и март. От него става видна назидателната реч на Кирил към държавния ни глава, която предшества изявлението му на летището, когато пред журналисти, тръгвайки си заяви, че е огорчен... \"от официалната реторика на представители на държавата, като наравно с Русия същата роля почти да са изиграли Полша, Литва, Финландия\" в освобождението на България от османското иго.\"Нашата благодарност не е за сметка на нашето достойнство и тази позиция много ясно и категорично отстоях пред българския патриарх и уважавани наши митрополити, които бяха на срещата с руския патриарх\", добави днес президентът, цитиран от БТА.Той подчерта, че \"няма да става заложник на емоциите, а ще работи за възраждането на българо-руските отношения, които други съсипали в продължение на години и продължавали да го правя\".\"За това предпочитам от тази среща, от това посещение, да запазя спомените за хилядите българи на Шипка\", каза още президентът.", "date": "2018.03.13", "title": "Радев не издържа: †Кирил избра да си тръгне от България като политик!"}
{"url": "https://www.dnes.bg/health/2018/03/13/hapvaite-cheren-shokolad-i-leneno-seme-za-mlada-koja.370435", "text": "Красотата идва отвътре. За да имаме красива и сияеща кожа трябва да се храним с подходящите за целта продукти.Някои храни имат особен принос за кожата, косата и ноктите. Те са богати на хранителни вещества, полезни мастни киселини, протеини, витамини, все важни за здравето и сиянието на кожата.Кои са най-полезните бюти храни, здравословни за кожата, косата и ноктите?Противно на широко разпространеното схващане, шоколадът не причинява акне. Всъщност даже го потиска. Изследване по темата доказва, че антиоксидантите и флавоноидите в натуралното какао имат антистареещ ефект, потискат възпалението и защитават кожата от вредните UV-лъчи.Орехите са много богати на омега-3 мастни киселини и витамин Е. Те помагат на кожата да остане гладка и сияеща. Орехите защитават кожата от слънцето и уврежданията, които то нанася.", "date": "2018.03.13", "title": "Хапвайте черен шоколад и ленено семе за млада кожа"}
{"url": "https://www.dnes.bg/zvezdi/2018/03/13/6-priziori-ot-monte-karlo-uchastvat-v-nosht-na-zvezdite.370510", "text": "\r\n                        \r\n                        \r\n                        \r\n                    Енчо Керязов обясни, че подадените кандидатури тази година са над 400 с изключително сериозни постижения.\r\n\"Хората трябва да дойдат, за да покажат едно уважение към тези деца и след това, защото такова шоу няма къде да видят\", каза цирковият акробат Енчо Керязов в студиото на \"България сутрин\".\r\nПо думите му никъде по света на едно място не могат да се видят 6 призьори от Световния цирков фестивал в Монте Карло. Самият Керязов пък за пръв път ще излезе на една сцена със своите най-големи конкуренти в цирковото изкуство.\r\n\"Христо Мутафчиев ще влезе в ролята на жива мишена, ще му бъде поставена ябълка на главата, която ще бъде обстрелвана с арбалет\", сподели още Керязов пред \r\nЦирковият акробат обясни, че най-трудното при организацията на седмата \"Нощ на звездите\" е логистиката, защото всички участници трябва да са свободни, а имат и много реквизит и багаж, с който пристигат.\r\nПо думите му вече има дата и се работи по организацията на спектакъла за следващата година.\r\n ", "date": "2018.03.13", "title": "6 призьори от Монте Карло участват в \"Нощ на звездите\""}
{"url": "https://www.dnes.bg/snimka-na-denia/2018/03/13/proletni-prishtevki-v-sybota-do-27-gradusa-posle-stud-moje-i-sniag.370526", "text": "Пролетта ще развихри прищевките си с пълна сила в следващите дни.До края на работната седмица времето ще е мрачно и дъждовно, но в събота южен вятър ще донесе жега до 27 градуса на места. После обаче се очаква застудяване, нови валежи от дъжд, които в някои части на Северна и Западна България може да преминават в сняг.Това сочи средносрочната , базирана на синоптични модели и цитирана от \"Дарик\".В следващите дни до петък облачността ще бъде разкъсана, често значителна, на места е възможно да превали. В четвъртък се очакват валежи по-скоро в южните и източните райони на страната.Температурите през деня слабо ще се понижат и ще бъдат между 12 и 17 градуса, а на запад е възможно да бъде още по-хладно. Сутрешните температури ще останат положителни.В петък и особено в събота южният вятър ще се усили и времето ще се затопли. В първия ден на уикенда на места в Северна България хората ще се радват на максимални температури от 25-27 градуса.В събота срещу неделя обаче отново ще завали дъжд и времето ще застудее.Следващата седмица ще посрещнем официално пролетта, но това ще стане с по-студено време.Във вторник, а след това и в четвъртък и петък другата седмица нови средиземноморски циклони ще донесат облаци и дъжд у нас.В края на следващата седмица ще има превалявания, които в планините и на места в Северна и Северозападна България може да бъдат от сняг.\r\n ", "date": "2018.03.13", "title": "Пролетни прищевки: В събота до 27 градуса! После студ, може и сняг"}
{"url": "https://www.dnes.bg/crime/2018/03/13/otkriha-valuta-i-zlatni-nakiti-na-lesovo.370534", "text": "Митничари задържаха контрабандна валута с левова равностойност 47 162 лв. и 320 грама златни накити на ГКПП Лесово, съобщиха от Агенция \"Митници\". Валутата и златните изделия са открити при проверка на лек автомобил с румънска регистрация, управляван от турски гражданин.\"Мерцедес\"-ът пристигнал на българския митнически пункт в посока от Турция за България в неделя около 16.00 часа. Шофьорът и неговият спътник са отговорили на въпросите на митническите служители, че не внасят нищо за деклариране.При последвалата митническа проверка на автомобила и багажа на пътниците митническите служители откриват първо недекларирани 320 гр златни изделия във вътрешен джоб в яке на задната седалка. В ръчна чанта на задната седалка и в сак в багажника на автомобила са открити при проверката и недекларирани 18 038 румънски леи, 14 760 турски лири, 14 175 евро, 2 400 британски лири и 150 швейцарски франка в различни купюри с обща левова равностойност 47 162 лв.\r\nУстановено е, че недекларираната валута и златни изделия са собственост на шофьора на автомобила - турски гражданин. На нарушителя е съставен акт. Недекларираната валута и златни изделия са задържани и подлежат на отнемане в полза на държавата.", "date": "2018.03.13", "title": "Откриха валута и златни накити на Лесово"}
{"url": "https://www.dnes.bg/notifikacii/2018/03/13/samoletyt-s-miliarderskata-shterka-se-povrejdal-i-predi.370514", "text": "Катастрофиралият в Иран турски частен самолет се е повреждал и преди във въздуха, твърди сестрата на Мелике Кувет, една от двете жени пилоти, управлявали самолета при злополучния полет, пише в. \"Ватан\".\r\nИлкнур Кувет Чевик споделя, че по думите на сестра й самолетът на \"Башаран холдинг\" се е повреждал и при два други случая преди това по време на полет. Мелике Кувет споделила това пред нея седмица преди инцидента. За първи път самолетът се повредил по време на полет до Париж, а след това още веднъж, докато пътувал за Трабзон.\n\n\"Няма да оставя тази работа така\", закани се Илкнур Кувет Чевик.\r\nПри катастрофата загубиха живота си всички на борда на летателния апарат - осем приятелки, връщащи се от моминското парти на едната, и трима души екипаж. По-късно се оказа, че освен на дъщерята на турския бизнесмен Хюсеин Башаран - Мина Башаран, в следващите месеци брак е предстоял и на други жени от компанията, а сред тях е имало и бременна жена.\r\nОказало се също, че стюардесата по време на полета Еда Услу е летяла вместо сестра си Ела Услу, която я помолила да се сменят. Двете работели като стюардеси за една и съща фирма. След като научила новината за катастрофата, Ела Услу била приета в болница, пише БТА.", "date": "2018.03.13", "title": "Самолетът с милиардерската щерка се повреждал и преди "}
{"url": "https://www.dnes.bg/politika/2018/03/13/radev-na-lost-360-prezidentsko-koremno-pred-komandosite.370539", "text": "\nЧудесна физическа форма показа президентът Румен Радев по време на посещението си в 68-а бригада Специални сили в Пловдив. Сърцето на генерала не издържа и при вида на спортните съоръжения в базата на елитната военна част скочи на лоста и извъртя коремно като по устав. В началото на посещението си Радев мина пред строя и поздрави войниците. След това командосите му показаха най-новото си въоръжение – автомати и автоматични оръжия за близък бой със заглушител, които гостът оцени много високо.Президентът видя и специалния статив, с който парашутистите ще тренират скокове и разговаря с една от дамите под пагон в бригадата.", "date": "2018.03.13", "title": "Радев на лост! 360° президентско коремно пред командосите"}
{"url": "https://www.dnes.bg/pop/2018/03/13/predpremiera-mihaela-fileva-i-bez-etiketi.370536", "text": "Михаела Филева ще излезе на сцената на Sofia Live Club на 16 март за един красив концерт със своята лайв група. Гостите на събитието ще бъдат първите, които ще чуят предпремиерно най-новата песен на поп изпълнителката – \"Без етикети\".\r\nПреди няколко дни Михаела Филева засне и видеоклип към своя нов сингъл. Песента ще намери място в дългоочаквания й втори албум тази пролет.\r\nЗаедно с Михаела Филева на сцената на клуба ще свирят музикантите Краси Тодоров - пиано и програминг, Васил Крумов – китара и Васил Вутeв – барабани.\r\nВ програмата си певицата ще представи зареждаща комбинация от популярните си хитове и най-новите си парчета. Гостите в петъчната вечер ще се насладят на характерното вокално присъствие и сценична харизма на Михаела Филева.\r\nВратите на клуба ще бъдат отворени в 21:00 ч., а началото на концерта е в 23:00 ч. Билетите за събитието са на цена от 10 лв. на предварителна продажба в мрежата на Eventim и 15 лв. на входа на Sofia Live Club в деня на концерта до изчерпване на количествата.", "date": "2018.03.13", "title": "Предпремиера! Михаела Филева и \"Без етикети\""}
{"url": "https://www.dnes.bg/politika/2018/03/13/gen-kirov-tazi-gavra-e-nasochena-i-kym-semeistvoto-mi.370527", "text": "\r\n                        \r\n                        \r\n                        \r\n                    Чувствам се унизен. Тази гавра, репресия, не е само насочена към мен, но и към семейството ми. Това каза пред  бившият началник на Националната разузнавателна служба ген. Кирчо Киров.\n\n\nОт 21 февруари досега генералът е под домашен арест заради наложената му мярка за неотклонение, след като военният съд го осъди на 15 години затвор за присвояване на 5,1 млн. лева от бюджета на разузнаването. Присъдата още не е влязла в сила.\"Имаше нееднократни опити от ръководството на разузнаването да наложат освобождаване от работа на съпругата ми, на сина ми. Говориха клевети по техен адрес\", разказа Киров.Той не се отказва и ще се бори да докаже невинността си.\r\n ", "date": "2018.03.13", "title": "Ген. Киров: Тази гавра е насочена и към семейството ми!"}
{"url": "https://www.dnes.bg/obrazovanie/2018/03/13/goveda-skubane-dyrpane-na-ushi-edin-ucheben-chas-v-bylgariia.370489", "text": "Шестокласници обвиниха учителката си, че ги нарича \"говеда\", дърпа им ушите, бута ги, скубе ги и ги заплашва в час. Преподавателката от елитно пазарджишко училище е наказана, макар да е опитала да обжалва дисциплинарната санкция. Учителката твърди, че се е опитвала да въведе ред и сама определя ситуацията в клас като ненормална.Заради поведението на преподавателката учениците са подали жалба срещу нея, в която се оплакват от насилие над тях – физическо и психическо. Заради това учителката е наказана с последно предупреждение за уволнение. Тя обжалвала дисциплинарната санкция, но Окръжният съд я потвърждава с окончателно решение, пише \"Дарик\".В жалбата си децата пишат, че в часовете по английски в различни дни през учебната 2016/2017 година преподавателката дърпала ушите на различни ученици и им крещяла, защото не успявала да въдвори ред. Учителката казала на ученичка \"Ти нямаш грам акъл в главата!\" и я нарекла безотговорна и безочлива.\n\n\nДруг път отказала да премести ученик с намалено зрение на първия чин, защото бил \"огромен\".Обиждала децата с думи като \"говеда\" и ги заплашвала, че ще \"изхвърчат от часа\". Бутнала едно от момчетата и то се ударило в стената, на момиче дръпнала силно ръката и му причинило болка.В заповедта е посочено, че госпожата се държала така и в други класове, случвало се да удря, обижда и скубе неведнъж свои възпитаници, също шестокласници.Учителката се защитила, че не е крещяла, а надвиквала класа. В обясненията си тя написала, че използвала израза: \"Извинете ме, но се държите като говеда\" за ученици, направили нещата нетърпими.Дръпнала ръката на девойка, за да не се увлича от лошия пример на другите, а за друго момиче твърди, че то я обиждало, а майка му се държала безочливо.Директорката на училището е наказала учителката миналия януари, а тя е оспорвала санкцията през Районния съд с мотива, че директорката не е могла да докаже вината й и показала жалбите от деца и родители. Така преподавателката била лишена от възможност да се защити.Освен това според преподавателката  не били проведени и срещи с недоволните за изясняване на обстоятелствата, което е изискване на Кодекса на труда.На първа инстанция магистратите отменили заповедта на директорката като немотивирана. Окръжният съд обаче смята, че трябва да се съобрази с нея.Грубото отношение и обидните квалификации, за които учениците свидетелстват, са им причинили освен физическа болка (дърпане на уши, скубане, бутане, дърпане и т.н.) и основателен страх и боязън от следващо подобно посегателство (учениците инстинктивно си крият ушите, когато учителката приближава), което сочи и на нанесена психическа травма, посочват в мотивите си окръжните магистрати. Те определят нарушенията на правата на децата като тежки по своя характер и вредно въздействие.Наказанието е оставено в сила, а учителката – осъдена да плати на училището разноските за две инстанции – общо 625 лева.", "date": "2018.03.13", "title": "\"Говеда\", скубане, дърпане на уши! Един учебен час в България…"}
{"url": "https://www.dnes.bg/stranata/2018/03/13/otkriha-razlojen-trup-na-myj-v-burgaski-kanal.370568", "text": "Тяло на мъж е открито в крайпътен канал, паралелно  разположен на околовръстния булевард \"Димитър Димов\" в Бургас, съобщиха от полицията.По трупа, който е в напреднал стадий на  разложение, не са открити видими следи от насилие.Сигналът за намереното тяло е получен около 12:57 часа днес в Пето  Районно управление – Бургас.Към мястото на инцидента се отправили полицаи и пожарникари, които около 15:15 часа въпреки  затруднения терен извадили тялото от водата.Предстои аутопсия на трупа, която да даде повече данни относно  самоличността и възрастта на мъжа, както и да изясни причините и  приблизителното време на настъпване на смъртта. Работата по случая  продължава.", "date": "2018.03.13", "title": "Откриха разложен труп на мъж в бургаски канал "}
{"url": "https://www.dnes.bg/notifikacii/2018/03/13/sindikat-iska-biznesyt-da-obiavi-svobodnite-rabotni-mesta.370528", "text": "Работодателите да бъдат задължени да обявяват свободните работни места в техните компании и в Бюрата по труда, предлага КТ \"Подкрепа\".Предложението е отразено в становище на синдиката за националните приоритети като част от 20-те принципа на Европейския стълб на социалните права.Според синдиката по този начин ще се оформи единна база данни, която ще даде възможност за обективна оценка на нуждите и реалностите на трудовия пазар. Освен това безработните ще имат допълнителен мотив да се регистрират, а работодателите ще оповестяват условията и заплащането, което предлагат.КТ \"Подкрепа\" иска да се засили ролята на инспекциите по труда. Според синдиката необходим е по-креативен подход, който да позволява внедряването на \"тайни служители\" в компаниите.Синдикатът предлага усилията за по-нататъшно огъвкавяване на трудовите договори да се ограничат до професиите, в които работещите имат по-голяма преговорна сила, в секторите с трудови възнаграждения над средното за страната.Единственият резултат от прилагането на тези договори в останалите случаи е по-голяма експлоатация на работещите, основно чрез заплахи от уволнение и съкращение, допълват от КТ \"Подкрепа\".Синдикатът подчертава, че по оценки на Международната организация на труда, трудовото законодателство в България е второто по гъвкавост след това на Полша. В този смисъл не се налагат каквито и да било промени в трудовото ни законодателство в тази посока, допълват от КТ \"Подкрепа\".Според Конфедерацията многократно възникващата безработица е резултат и от гъвкавите трудови договори.Активната подкрепа на заетостта трябва да става чрез разкриване на качествени работни места, всичко останало са палиативни мерки, които заобикалят реалната причина за безработицата и не помагат за решаването на проблема, заявяват от КТ \"Подкрепа\".По отношение на приоритета за равенство между половете и равновесие между професионалния и личния живот, от синдиката отбелязват, че в България продължителността на майчинството е удовлетворителна. Проблемът е в липсата на възможности за отглеждане на детето, след като приключи отпускът.Според синдиката това е и една от причините работодателите да избягват да наемат жени, които се очаква да решат в обозримо бъдеще да имат деца. КТ \"Подкрепа\" смята, че равенството на половете и увеличаване на шансовете за трудова заетост предполагат разкриване на общински и държавни заведения за деца, които са достъпни и безплатни за семействата.", "date": "2018.03.13", "title": "Синдикат иска: Бизнесът да обяви свободните работни места"}
{"url": "https://www.dnes.bg/temida/2018/03/13/komandosyt-ubil-goliamata-rija-bez-prisyda.370503", "text": "След 9 години ходене по съдилища бившият полицай Петко Лисичков, който уби Голямата Рижа след скандал на пътя е оправдан. \r\nВъв фаталния ден спецполицаят бил повален на земята, но той извадил законния си \"Глок\" и стрелял 4 пъти в нападателя\r\nБившият спецполицай Петко Лисичков е един от малцината, оневинени за убийство. Той прекарва 72 часа в ареста след стрелба на бургаско кръстовище, при която загива криминално проявеният Калоян Стоянчов-Голямата Рижа.\r\nЛисичков първо получава условна присъда, но впоследствие ВКС я отменя - прие, че е действал, превишавайки пределите на неизбежната отбрана, но в състояние на уплаха и смущение.\r\nМагистратите се позовават на чл. 12, ал. 4 от НК, уточнявайки, че \"в тези случаи степента на вината е толкова незначителна, че не е обществено оправдано да се налага наказание\", съобщи \"\".\r\nПреди това окръжният и апелативният съд в Бургас налагат на бившия полицай условно наказание от 18 месеца с 4 г. изпитателен срок, както и 40 000 лв. кръвнина. ВКС потвърждава размера на обезщетението, което Лисичков трябва да заплати на бащата на Калоян Стоянчов за претърпени болка и страдание.\r\nДнес командосът Лисичков не иска да си спомня за кървавия сблъсък с Голямата Рижа.\r\nМинали са почти 9 г., а преди 3 г. Лисичков губи сина си при странни обстоятелства. Момчето е открито мъртво в квартирата на баща си в София.\r\nЖивотът на бившия полицай се променя в един миг на 20 септември 2009 г. Той е на мотора си, когато, минавайки през кръстовище в бургаския кв. \"Меден рудник\", се засича с аудито на бившия боксьор Калоян Стоянчов-Голямата Рижа. Калоян е заедно с приятеля си Тодор Андонов.\r\nСлед засечката Калоян и Тодор спират колата и излизат. Тръгват с крясъци и псувни към Лисичков, който междувременно също е спрял мотоциклета. Лисичков очаква нападателите с палка в ръка, но Рижата я изтръгва от ръцете му и го удря с нея по гърба. Бившият полицай пада на земята, след което се изправя и вижда, че Тодор Андонов е извадил нож - тогава посяга към законно притежавания си пистолет \"Глок\". От разстояние 50-60 см Лисичков произвежда 4 изстрела срещу Стоянчов.\r\nГолямата Рижа рухва, а аверът му хуква да бяга. След аутопсията става ясно, че смъртоностни са 2 от раните - в областта на гърдите и в шията на 24-годишния Калоян.\r\nЛисичков е на косъм от линч - на място се изсипват дузина от верните хора на Рижата, вече натрупал славата на лидер на силова банда. Само пристигането на полицейски патрул минути по-рано спасява Лисичков и той е прибран в една от патрулките.\r\nВърху автомобила на МВР със заплахи и викове \"Ще те убием!\", \"Ще те разпорим!\" се нахвърлят 33-годишният Атанас Парушев и 22-годишният Мануел Стоев.\r\nУбийството на криминално проявения Калоян взриви социалните мрежи, а от Бургас тръгна подписка в защита на Лисичков, в която близо 40 хил. души настояваха за оневиняването му.\r\nПървоначално прокуратурата повдига обвинение за убийство в състояние на афект. По време на разследването обаче тази квалификация се променя в убийство, извършено при превишаване на пределите на неизбежната отбрана. Магистрати приемат, че Лисичков е натиснал спусъка, след като е бил ударен с палката във фазата на стълкновението между него, Тодор Андонов и Калоян Стоянчов.\r\nСъдът отхвърля искането на адвокатите на Стоянчови полицаят да бъде обвинен в умишлено убийство. \r\nЗащитниците опитват да докажат, че един от куршумите е проникнал откъм гърба на Калоян, но съдебномедицинската експертиза не потвърждава тази версия. Друга експертиза установява наличието на наркотични вещества в кръвта на убития.\r\nНа първите заседания Лисичков се явява с охрана. Дава подробни показания едва в края на съдебното следствие. Твърдението му \"Нямаше разправия, слязоха, за да ме бият, това беше атака\" звучи категорично.\r\nВ последните си думи към съда казва: \"Съжалявам, че отнех човешки живот, но това беше единственият начин, за да защитя собствения си\".\r\nУсловната присъда за бившата барета идва година след убийството - през септември 2010 г. Следващата пролет апелативният съд изцяло я потвърждава. И двете страни в процеса обаче внасят жалби във ВКС.  \r\nВисшите магистрати споделят становището на бургаските си колеги, че става въпрос за убийство при превишаване на пределите на неизбежната отбрана. Но за разлика от тях приемат, че по време на нападението и стрелбата Лисичков се е страхувал.\r\nВ подкрепа на това посочват съдебнопсихиатрична експертиза, според която преди и по време на инцидента Лисичков се е намирал в състояние на уплаха и смущение. Заключението на експертите обаче не е било прието от бургаските магистрати.\r\n\"За първите 2 инстанции е безспорно, че Лисичков е могъл да избегне нападението по друг начин, без да се стига до смъртта на Стоянчов. Но те не са посочили какъв е този начин - да изтръгне палката или ножа, да простреля Стоянчов в неуязвимо за живота място, да стреля по него само веднъж, да се остави да бъде бит и след това да отвърне на нападателя си\", пишат в мотивите си магистратите от ВКС.\r\nПосочва се и пропускът на първите инстанции, които не са взели под внимание факта, че Стоянчов е бил под\r\nвъздействието на наркотици. \r\nСпоред първите 2 инстанции при инцидента Лисичков се намирал в особено психическо състояние, продиктувано от застрашените му здраве и живот, но то не било уплаха или смущение.\r\nВисшите магистрати обаче са категорични, че Лисичков е изстрелял четвъртия куршум, с който е превишил пределите на неизбежната отбрана, в състояние на уплаха и смущение.\r\nПредседателят на съдийския състав обаче подписва с особено мнение, тъй като неговата позиция е, че делото трябва да бъде върнато за ново разследване заради допуснати процесуални нарушения.\r\nАдвокатът на Лисичков - бургаският юрист Иванка Синигерова, си спомня: \"Ние пледирахме за пълно оправдаване, но, за съжаление, нямаше достатъчно свидетели, по-конкретно очевидци на директния сблъсък\".\r\n\"Житейски и правно има разминавания, когато става дума за неизбежна отбрана, защото при тази висока битова престъпност хората не се чувстват защитени.\r\nАко сме една по-подредена държава, тогава може би нямаше да има проблем. Но у нас престъпността е много висока, а самите служители на МВР са с ограничени права.\r\nСмятам, че трябва да има законови промени, които да дадат повече правомощия на служителите на МВР, когато защитават живота и имуществото на хората и на самите хора\", коментира адвокат Синигерова.\r\nСпоред нея след преживяното бившият спецполицай опитвал да подреди живота си наново и отказвал всякакви публични изяви. Няколко месеца след стрелбата по Голямата Рижа Лисичков напусна Бургас и отиде да живее в столицата.", "date": "2018.03.13", "title": "Командосът, убил Голямата Рижа – без присъда!"}
{"url": "https://www.dnes.bg/obshtestvo/2018/03/13/fondyt-za-deca-mashteha-finansira-lechenieto-na-niki-s-pari-ot-dariteli.370538", "text": "Операция във Франция на 14-годишната Никол Георгиева от Велико Търново, която страда от Сарком на Юинг, ще се \"финансира\" от Фонда за лечение на деца в чужбина с парите от нейната дарителска сметка. Това сподели разочарована майката на болното момиче Надя Костадинова пред \"Труд\".\nЖената научила втрещена тази информация в понеделник, когато за пореден път отишла в управлението на фонда, за да занесе последната епикриза, изследване от ядрено-магнитен резонанс и становище от ортопед за предстоящата операция на ставата.\"Подадохме документите си във фонда през ноември миналата година, а отговор получихме през януари 2018 г. Имаме оферта от Института по онкологични заболявания “Гюстав Руси” във Франция, където дават шансове да преборим болестта - трансплантация със стволови клетки, курсове лъчетерапия и различни други процедури. Преди да започне тази терапия обаче, се налага операция на ставата, където е туморът, който вече е локализиран, но ставата е разрушена\", обясни Костадинова.Тя не крие, че семейството на болното момиче се е надявало от фонда да ги подпомогнат поне за операцията, а те да заплатят трансплантацията със стволови клетки, която им е отказал фондът, както и останалите процедури.\"Какво бе учудването ми обаче, когато ми заявиха, че ще \"финансират\" операцията на ставата, която струва около 100 000 евро от нашата дарителска сметка!\", не скри възмущението си майката на момиченцето.Надя Костадинова публикува гневен пост във Фейсбук-групата “Да помогнем на Ники” по повод абсурдната и нелепа ситуация.\"Скъпи приятели, за съжаление Фондът за лечение на деца в чужбина отново се оказа мащеха за нашите деца. Трудно ми е да си събера мислите и да напиша този пост. Изпълнена съм с гняв и болка. Отново сме в задънена улица, отново се въртим в лабиринт, от който към момента няма изход. От Фонда ще финансират само операцията на Никол във Франция, като за целта ще вземат парите за финансиране от дарителската й сметка. Тоест те няма да дадат една стотинка, те няма да помогнат с нищо. Мили хора, те искат да вземат Вашите пари, които сте отделили от залъка си, за да ни подкрепите. Само ще си препишат актив, че са финансирали лечението на още едно дете в чужбина. Това е пълно безумие. Живеем не в България, а в Абсурдистан! За това което се случва, има една прекрасна българска поговорка: \"С чужда пита помен прави\", е написала Костадинова.В обръщението си към всички благодетели, които дариха средства за лечението на Никол, търновката казва още:\r\n\"Казаха, че ще организират пътуването и билетите. Можело и да не се наложи да ми търсят квартира, където да бъда настанена, защото детето веднага щяло да бъде хоспитализирано\". За сметка на семейството на болното момиче били превеждани на френски и епикризите и цялата медицинска документация, тъй като фондът не можел да си позволи този разход.\r\nЛечението в института \"Гюстав Руси\" ще струва приблизително около 290 000 евро.Надя Костадинова съвсем е загубила надежда, че от Фонда за лечение за деца в чужбина ще могат да им съдействат с нещо, тъй като тепърва щели да правят запитване за лечението до френския институт, а семейството трябва да отпътува около 20 март за Франция.\"Докато чакахме становището на ортопеда, изкарахме у нас химиотерапията, но не се оплаквам, защото туморът е стопиран. Образуванието е локализирано и няма разсейки в други органи. Костта на бедрото обаче е разрушена и трябва да се подмени. Операцията обаче трябва да се осъществи възможно най-скоро\", добави майката на Никол.Костадинова отрече от фонда да са й предлагали да възстановят дори част от парите за операцията след бавните административни процедури или да ги компенсират финансово, макар и след време.\r\nIBAN: BG46UNCR70001523096734\r\nBIC: UNCRBGSF\r\nPaypal адрес: nadq_2009@abv.bg\r\n\r\n ", "date": "2018.03.13", "title": "Фондът за деца – мащеха! \"Финансира\" лечението на Ники с пари от дарители"}
{"url": "https://www.dnes.bg/notifikacii/2018/03/13/romi-ot-vidinskiia-nov-pyt-po-nov-pyt-kym-aresta.370562", "text": "Мащабна полицейска операция се проведе във видинския ромски квартал \"Нов път\".\r\nСили на жандармерията и полицията провериха къща, в която живеят петима братя, един от които е общински съветник. \r\nСпоред местните жители, братята се занимават със строителство, съобщи БНР.\r\nВ хода на операцията са иззети компютърни системи, оптични носители на информация, банкови и счетоводни документи, множество дебитни карти, които не са при титулярите, електронни подписи и печати на липсващи търговци, касови апарати и др. Ще бъдат назначени експертизи.\r\nВ рамките на операцията са задържани общо петима души на територията на Видин, Варна и София. \r\nПредстои прецизиране на събрания доказателствен материал с оглед привличането им в качеството на обвиняеми за участие в организирана престъпна група.\r\n ", "date": "2018.03.13", "title": "Роми от видинския \"Нов път\" по нов път, към ареста "}
{"url": "https://www.dnes.bg/snimka-na-denia/2018/03/13/sriadata-sys-slabi-valeji-vremeto-ostava-toplo.370535", "text": "Облачен и на места с валежи ще бъде утрешния ден, сочи прогнозата на НИМХ-БАН.\r\nПрез нощта се очаква валежите да спират. Минималните температури ще са между 3 и 8 градуса. \r\nВ сряда облачността ще е променлива, често значителна и на много места в Южна и Източна България слабо ще превали. Ще духа слаб, в Северна България - до умерен западен вятър. Максималните температури ще са между 11 и 16 градуса.\r\nВ планините облачността ще е значителна и на много места ще превалява дъжд, над около 1900 метра валежите ще са от сняг. Ще духа умерен, по високите и открити части до силен вятър от запад-северозапад.\r\n Максималната температура на височина 1200 метра ще е около 6 градуса, на 2000 метра - около 0 градуса.\r\nПо Черноморието облачността ще е променлива, след обяд - често значителна и на места ще превали слабо. Ще духа до умерен вятър от запад-северозапад. Максималните температури ще са между 15 и 18 градуса, вълнението на морето ще е 2-3 бала. Температурата на морската вода е 7-8 градуса.\r\n ", "date": "2018.03.13", "title": "Срядата със слаби валежи, времето остава топло"}
{"url": "https://www.dnes.bg/politika/2018/03/13/ot-germaniia-sofiia-be-zaspalo-balkansko-selo-sega-iska-evroto-rano-e.370487", "text": "Ако гледаме само числата, ще останем с впечатлението, че България е готова за еврото. Но при по-внимателен поглед ще установим, че все още е твърде рано, пише журналист от \"Ди Велт\". \r\nДва големи материала, свързани с желанието на българското правителство за присъединяване на страната към еврозоната, се появиха тези дни в германския вестник \"Ди Велт\". В изданието излезе интервю с българския финансов министър Владислав Горанов, а в неделния си брой вестникът помести обширен репортаж от България. публикува част от него.\r\n\"Ако гледаме числата, ще останем с впечатлението, че България е готова за еврото. Да, тя е най-бедната членка на ЕС, но във финансово-политическо отношение България е направо отличник, а политици и финансисти от емисионната банка се самоопределят като горещи привърженици на германската линия. Ако обаче се взрем по-внимателно, ще забележим и проблемите, които говорят против бързото приемане на страната в еврозоната. Отвъд тържествените политически речи дори някои високопоставени представители на държавата и на бизнеса признават, че на страната ѝ трябва още време\", пише авторът на статията Франк Щокер.\r\nПречка пред въвеждането на еврото няма да бъдат толкова строгите условия на общата валута, колкото други фактори, пише по-нататък авторът и цитира Теодор Седларски, декан на Икономическия факултет на Софийския университет: \"В макроикономическо отношение България изпълнява критериите дори по-добре от повечето страни в еврозоната\". \r\nВ разговора с журналиста от германския вестник Седларски казва още, че към дълговете българите имат същото отношение като германците: \"През последните десетилетия както левите, така и десните правителства водеха много консервативна финансова политика\".\r\n\"И наистина\", пише по-нататък авторът, \"дългът на страната възлиза едва на 25% от БВП. А горната граница за присъединяване към еврото е 60% - условие, което повечето държави не изпълняват, включително и Германия. Финансовият министър приключи миналата бюджетна година с плюс - също както и колегата му в Берлин. В еврозоната е допустим дефицит до три процента спрямо БВП - и това условие много държави от зоната на общата валута нарушават вече от години\", припомня авторът и продължава:\r\n\"Финансово-политическата стабилност в България се дължи не на последно място на икономическия подем след присъединяването на страната към ЕС през 2007 година. Преди това София приличаше по-скоро на заспало балканско село. Сиви улици, мрачни магазини с евтини стоки, задушни ресторанти с нелюбезни келнери, чиито познания по чужди езици се изчерпваха с руския. Днес е съвсем друго. През последните три години икономиката нарастваше с повече от 3 процента годишно. По софийския булевард \"Витоша\", който води от Двореца на култура към градския център, се редят магазините на големи световни вериги като H&M, \"Zara\" и \"Adidas\", а кафенетата и шикозните ресторанти са пълни с туристи от цяла Европа, които пристигат в България с полетите на нискотарифни компании. Навсякъде се говори английски, София е станала европейски град.\r\nПроменила се е всъщност цялата страна. Когато се качиш на влака, първоначално се чувстваш като в машина на времето: вагоните са от 1980-години, а влакът се движи със скоростта на охлюв през градските покрайнини. После спира на разни омърлушени и сякаш напълно изоставени гари, след което се задрусва към Родопите. В един момент обаче кривите релси се превръщат в скоростна жп отсечка, влакът набира скорост, а гарите по трасето стават модерни. Редят се имена като Септември, Пазарджик и Стамболийски, докато накрая пристигаме в Пловдив, втория по големина град в страната.\r\nПрез 2019 година Пловдив ще бъде европейска столица на културата. Градът постепенно се превръща и в икономически фактор. Индустриалният му район прилича на германска промишлена зона: лъскави фабрични халета, пометени дворове, добре поддържан автопарк. Тук са се настанили различни европейски фирми. \"Либхер\" произвежда хладилници, \"Шнайдер Електрик\" - електрически шалтери. В съседство пък се е нанесла фирмата \"ДБ Шенкер\".\"\r\n\r\nНиският плосък данък привлича чуждестранните фирми, обяснява пред репортера на \"Ди Велт\" Тим Курт, председател на Германо-българската промишлено-търговска камара. Според едно допитване на камарата 90% от фирмите отново биха инвестирали в България, пише авторът и задава закономерния въпрос:\r\n\"Значи всичко е прекрасно, така ли? Съвсем не. Една тема се появява във всеки разговор: избуяващата корупция. \"Това определено е проблем\", казва Курт и уточнява, че чуждестранните фирми все пак не са съвсем безпомощни: \"За това винаги са нужни две страни и тук все пак може да се работи, без да се включваш в тази система\". Но това не е толкова лесно. Ако една фирма иска да построи ново фабрично хале, изведнъж може да се появи гражданска инициатива срещу проекта, която заплашва със съд - освен ако не се плати определена сума. По-големите фирми навярно могат да издържат на дълъг процес, малките обаче по-лесно се поддават на изкушението да платят и така да ликвидират проблема. Още повече, че тъкмо правосъдието се смята за особено корумпирано\", пише авторът и цитира разговора си с Руслан Стефанов, директор на Центъра за изследване на демокрацията. Пред вестника Стефанов обяснява, че съдебната система в България се използва не за прилагане на правото, а като инструмент за политически натиск срещу опозицията и срещу дразнещи критици.\r\nПо-нататък в обширната статия става дума и за новия антикорупционен закон. По този повод Стефанов призовава българските власти най-после да започнат да съдят и високопоставени личности и по този начин да дадат ясен сигнал срещу корупцията. Според автора на статията българското правителство може да бъде тласнато в тази посока във връзка с кандидатурата за еврозоната. Тоест, ако иска да въведе еврото, България трябва да подобри съдебната си система.\r\n\"Но ЕС може и да махне с ръка. Защото България изобщо не е най-корумпираната страна. \"Та погледнете само Гърция или Италия, които вече са в еврозоната\", казва Стефанов. За въвеждането на еврото има и един политически аргумент. Част от българските елити са ориентирани по-скоро към Русия, отколкото към Запада. А и както твърди Стефанов, пряко или косвено Русия контролира една четвърт от българската икономика. Но една държава от еврозоната практически няма как да се прехвърли в лагера на Путин\", коментира изданието.\r\nНай-сериозни противници на еврото обаче не са проруски настроените части от българското общество, пише авторът на статията и цитира разговора си със Стоян Панчев, шеф на неолибералния мозъчен тръст ЕКИП. Панчев смята, че твърдата обвързаност на лева към германската марка и впоследствие към еврото е по-добрата опция за страната, тъй като принуждава политиците да ограничават разходите. Тъкмо от тези окови ще се освободи правителството, ако България влезе в еврозоната, смята Панчев. Тогава вносът в страната може да нарасне, без преки отрицателни последствия. Напротив: икономическият растеж може да се ускори, твърди експертът, но предупреждава, че негативните последствия ще се усетят само няколко години по-късно. Сходно мнение защитава и заместник- шефът на Централната банка Калин Христов. Той припомня, че българската икономика все още е на равнище от 46% спрямо средното в еврозоната, а това е недостатъчно.\r\n\"Правителството сякаш също е наясно, че засега страната не може да се присъедини към еврото. Финансовият министър казва, че отрицателният отговор ще бъде разбираем. Важно било обаче да се посочат обективните причини, за да може страната да работи по тях. А тези реформи ще продължат дълго\", пише авторът в края на статията си.\r\nВестник \"Ди Велт\" публикува и обширно интервю с българския финансов министър Владислав Горанов, в което министърът аргументира желанието на страната да влезе в еврозоната. Няколко австрийски медии пък цитират Горанов с изявлението, че България е готова да увеличи с 10% вноската си в бюджета на ЕС.", "date": "2018.03.13", "title": "От Германия: София бе заспало балканско село, сега иска еврото. Рано е!"}
{"url": "https://www.dnes.bg/sofia-film-fest/2018/03/13/sreshta-na-producenti-na-sofiia-miitings.370570", "text": "Споразумение за копродукции ще подпишат Националният филмов център /НФЦ/ и италианският фонд \"Апулия филм комишън\" - от областта Пулия, по време на \"София мийтингс\" - бизнесплатформата на \"София филм фест\" /СФФ/, съобщи на пресконференция днес директорът на НФЦ Жана Караиванова.Тя отбеляза, че \"София мийтингс\" е единственият копродукционен пазар в България, а копродукциите движат европейското кино и са много важни както за българската, така и за европейската филмова индустрия. Затова на форума ще дойдат много експерти, които вече са били на Берлинале и други световни кинофестивали и пазари.\r\nСигурна съм, че много проекти, подкрепени от НФЦ, ще намерят партньори на \"София мийтингс\", както обикновено става, допълни Караиванова.Един от основните партньори на СФФ и \"София мийтингс\" е Филмовото студио \"Ню Бояна\", което за трета година ще връчи голямата награда \"Дани Лернер\" - за проект, представен на \"София мийтингс\" - 50 000 евро в услуги и чек за 5000 евро. Тази година за първи път наградите ще са две, като едната ще е за български проект. \"Ню Бояна\" и B2Y Productions са копродуценти на фестивалните клипове. Студиото подкрепя и много български филми, каза неговият представител на пресконференцията Александра Цветкова.Над 300 продуценти, режисьори, дистрибутори, сейлс агенти, представители на международни филмови пазари, финансиращи фондове и тренинг програми от Европа и региона, както и представители на престижни филмови фестивали и програматори на киносалони се събират на \"София мийтингс\", отбеляза Мира Сталева, директор на бизнесплатформата на СФФ.Събитието се организира с подкрепата на \"Творческа Европа - програма МЕДИА\" на ЕС, НФЦ и Столичната община.През 15-годишната история на \"София мийтингс\" оттук тръгнаха много български и чуждестранни проекти, превърнали се в успешни филми, припомни тя. По думите й, тази година около 20 представители на международни фестивали ще гледат на закрити прожекции български и балкански филми. Между нашите заглавия са работи на успешни режисьори като \"Ирина\" - пълнометражен дебют на Надежда Косева, \"Прасето\" на Драго Шолев, \"Сестри\" на Светла Цоцоркова, \"Снимка с Юки\" на Лъчезар Аврамов.\r\nОт 36-те селектирани проекта, които ще бъдат представени на \"София мийтингс\", 10 са български. Изборът всяка година става все по-труден, защото качествените проекти са много, каза Сталева.В програмата на 22-рия СФФ са 30 филма, включително на големи имена, подкрепени от МЕДИА, отбеляза директорът на Българското бюро на програмата Камен Балкански. Родните продукции между тях са четири.\r\nПо традиция на \"София мийтингс\" \"Творческа Европа - МЕДИА\" ще има свой щанд и информационен ден - на 16 март, с изцяло практическа насоченост.Наши и международни експерти ще дадат съвети на българските кинематографисти как да подготвят проектите си, как да кандидатстват пред международни фондове и т.н. Ще има и семинари по писане на сценарий, работа с кастинг режисьори - за актьори и за продуценти, и други.", "date": "2018.03.13", "title": "Среща на продуценти на \"София мийтингс\""}
{"url": "https://www.dnes.bg/mish-mash/2018/03/13/smartfonite-ni-praviat-ludi-bukvalno.370518", "text": "Постоянното звънене на мобилните телефони задейства хормоните на стреса и предизвиква защитна реакция, при която организмът се мобилизира, за да устои от заплахата. \r\nРезултат е отключването на психичен проблем, съобщи \"Бизнес инсайдър\". 89 % от американските студенти се оплакват от \"фантомно\" виброзвънене, при което реагират към смартфона дори когато е изключен.Други 86 % от американците уверяват, че постоянно проверяват електронната си поща и социалните мрежи, предава БТА. Ендокринологът Робърт Лустиг от Калифорнийския университет в Сан Франциско поясни, че телефонното уведомяване поставя мозъка в постоянно състояние на стрес и страх. \r\nЗатова префронталният кортекс, който отговаря за когнитивните функции, волята, абстрактното мислене, метазнанието, престава да функционира в пълния си обем.\r\nПо данни на учените, 97,5 % от хората са неспособни да извършат едновременно няколко задачи. Ако човек се е заел с нещо, ще трябва да преустанови заниманието си, за да отговори на телефонно обаждане. \r\nПри объркване се повишава нивото на стресовия хормон кортизол, а за неутрализирането му мозъкът се нуждае от хормона на радостта допамин.Изводът е, че натрупването на стрес при опитите да се свършат едновременно няколко неща, води до болестно състояние на психиката.\r\n ", "date": "2018.03.13", "title": "Смартфоните ни правят \"луди\"! Буквално"}
{"url": "https://www.dnes.bg/obshtestvo/2018/03/13/goranov-chrez-nas-evroto-shte-stane-po-stabilno.370560", "text": "България иска да приеме еврото, така ще подкрепим изцяло финансовата политика на Германия. Трябва да се страхуват само тези, които не спазват правилата. Това каза финансовият министър Владислав Горанов в интервю пред германския \"Ди Велт\", цитирано от .\r\nМестната валута в България - левът - зависи от еврото и е фиксирана към него. Винаги в България сме имали за цел да изпълняваме критериите стъпка по стъпка, за да може да приемем еврото и у нас. В момента ние сме изпълнили всички тези критерии: борим се с инфлацията, дълговете ни възлизат на 25% от приходите в икономиката, което е доста по-малко, отколкото при други държави, в които е влязло еврото. Така Горанов обоснова доводите на България за влизане в еврозоната.\r\nАко разгледаме ЕС като 3 концентрични кръга - най-вътрешният е еврозоната, след това е Шенген, а най-външният е влизане в ЕС, то ние все още сме в най-отдалечения от ядрото кръг. Искаме обаче да покажем, че имаме желание да продължим да се интегрираме в ЕС и да станем основна част от него, коментира финансовият министър. \r\nЧрез нас еврото ще стане по-стабилно. От нашето влизане в еврозоната могат да се страхуват само тези, които нямат такава консервативна и предпазлива финансова политика, каквато имаме в България, каза още Горанов. \r\nСпоред него в момента ние се намираме в същата позиция, в която се намираха балтийските държави преди влизането си в еврозоната. Сега в България цените на стоките са на нивото на тези в страните в еврозоната. Единственото по-евтино са цените на услугите и много българи се опасяват точно от тяхното повишаване. Аз обаче не виждам основание за такова вдигане, коментира Горанов.\r\nОчакваме доклад на Европейската централна банка (ЕЦБ) за кандидатите за еврозоната и след това ще решим. Така отговори Горанов на въпрос кога България ще подаде молба за приемане на еврото. \"Ако този доклад е отрицателен за нас, ще го приемем, но само ако е основан на обективни критерии. Тогава поне ще ни е ясно какво още трябва да направим. Предполагам, че до средата на април ще имаме по-конкретна представа\", каза още финансовият министър. \r\nКъм България винаги е съществувала критиката за корупция в държавата. Направихме много, за да се борим ефективно с нея, със сигурност има още какво да се прави по въпроса. В скорошно допитване на \"Евробарометър\" за мнението на гражданите на ЕС в кои държави корупцията е основен проблем - страни като Гърция, Испания, Кипър и Италия бяха преди нас, каза Горанов. Той подчерта, че не твърди, че в България няма корупция, но тя е проблем и в други държави, които се намират в еврозоната.", "date": "2018.03.13", "title": "Горанов: Чрез нас еврото ще стане по-стабилно!"}
