{"url": "https://www.dnes.bg/akoshtete-vqrvaite/2019/12/03/7-syveta-za-oblekchavane-na-nastinkata-samo-za-den.431703", "text": " Времето става все по-студено и сезонът на настинките вече е тук. Ако просто сте настинали, не става въпрос за грип и не е нужна лекарска намеса, можете бързо да се възстановите, ако останете за ден вкъщи и спазвате някои правила. Ето и какви са съветите на \"Тhe Sun\".\r\n \r\n\r\nВземете си топъл душ още след ставането от сън, дори да е рано. Горещият душ намаля кашлицата, защото парата прочиства запушените синуси, обяснява Рон Еклес, професор в Университета в Кардиф. Горещата вода може да облекчи болката в крайниците.\r\n \r\n\r\nНай-полезно е да поемете голяма доза витамин С сутрин. Може да си направите плодова салата от портокали и киви или да добавите боровинки към кашата, която хапвате за закуска. Зарежете кафето и чая, докато сте болни. Кофеинът ви дехидратира, което не е добре. Пийте много портокалов сок.\r\n \r\n\r\nСупата е вълшебна храна и не е лъжа, че тя може да лекува настинките. Ако сте болни, за обяд яжте топла супа. Тя е хранителна, в нея има много полезни съставки и ви кара да се чувствате по-добре, докато я хапвате.\r\n\r\n\r\nАко сутринта сте пили повече портокалов сок, на обяд и следобед заложете на вода. Много е важно да сте добре хидратирани, когато сте настинали. Ако ви дразни гърлото, водата може да облекчи болката. Не пийте алкохол, той също дехидратира.\r\n \r\n", "date": "2019.12.03", "title": "7 съвета за облекчаване на настинката само за ден"}
{"url": "https://www.dnes.bg/zvezdi/2019/12/03/hamiltyn-vse-oshte-v-oblacite-sled-shestata-si-titla.431735", "text": "Шесткратният шампиот Люис Хамилтън се появи на Британските модни награди само два дни след като спечели последния старт на Формула 1, съобщиха . \r\n\r\n\"Все още съм в облаците. Тъкмо се прибирам от Абу Даби, където официално грабнах шеста титла. Чувствам се като нов. Предстои малка почивка и се връщам отново на пистата\", заяви пилотът.", "date": "2019.12.03", "title": "Хамилтън все още в облаците след шестата си титла "}
{"url": "https://www.dnes.bg/world/2019/12/03/puknatini-v-broniata-na-nato-aliansyt-e-pod-priiatelski-ogyn.431728", "text": "Лидерите на НАТО се събират в Лондон днес, в момент, когато най-големият военен съюз в света отбелязва 70-ия си рожден ден, борейки се с един от най-объркващите противници: самия себе си.\n\r\nДокато хиляди войници стоят в готовност на източния фланг на НАТО, за да сдържат Русия - причината, заради която трансатлантическият алианс бе основан през 1949 г. - или пазят мира на места като Афганистан и Косово, лидерите на страните от организацията с най-големите армии се критикуват един друг, пише  Асошиейтед прес.\n\r\nПреди двудневната среща на върха, която включва приеми в Бъкингамския дворец и на \"Даунинг стрийт\" плюс работна сесия в курорт за голф край Лондон, Карен Донфрийд, президент на мозъчния тръст \"Германски Фонд Маршал\", каза, че 29-те съюзници от НАТО очакват тази среща \"с лошо предчувствие\".\n                    \n                    \n                \n                \n                \n                \r\n\"Малцина очакват тази среща да бъде едновременно обединяваща и да спре растящите пукнатини в спойката. Лидерите на алианса носят отговорността за формулирането на общата цел и запазването на смисъла за съществуването на НАТО. Ако те не направят това, Владимир Путин ще вдигне тост в Москва за хилавото състояние на 70-годишния алианс\", каза тя, визирайки руския президент.\n\n\n\r\nПрез последните месеци президентът на САЩ Доналд Тръмп обяви, че мирът е близо в Афганистан - най-дългата и най-скъпата операция на НАТО с оглед на загубени човешки животи и пари - и веднага след това прекъсна преговорите с талибаните. Сега те изглежда отново започват. В същото време броят на американските войници (в Афганистан) намалява. Останалите съюзници не са сигурни как да тълкуват това.\n\r\nМиналия месец Тръмп прибързано изтегли американските войници от Северна Сирия. Турция възприе това като зелена светлина да започне нахлуване, което сериозно разтревожи европейските партньори от НАТО, много от които вече се борят с политическите последици, предизвикани от десетките хиляди сирийски бежанци, пристигнали през Турция в 2015 г.\n\r\nФренският президент Еманюел Макрон, след като се оплака от \"липсата на американско лидерство\" и предусещайки възможност за Франция да запълни този вакуум и да даде тласък за по-силна роля на Европа в сферата на сигурността, оплака \"мозъчната смърт\" на НАТО и каза, че съюзниците трябва да бъдат \"събудени\".\n\r\nМакрон иска стратегически разговор за посоката, в която да се движи НАТО, за това кои са истинските противници, как да се води борбата с тероризма, как да се постъпва с непредсказуем съюзник като Турция и как да се подобрят отношенията с Русия, вместо да се провежда трета поред среща на върха за самобичуване по любимата тема на Тръмп: военните разходи.\n\r\nКато най-нов пример за политически приятелски огън Турция обвини Макрон, че подкрепя тероризма заради съгласието му да разговаря със сирийски кюрдски политик, когото Анкара смята за член на екстремистка групировка.\r\n\"Трябва да проверите дали не сте в мозъчна смърт, - каза Ердоган в петък по адрес на Макрон. - Турция да бъде изритана от НАТО или не, как ви изглежда това? Имате ли правомощия да вземете такова решение?\"\n\r\nМеждувременно Ердоган възнамерява да извърши тестове на новата система за въздушна отбрана, закупена от Русия, която неговите партньори отказват да допуснат близо до каквато и да било военна техника на НАТО.\n\r\nГерманският канцлер Ангела Меркел, която е към края на своето управление, играе ролята на посредник, опитвайки се да запази на релсите лидерския влак на НАТО.\n\r\nПогледнато отвън, а много вероятно - и откъм Кремъл, в случая изглежда става дума за чудесен акт за самонараняване.\n\r\nНАТО няма реални войни, които да води, освен със собствената си мощ. \n\r\nЕвропейската сигурност е в способността на съюзниците да сдържат противници като Русия и потенциални такива като Китай. Тази способност за сдържане зависи от балансирано смесване на военни позиции и демонстрация на политическа решимост, като се говори с общ глас.\n\r\nСлед като Русия анексира украинския Кримски полуостров през 2014 г., НАТО разположи над 4000 войници в Естония, Латвия, Литва и Полша, за да охлади военния авантюризъм на Путин. Съюзниците също така прекратиха съкращенията на военните си бюджети, започнали след края на Студената война, и увеличиха разходите си за отбрана.\n\r\nНо това, което най-много пречи на усилията на НАТО в областта на сигурността, са публичните дрязги между \"големите\" в алианса.\n\r\n\"Лидерите носят отговорност да не подкопават способността за сдържане, - каза Томаш Валашек, старши изследовател в мозъчния тръст \"Карнеги Юръп\". - Сдържането е не само да имаме бомби, куршуми, ракети, самолети, а в наши дни и всякакви киберсредства, които да разположим срещу своя противник. Сдържането означава още и да показваме ясно, че не говорим празни приказки, когато казваме, че сме алианс от 29 членки и че сме готови за единен отпор, когато се случи нещо лошо.\"\n\r\n\"Нашите противници непрекъснато търсят пукнатини в нашата броня или признаци за разделение. Бог е свидетел, че имаме достатъчно такива\", добави той.\n\r\nНа 70-ия рожден ден на НАТО лидерите на страните от организацията ще приемат на срещата си декларация - ако алиансът оцелее при залповете от приятелски огън - която ще фокусира вниманието върху бъдещето, поставяйки въпроси като нови разговори за разоръжаване, ролята на алианса в космоса и политиката му към Китай. Главното предизвикателство пред него днес може да бъде да надживее онези свои лидери, които искат да вървят по свой собствен път. \r\n \r\n/БТА/", "date": "2019.12.03", "title": "Пукнатини в бронята на НАТО: Алиансът е под приятелски огън"}
{"url": "https://www.dnes.bg/akoshtete-vqrvaite/2019/12/03/5-zodii-koito-shte-preminat-prez-golemi-promeni-prez-2020-a.431623", "text": "Стартът на новата година е подходящ период за поставяне на цели, правене на планове и търсене на начини за постигането им с цел достигане до желаните положителни промени. Всеки мечтае за по-добро и се надява, че новата година ще му го донесе. Понякога нямаме търпение да разберем какво да очакваме от новата година и се обръщаме към астрологичните прогнози. За 2020 година звездната карта е начертала особено големи изненади за 5 от зодиите. Ето кои са те.\r\n\r\nМечтата на Телеца е да открие рутината и да се придържа към нея. Той предпочита спокойствието на познатото. Когато навлязат в свои води, Телците се чувстват най-добре. Но поради факта, че Уран, планетата на неочакваното, ще бъде в Телец през следващите няколко години, Телците могат да очакват много изненади и внезапни промени, които ще ги разтърсят през 2020 година.\r\n                    \n                    \n                \n                \n                \n                Нови и необичайни хора, места, предизвикателства ще се изпречат на хоризонта на Телеца. Тези събития ще го накарат да излезе от зоната си на комфорт. Това ще ги стресне в началото. Ще се опитат да отхвърлят новото и непознатото, но впоследствие няма да съжаляват за изборите, които ще им се наложи да направят. Телците ще разширят кръгозора си през 2020-а, стига да искат.\r\n\r\n2019-а беше трудна за Скорпионите. Те имаха трудни връзки в социален, професионален и интимен план, което се дължи отново на Уран, намиращ се в 7-и дом на партньорствата. \n\r\n", "date": "2019.12.03", "title": "5 зодии, които ще преминат през големи промени през 2020-а"}
{"url": "https://www.dnes.bg/stranata/2019/12/03/imaniar-syhraniava-vkyshti-12-moneti-i-14-artefakta.431706", "text": "В Търговище е засечен мъж, държал културно-исторически ценности. Противозаконното притежание на артефакти от различни епохи е установено при специализирана полицейска операция, съобщиха от ОД на МВР в Търговище.\n\n\r\n\r\nПри проверка вчера е установено, че 45-годишен мъж от града противозаконно държи в дома си 12 антични монети, три антични пръстена и други 14 артефакта от различни епохи. Всичките те представляват археологически обекти, нерегистрирани и неидентифицирани по надлежния ред. Сред находките има токи и други предмети, някои от които - частично повредени, допълниха от полицията, пише БТА. \r\n\r\nВещите са иззети с протокол за доброволно предаване. Ще бъде назначена комплексна археологическо-нумизматична оценъчна експертиза.\r\n\r\nОбразувано е досъдебно производство. Мъжът не е криминално проявен.", "date": "2019.12.03", "title": "Иманяр съхранява вкъщи 12 монети и 14 артефакта "}
{"url": "https://www.dnes.bg/kino/2019/12/03/harvi-kaitel-mislih-che-holivud-triabva-da-e-srinat.431750", "text": "\"На младини мислех, че Холивуд трябва да бъде сринат, но вече знам, че Меката на киното е необходима, но трябва да бъде реформирана!\", заяви американският актьор Харви Кайтел пред Франс прес.\r\nЕкранният любимец гостува на кинофестивала в Маракеш, където е представен филмът на Мартин Скорсезе \"Ирландецът\" с негово участие, предава БТА.\r\nПо думите на актьора постигнатото от Холивуд през годините е забележително. Но Меката на киното е изгубила част от своята автентичност. \"В миналото големите филмови къщи предлагаха киноизкуство с голяма стойност, а филмовата индустрия откриваше нови млади режисьори. В наши дни всичко това е само спомен\", коментира Кайтел.\r\nОсемдесет годишният актьор довери, че никога не се е стремил да работи с известни режисьори, а е предпочитал да експериментира с млади, още неутвърдени кинотворци.", "date": "2019.12.03", "title": "Харви Кайтел: Мислих, че Холивуд трябва да е сринат!"}
{"url": "https://www.dnes.bg/obshtestvo/2019/12/03/ivan-neikov-socialnoto-ministerstvo-da-se-razdeli-na-dve.431668", "text": "Новият министър на труда и социалната политика трябва да отвоюва отново ресора си, за да докаже, че политиките в трудовото законодателство и социалната сфера се правят там, а не другаде. Това мнение изрази Иван Нейков, директор на Балкански институт по труда и социалната политика, в ефира на .\n\n\n\r\nПо повод смяната на социалния министър Бисер Петков гостът обясни, че министерството е станало огромно като дейности, които трябва да извършва. Според него са се натрупали многобройни проблеми, свързани с липсващи решения и наличие на свръхочаквания.\n                    \n                    \n                \n                \n                \n                \r\n\"Наруши се балансът между трудовата и социална политика в рамките на Министерството на труда и социалната политика (МТСП) - по чисто управленска причина. Министерството на труда вече стана изключително сложно. То трябва да бъде разделено поне на две. Трудът се променя и като форми на заетост. Промяна настъпва и в начина, по който се използват ресурсите и резервите на пазара на труда\", разкри Нейков.\n\r\nПо думите му приетият Закон за социалната и солидарна икономика представлява нова идея с голям капацитет.\n\r\n\"Социалната икономика категорично е пазарна, тя е рожба на капитализма, но нейната голяма цел е значителна част от печалбата ѝ да бъде отнесена към социални цели. Тя е икономика с кауза\", каза Нейков.\n\r\nГостът очерта същността на сблъсъка между твърденията за ниска безработица и икономически растеж и твърденията на отделния гражданин, че това не стига до него.\n\r\n\"Един от най-трудните въпроси за новия министър ще бъде как да не допусне свръхочаквания. Много сериозни са проблемите в сферата на труда\", смята той.\n\r\nИван Нейков посочи, че новият министър трябва да покаже как ще се определя минималната работна заплата. \"Има 12 индикатора за нейното определяне, а ние продължаваме да го правим по административен, непрофесионален начин. Много нови неща трябва да се осъществят за хората с увреждания във връзка със законодателството и десетки други въпроси\", стана ясно още от думите му.\n\r\nРазговорът с  Иван Нейков вижте по .", "date": "2019.12.03", "title": "Иван Нейков: Социалното министерство да се раздели на две "}
{"url": "https://www.dnes.bg/stranata/2019/12/03/gripyt-idva-sys-zakysnenie-eto-i-koi-sa-novite-shtamove.431761", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          Грипът тази година идва с малко  закъснение. Чакаме го с новите  щамове Бризбейн 2018, Канзас, Виктория  и Пукет, за които нямаме имунитет, т.е. има по-голяма вероятност да се  разболеем.\r\nВ същото време има закъснение при доставката на ваксините за пенсионери.\r\n", "date": "2019.12.03", "title": "Грипът идва със закъснение: Ето и кои са новите щамове"}
{"url": "https://www.dnes.bg/world/2019/12/03/svryhmozerni-kameri-snimat-shofiori-s-telefon-zad-volana.431712", "text": "Високотехнологични камери за контрол по пътищата се въвеждат от полицията в Австралия. Устройствата ще засичат шофьори, които използват мобилните си телефони по време на движение, съобщиха от bTV. \r\n\r\nДесетки камери ще следят кой се разсейва с телефона си по време на шофиране. Местата, където ще бъдат монтирани камерите няма да бъдат обявени и няма да има предупредителни знаци. \r\n\r\n\"Целта е шофьорите да разберат посланието да не пипат телефона, докато са зад волана\", коментира Бърнард Карлън, директор на Центъра за пътна безопасност.\r\n\r\nВ случай, че бъдат заснети, шофьорите ще трьбва да платят 334 долара глоба и ще им бъдат отнети пет контролни точки. \r\n\r\nПред пробния период на устройствата са проверени повече от 8 милиона и са засечени пад 100 000 нарушители. Глобите възлизат на повече от 34 милиона долара. \r\n\r\nновата технология ще позволява нарушителите да се засичат при всякакви условия- по тъмно, при мъгла и дори при скорост с 300 км/ч.", "date": "2019.12.03", "title": "Свръхмозерни камери снимат шофьори с телефон зад волана"}
{"url": "https://www.dnes.bg/za-da-se-razbirame/2019/12/03/10-stypki-s-koito-da-se-podgotvite-za-razvoda.431622", "text": "Ако четете тази статия вероятно се намирате в затруднено положение и на крачка от окончателната раздяла с партньора ви, а може би дори вече сте започнали процедурата по развод. Ако това е така, важно е да предвидите някои неща и да ги обмислите внимателно, преди да пристъпите нататък. Вижте някои от тях.\r\n\r\nПриключването на брака може да бъде изключително травматизиращо за вас, за партньора ви, за децата, ако имате, за близките ви също, затова преди да предприемете стъпки по официализирането на раздялата, убедете се, че няма друг вариант освен развод.\r\nОбмислете ситуацията, погледнете дълбоко в себе си и бъдете сигурни, че това е единственото решение. Не предприемайте прибързани действия само под влияние на емоциите.\r\n                    \n                    \n                \n                \n                \n                \r\nЩом сте сигурни в решението си да се разведете, то тогава е време за действия и за отдаване на процеса. Разводът не е нещо, което се случва между другото и трябва да сте изцяло концентрирани върху него.\r\nВажно е да съумеете да отделите емоциите от рационалните решения, колкото и да ви е трудно. Това ще ви помогне да финализирате развода по възможност по-гладко.\r\n", "date": "2019.12.03", "title": "10 стъпки, с които да се подготвите за развода"}
{"url": "https://www.dnes.bg/notifikacii/2019/12/03/kato-v-mafiotski-film-razplitat-zagovora-za-ubiistvoto-na-dafne-galiciia.431660", "text": "Някои от детайлите около убийството на Дафне Галиция са ужасяващи. Приличат на история от филм за мафията. Уликите водят пряко към премиера на Малта Джоузеф Мускат и най-близкото му обкръжение.\n\r\n\"Мафия\", \"убийци\", скандират жителите на Малта от дни. И в неделя по улиците на столицата Валета излязоха хиляди, за да демонстрират гнева си. Става дума за убитата преди две години журналистка Дафне Каруана Галиция, която беше разкрила случаи на тежка корупция сред управляващите. Протестите са насочени и срещу разпадането на демократичните институции в Малта, за което говори безкрайният низ от скандали, които по алчността и безпардонността си напомнят на мафиотски филм,  пише.\n                \n                \n                \r\n\n\r\nПравосъдието в Малта се задейства неочаквано и в доста необичаен момент: в събота вечерта към 19 часа бизнесменът Йорген Фенек беше арестуван от въоръжени полицаи. Пред вратите на съда стояха журналисти, а вътре в залата се намираха роднините на убитата журналистка: родителите, съпруга и синовете ѝ. Те изслушаха обвинителния акт срещу един от най-богатите мъже в островната държава. В него се говореше за подстрекателство към убийство и заговор за извършване на престъпления.\n\n\n\r\nПред камерите на журналистите сестрата на Дафне - Корине Вела обясни, че разплитането на случая тепърва започва: „Очакваме, че ще има разследване срещу премиера Джоузеф Мускат и шефа на кабинета му Кийт Шембри заради връзката им с убийството\".\n\r\nПо време на изминалата твърде хаотична седмица в Малта ежедневно изникваха нови доказателства и обстоятелства, свързани с убийството на Дафне Галиция. Стана ясно и следното: доказателствата водят пряко към най-близкото обкръжение на премиера и тежко го уличават. От повече от година той явно е знаел за ролята на Фенек в случая „Галиция\", защото неговите тайни служби са подслушвали бизнесмена, а самият Мускат е чел протоколите. Но защо премиерът нищо не е предприел досега?\r\n\n\r\nВ края на ноември полицейско куче откри 200 000 евро в багажа на таксиметровия шофьор Мелвин Теума. Той беше задържан по подозрение за пране на пари. Теума заяви, че знае всичко за извършеното преди две години убийство и предложи сделка: за да бъде помилван, той призна съучастието си в престъплението и заяви, че е наел убийците. Теума посочи Йорген Фенек като поръчител на деянието.\n\r\nСобственикът на казино и хотели, един от най-богатите олигарси в Малта, след това беше заловен на яхтата си при опит да избяга. Оттогава адвокатите му използват всички трикове, за да докажат, че не той носи вината, а представителите на властта. Двама министри и дясната ръка на Мускат – шефът на кабинета му, на бърза ръка подадоха оставки след задържането на Фенек.\n\r\nТова, което особено възмути обществото, бяха някои ужасяващи подробности около заговора за убийство. Междувременно проговори един от тримата дребни престъпници, които преди две години бяха задържани по случая и все още очакват да бъдат съдени. Разбра се, че наемните убийци първоначално са се опитвали да застрелят журналистката през прозореца на кабинета ѝ. Понеже не успели, сменили оръжието с бомба, доставена от сицилианската мафия. \n\r\nПроговорилият съучастник разказа и как въпросната бомба е била поставена в автомобила на Дафне Галиция, както и това, че бандата убийци е получила 150 000 евро за поръчковото убийство. Човешкият живот явно няма особено висока цена в Малта.\n\r\n\n\r\nВ аполитичната доскоро Малта междувременно се оформи истинско протестно движение. Гражданите са убедени, че най-вътрешният кръг на властта стои в дъното на това убийство. Власт, която през последните години отвори вратите за съмнителни руски и близкоизточни инвеститори, продаваше им европейски паспорти, улесняваше укриването на данъци и си затваряше очите за прането на пари. Европейската централна банка започна разследване срещу „Bank of Valetta\", а през изминалата зима отне и лиценза на съмнителната „Pilatus-Bank\".\n\r\nНо в случая става дума за нещо много по-важно. Демонстрантите не искат да живеят в държава, чиито институции са тотално превзети от корупцията. „Нито правосъдието, нито полицията са независими\", казват три възрастни дами, участващи в протестите. „Нашата страна беше съсипана от тази група престъпници, които се водят наши управляващи\", казва една от тях. Друга добавя: „Те трябва да платят за действията си, не бива да остават на свобода, искаме справедливост\".\n\r\nНо какво ли може да се очаква, след като премиерът назначава всички - от върховните съдии до шефа на полицията? Призивът за пресушаване на корупционното блато в Малта се подкрепя от различните поколения. „Това, което преживяхме в последните години, е някаква симбиоза между властта и бизнеса\", казва една от участничките в демонстрация на млади активисти.\r\n\n\r\nМануел Делиа, който се бори за разкриване на убийството на Галиция, настоява Мускат да се оттегли незабавно. „Той трябва да и ходи, защото пречи на справедливостта. Правосъдието трябва да разследва всички, в това число и премиера\", казва той и добавя:  „Светът смята Малта за демократична страна, но островът се е превърнал в „пиратски залив\", в който господстват корупцията и престъпността\".\n\r\nСинът на Каруана Галиция - Матю, не може да си обясни защо Мускат все още е на поста си и защо полицията пусна на свобода шефа на кабинета му „поради липса на доказателства\". „Всъщност има железни доказателства, че Кийт Шембри е най-големият престъпник от всички, че е съучастник в убийството на майка ми, и че е помогнал това убийство да бъде потулено\", казва той. \n\r\nВ понеделник делегация на Европейския парламент отново пристигна в Малта, за да се запознае с хода на разследването и със състоянието на полицията и правосъдието. Европейският парламент междувременно изпитва сериозни притеснения за правовия ред в Малта. Това е поредният случай, в който ЕС реагира прекалено късно на развития, които са очевидни за всички.\r\n   ", "date": "2019.12.03", "title": "Като в мафиотски филм: Разплитат заговора за убийството на Дафне Галиция"}
{"url": "https://www.dnes.bg/notifikacii/2019/12/03/greta-tunberg-za-gnevnite-deca-podceniavate-gi.431753", "text": "Хората не успяват да разберат гнева на младото поколение пред лицето  на променящия се климат, заяви днес шведската климатична активистка  Грета Тунберг, цитирана от Ройтерс и БТА.\n\n\r\n\"Хората подценяват силата на гневните деца. Те са гневни и  фрустрирани\", каза Тунберг в Лисабон пред събрали се свои поддръжници и  представители на медиите.\r\nПо-рано днес 16-годишната шведска активистка за климата пристигна в  пристанището на португалската столица, където слезе след продължило  повече от две седмици пътуване през Атлантика с яхта.\r\nТунберг съобщи, че ще прекара няколко дни в Лисабон, преди да отиде в  Мадрид за срещата на ООН за климата. На нея тя ще се стреми да  гарантира, че \"гласовете на бъдещите поколения\" ще бъдат чути.", "date": "2019.12.03", "title": "Грета Тунберг за гневните деца: Подценявате ги!"}
{"url": "https://www.dnes.bg/mish-mash/2019/12/03/sled-6-m-otpusk-zaradi-stres-kotarakyt-palmerstyn-pak-na-rabota.431687", "text": "Котаракът Палмерстън, официален служител в британското външно министерство, се завърна на поста си след като прекара 6 месеца, възстановявайки се от стреса, причинен от колегите му, които постоянно го вдигали и прехранвали. \n\r\nСега хората, колеги на Палмерстън, са вече предупредени, че не бива да галят котарака, освен ако той не ги приближи и трябва да спрат да му дават лакомства. \n\r\nПрез юли месец сър Саймън Макдоналд приюти котарака в личния си дом, за да може четириногия мишелов да се възстанови от стреса. Палмерстън бил с наднормено тегло и козината от предните му лапи окапала, пише британският \"Телеграф\".\r\n \r\n                    \n                    \n                \n                \n                \n                Сър Саймън е началник на британските дипломатически служби и като такъв също е отговорен за добруването на Палмерстън и в понеделник изпратил строго писмо до служителите във външното министерство, с което ги предупреждава, че ако не променят отношението си към котарака, той ще трябва да се пенсионира завинаги. \n\r\nПродължителното отсъствие на Палмерстън предизвика любопитство, а някои дори се загрижиха, че главния мишелов на форин офис вероятно го чака фатален изход. \n\r\nТой обаче е жив и здрав. В писмото до служителите на външно министерство е отбелязано, че Палмерстън е здрав, весел и пълен с енергия. \n\r\nИзрично е забранено на служителите да вдигат котарака, да му дават награди или пък да държат купички с храна под бюрата си, просто \"за всеки случай\", ако той намине. \n\r\nСър Саймън има и още един жест към Палмерстън. Личният офис на началника на дипломатическите служби вече ще служи и като централа на Палмерстън. Ако котаракът се е оттеглил там, то никой няма право да го безпокои. \n\r\n\"Също като Грета Гарбо, той иска да бъде сам\", отбелязва сър Саймън.\r\n \r\n ", "date": "2019.12.03", "title": "След 6 м. отпуск заради стрес: Котаракът Палмерстън пак на работа"}
{"url": "https://www.dnes.bg/politika/2019/12/03/na-kosym-ot-boi-pensiite-najejiha-strastite-v-ns.431764", "text": "Лют скандал в парламента, заради дискутирането на въпроса за пенсиите. Парламентът не успя да гласува минималната пенсия за осигурителен стаж и възраст от догодина да бъде 250 лв. поради избухналия по време на вота скандал. Текстът остана за утре, съобщава БТА.\r\nПри започнала вече процедура по гласуване на постъпилите предложения от БСП поискаха поименен вот, което не бе допуснато от председателстващия заседанието Емил Христов. След последвалите спорове, в които се включиха и от \"Атака\", в крайна смета той обяви край на днешния пленарен ден.\r\nПредложението на управляващите е минималната пенсия за осигурителен стаж и възраст от 1 януари догодина до 30 юни да остане 219,43 лв., а от 1 юли до 31 декември - 250 лв.\r\n                    \n                    \n                \n                \n                \n                На дебатите присъства новият министър на труда и социалната политика Деница Сачева. Десислав Чуколов /\"Атака\"/припомни на бившите си партньори от ВМРО и НФСБ, че първоначално са обявили, че ще искат 300 лв. минимална пенсия. Подкрепете сега тя да стане 300 лв., призова ги той. \"Воля\" също са за 300 лв. пенсия.\r\nБСП предлагат от 1 януари минималната пенсия да е 250 лв, а от 1 юли - 300 лв. ДПС поискаха от 1 януари до 31 декември догодина минималната пенсия да е 250 лв., но мнозинството го отхвърли. Рамадан Аталай предложи в зала от 1 януари цифрата да се замени с 500 лв.\r\nОкончателно парламентът прие минималният месечен размер на осигурителния доход за самоосигуряващите се лица да е 610 лв. За регистрираните земеделски стопани и тютюнопроизводители той ще е 420 лв.\r\nОстава непроменен максималният размер на осигурителния доход от 3000 лв. Утре предстои парламентът да гласува и размера на паричните обезщетения. Заложено е помощта за отглеждане на дете до 2-годишна възраст да остане 380 лв.", "date": "2019.12.03", "title": "На косъм от бой:  Пенсиите нажежиха страстите в НС"}
{"url": "https://www.dnes.bg/stranata/2019/12/03/blysnaha-10-godishno-dete-na-peshehodna-pyteka-v-burgas.431763", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         10-годишно момиче е блъснато на пешеходна пътека в бургаския квартал \"Ветрен\". Инцидентът е станал снощи малко преди 7 часа. Детето се е връщало от училище. За да пресече натиснало бутона на светофара и пресякло пешеходната пътека. Блъснато е от автомобил, управляван от 51-годишен мъж от Айтос.\r\n\r\nДетето беше оперирано и няма опасност за живота му, предаде Bulgaria ON AIR.\r\n\r\nОт полицията съобщават, че момичето е пресякло на червено, но близките му твърдят, че често бутона на светофара не работи.\r\n\r\nХората от квартала настояват да се помисли за проект, който да изведе трафикът от квартала.", "date": "2019.12.03", "title": "Блъснаха 10-годишно дете на пешеходна пътека в Бургас"}
{"url": "https://www.dnes.bg/crime/2019/12/03/apashi-nahyltaha-s-vzlom-v-poshtenska-stanciia-zadignaha-2-50-lv.431683", "text": "Крадци са влезли с взлом в пощенската станция във видинското село Цар Шишманово и откраднали пари и мостри на лотарийни билети. \r\n\r\nКриминалното деяние е извършено вчера. \r\n\r\nЗа него е съобщила служителка в клона на \"Български пощи\", съобщи МВР.\r\n\r\nПо първоначални данни откраднатата сума е 2.50 лв. \r\n\r\nЗапочнала е ревизия за установяване на евентуални други липси от пощенската станция.", "date": "2019.12.03", "title": "Апаши нахълтаха с взлом в пощенска станция, задигнаха 2,50 лв."}
{"url": "https://www.dnes.bg/mish-mash/2019/12/03/smart-televizorite-mishena-na-hakerite.431688", "text": "От ФБР публикуваха официално съобщение, в което предупреждават за опасностите на смарт телевизорите, пише „Индипендънт“, цитиран от bTV. \n\r\nТехниката е сред най- купуваните стоки на \"черен петък\" и „кибер понеделник“. Потребителите използват намаленията да се сдобият с най- модерните модели телевизори на пазара. \n\r\nСъвременните смарт телевизори разполагат с екстри като интернет връзка, камери и микрофони. Тези екстри улесняват използването на телевизорите, но и излагат хората на риск. \n\r\n„Освен възможността производителите и компютърните специалисти да слушат разговорите ви и да ви наблюдават, смарт телевизорите са врата към дома ви за хакери и крадци“, пише от ФБР в предупреждението.\n                    \n                    \n                \n                \n                \n                \r\nХакването може да бъде разнообразно. Хакерът може да придобие контрол над телевизора, като може да сменя канали, да усилва и намалява звука, както и да пуска неподходящи клипове на децата. Най- опасно от всичко е хакерите да получат достъп до камерата и микрофона на телевизора, с които могат да ви наблюдават. \r\n \r\nОт ФБР съветват потребителите добре да разучат функциите на смарт телевизорите си, да променят настройките като изключат камерата и микрофона. Класическият метод със зелепянето на лепенка също е добър вариант в борбата с хакерите. \r\n ", "date": "2019.12.03", "title": "Смарт телевизорите: Мишена на хакерите"}
{"url": "https://www.dnes.bg/politika/2019/12/03/okonchatelno-4-mlrd-i-700-mln-za-nzok.431758", "text": "Депутатите приеха окончателно бюджета на  Националната здравноосигурителна каса (НЗОК) за 2020 г. Предвидените пари за здраве са 4 млрд. и 700 млн. лева. \n\n\n\r\nПарите за болнична помощ ще са 2 млрд. и 800 млн. лева, за лекарства са предвидени 1 млрд. и 200 млн. лева.\n\r\nТова стана с гласовете на депутатите от ГЕРБ, \"Обединени патриоти и \"Воля\". Против гласуваха БСП и ДПС. \n\r\nУправляващите се съгласиха да приемат предложението на БСП за 6 млн. лв. повече за резерва за извънболнична помощ. Още 3 млн. лева бяха дадени за специализираната извънболнична помощ, както и още 3 млн. лв. за медико-диагностична дейност, предаде  \n                    \n                    \n                \n                \n                \n                \r\nВъпреки това от БСП и ДПС заявиха, че средствата са недостаъчни, а философията на бюджета противоречала на действащите в Европа модерни практики. \n\r\nСпоред социалистите парите за болнична помощ продължават да надхвърлят значително тези за извънболнична, което било нелогично.\n\r\nИ догодина НЗОК ще продължава да плаща такса на НАП за събиране на здравните вноски. \n\r\nДепутатите продължават да обсъждат също на второ четене бюджета на ДОО. Заложено е минималната работна заплата да стане 610 лева, ръстът на заплатите в бюджетния сектор да е с 10 на сто, а минималната пенсия - 250 лева от първи юли догодина.", "date": "2019.12.03", "title": "Окончателно: 4 млрд. и 700 млн. за  НЗОК"}
{"url": "https://www.dnes.bg/sofia/2019/12/03/130-mashini-na-teren-v-sofiia-da-chistiat-snega.431748", "text": "Над 130 снегопочистващи машини в момента са на терен в София, съобщиха от пресцентъра на Столичната община.\r\nСледобед е започнало обработването със смеси срещу заледяване на улици и булеварди преди интензивния трафик в града. \nОбработват се трасетата, по които се движи градският транспорт, както и стръмни участъци, мостове и основни улици.\n\r\nВ момента градският транспорт се движи навсякъде по обичайните си маршрути. Водачите на превозни средства да карат със съобразена скорост и автомобили, оборудвани за движение при зимни условия, апелират от общината.\n\r\nПодходите към планината Витоша се опесъчават. Обработени са пътищата Драгалевци – Алеко и Бояна – Златни мостове. Автомобили, които ще предприемат пътуване в планината, трябва да бъдат снабдени с вериги.\n                    \n                    \n                \n                \n                \n                \r\nШест екипа на Аварийна помощ и превенция извършват обходи на терен в различни райони на града, както и на Южната дъга на околовръстен път.\r\nЕкипи на Столичния инспекторат контролират дейността на почистващите фирми.", "date": "2019.12.03", "title": "130 машини на терен в София да чистят снега"}
{"url": "https://www.dnes.bg/index/2019/12/03/da-umresh-i-da-se-vyrnesh-istoriiata-na-katrin-kaspyr-i-tehnite-syuchenici.431686", "text": "На 11 февруари 2011 година, Катрин и още 11 нейни съученици отиват на екскурзия. Качват се на лодка от пристанището Praesto Fjord в Дания.\r\n\r\nПреди да се усетят, тя се обръща и всички падат в леденостудената вода. Температурата й е едва 2 градуса по Целзий. \n\r\n\"Беше вледеняващо, толкова студено... имаше лед върху водата“, спомня си Катрин за онзи ден. \n\r\n“Времето беше лошо, много ветровито. Лодката се обърна в средата на морето и всички изпадаха от нея“, разказва нейният съученик Каспър.  \n\r\n\"Озовах се под лодката и когато изплувах от водата, кошмарът започна. Всички крещяха, беше нереално. Можеше да видиш паниката им. Учителите ни казаха, че трябва да плуваме, иначе ще умрем“, казва Катрин пред BBC. \n                \n                \n                \r\nВсички те се намират на стотици метри от брега. \n\r\n\"Не можех да плувам. Един от приятелите ми доплува до мен, за да ми помогне. Но след малко бях клинично мъртъв заради температурата на водата“, спомня си Каспър. \n\r\nСърцето му спира. \n\r\nОще шест негови съученици изпадат в клинична смърт. \n\r\nКатрин успява да изплува. Въпреки че получава екстремна хипотермия, тя стига до брега, но се губи в гората. \n\r\n\"Много беше трудно, защото нямах никакви сили в краката. Постоянно падах. В този момент си помислих: „ Ок, ще умра“. Тогава видях един мъж. Благодаря на Бог, че го видях, и започнах да крещя силно“, разказва оцелялото момиче.\n\r\nЛекарите кацат на близо с хеликоптер.\n\r\n\"Този мъж бягаше към нас и повтаряше: Мъртви са! Всички са мъртви!“, спомня си доктор Стийн Барнунг. \n\r\n\"Те бяха студени. Бяха леденостудени. Бяха в клинична смърт... млади тийнейджъри. Но когато някой е толкова студен, колкото тях, знаем, че можем да го спасим. Те са мъртви, но не наистина мъртви. Все още имаме шанс“, казва доктор Майкъл Ягер  Ванше от болницата в Копенхаген. \n\r\nЕкстремната хипотермия, която спира сърцата на децата, забавя и метаболизма им. Това означа, ме органите им могат да започнат да работят отново, след като се стоплят. \n\r\n\"Започнахме да затопляме кръвта им с 1 градус на всеки 10 минути“, разказва доктор Ванше. \n\r\nШест часа след инцидента, сърцата на децата бият отново. \n\r\n\"Каспър възстанови нормалния си сърдечен ритъм на 26 градуса“, допълва медикът. Но през всяка минута прекарана без кислород, близо два милиона мозъчни клетки умират“, казва още лекарят. \n\r\nОттам нататък главният фокус падаше върху мозъка. Ще се възстановят ли тези пациенти? \n\r\nБащата на Каспър му прави няколко снимки, докато е в болничното легло. Момчето е в кома. Никой не знае дали мозъкът му, както и тези на останалите деца, са пострадали сериозно от липсата на кислород. \n\r\nСлед няколко дни обаче всички те се събуждат, едновременно. Родителите и приятелите им в чакалнята започват да подскачат и да крещят от радост. \n\r\n\"Понякога получавам ментални сривове. Най-лошо е, когато съм в училище и вече не съм толкова добра в запомнянето на неща“, казва Катрин. \n\r\n\"Не можем да видим нищо извън нормалното на скенерите. А това е невероятно. Това е най-големият брой жертви на хипотермия, които са били съживени наведнъж, със 100% оживели“, казва доктор Ванше. ", "date": "2019.12.03", "title": "Да умреш и да се върнеш: Историята на Катрин, Каспър и техните съученици "}
{"url": "https://www.dnes.bg/balkani/2019/12/03/syrbiia-niama-namerenie-da-stava-chlen-na-nato.431745", "text": "Сърбия не възнамерява да става член на НАТО, доколкото огромно мнозинство от гражданите на страната се обявяват против това, заяви сръбският първи заместник министър-председател и външен министър Ивица Дачич в интервю за ТАСС преди утрешното посещение на сръбския президент Александър Вучич в Русия.\n\r\nЩо се касае до членство в НАТО, Сърбия има много ясна позиция по този въпрос. Ние не желаем да ставаме член на алианса, това не искат и огромното мнозинство от нашите граждани. И Сърбия, и НАТО са удовлетворени от степента на достигнатото сътрудничество - много добро и постоянно развиващо се, но ние нямаме амбиция да го превърнем в постоянно членство. Както ви е известно, Сърбия се придържа към политика на военен неутралитет, което предполага съществуване извън всякакви международни военни съюзи, подчерта външният министър.\n                    \n                    \n                \n                \n                \n                \r\nПо-рано сръбският президент Вучич излезе с предложение да се приеме декларация за военен и политически неутралитет на страната. Очаква се, че такъв документ може да бъде приет до 15 февруари 2020 г.\n\r\nВъншнополитическият курс на Сърбия предвижда запазване на приятелските отношения с Русия и Китай, както и развитие на връзките с ЕС и САЩ, отбелязва ТАСС, цитирана от БТА.\n\r\nСтратегическият курс на Сърбия за влизане в ЕС не трябва да нанася вреда на отношенията на Белград с Москва и Пекин, посочи Дачич в интервюто.\n\r\nНашият стратегически курс е да станем членове на ЕС, това е съвсем естествено и логично, тъй като на страните от ЕС се падат почти две трети от нашия стокооборот, най-големите инвестиции постъпват от ЕС, географски и културно ние принадлежим към този район, в страните от ЕС живеят огромен брой наши граждани... Но ние смятаме, че този наш стратегически курс не трябва да нанася вреда на сътрудничеството с други страни, преди всичко с Русия, която се явява наш традиционен приятел и партньор. Подобна е ситуацията и с Китай, с който ние все повече сътрудничим за взаимно удовлетворение, изтъкна Дачич.\n\r\nПо думите му Белград разглежда подготовката за влизане в ЕС като процес на реформиране на обществото и икономиката. Бъдещо членство в ЕС ние разглеждаме не като цел, а като средство за развитие на стандартите, при които живеят нашите граждани, каза Дачич. Същевременно той изтъкна, че Белград вижда, че сега ЕС не е готов за разширяване, тъй като \"се намира във фаза на вътрешно преразглеждане и моделиране на своите предишни правила на функциониране, което еднозначно влияе негативно на способността му да приема нови членове\".\r\n ", "date": "2019.12.03", "title": "Сърбия няма намерение да става член на НАТО"}
{"url": "https://www.dnes.bg/stranata/2019/12/03/myjyt-spasil-momiche-vyv-vlaka-pomogna-i-na-semeistvo-v-pojar.431756", "text": "Петър Бонев, който спаси от смърт 20-годишното нападнато във влака момиче, преди два дни е спасил и семействоот Пазарджик при пожар в апартамента им, пише.\r\nПетър бе награден с почетен плакет, грамота и парична сума за проявеното геройство във влака от кмета на община Лесичово инж. Серьожа Лазаров.\n\n\n\r\nНа 1 декември Бонев, жена му и негови близки отишли да хапнат пица в Пазарджик. Объркали пътя и докато карали по централна улица 25-годишният мъж се оглеждал за пицария. В този момент преминавали край жилищен блок и Петър видял да избухва пламък в стая на апартамент на първия етаж. Без да се двоуми спрял колата, с помощта на братовчед си се покатерил на терасата и през отворената врата влязъл в кухнята на жилището.\r\n                    \n                    \n                \n                \n                \n                \"Вътре нямаше никой. От микровълнова печка излизаха пламъци, всичко беше в дим. Успях да угася печката с подръчни материали, полях и с вода\", разказва спасителят. Той тръгнал да търси собствениците на жилището и ги открил в една от стаите. Мъж, две жени и малко дете. \"Извиних им се за нахлуването и им казах, че в апартамента им е имало пожар. Те въобще не бяха усетили. Влязоха в кухнята и се хванаха за главите\". Веднага след това Бонев си тръгнал.\r\nТой не знае кои са хората, които е спасил. Освен от кмета на община Лесичово Петър Бонев беше награден и от кметицата на родното му село Церово Таня Чеширова. Получи и парична награда от местна коалиция общински съветници и подаръци от децата на детската градина в село Боримечково, които са възхитени от подвига му.", "date": "2019.12.03", "title": "Мъжът, спасил момиче във влака, помогна и на семейство в пожар"}
{"url": "https://www.dnes.bg/obshtestvo/2019/12/03/donorskite-karti-svyrshaha-otpechataha-novi-30-hiliadi.431746", "text": "Петдесетте хиляди донорски карти са изчерпани, но са отпечатани нови 30 хиляди, съобщи директорът на Изпълнителна агенция \"Медицински надзор\" Росен Иванов, цитиран от БТА. \n\n\r\nЧрез донорските карти всеки може да стане донор на орган в случай на мозъчна смърт. Картите нямат юридическа стойност. \n\r\n\"При една донорска ситуация в най- добрия случай могат да се спасят 6-7 живота, но в България това не се случва заради крехкото ниво на донорството\", каза още Иванов.\n\r\nБългария е с най- ниския процент на донорство в цяла Европа, оточни доц. Ивелин Такоров, началник на Военномедицинска академия. Годишно пре нас има около 22 донора, докато в Европа има 15-18 донора на милион население, посочи още лекарят. \n                    \n                    \n                \n                \n                \n                \r\n\"Ако не се справим с донорството, дори и България да стане пълноправен член на \"Евротрансплант\", няма да получим оргън\", допълни доц. Такаров. \n\r\nВажно е да се проявява респект към близките на донора, както и информация за донора да се пази в конфиденциалност, което в страната ни не се случва, поясни доц. Такоров. Все още трансплантациите в страната ни са рядкост и сензация, и медиите бурно ги отразяват, допълни той. \r\n ", "date": "2019.12.03", "title": "Донорските карти  свършаха, отпечатаха нови 30 хиляди"}
{"url": "https://www.dnes.bg/zvezdi/2019/12/03/bekym-pak-skandalizira-celuva-dyshteria-si-po-ustnite.431697", "text": "Дейвид Бекъм отново скандализира феновете си. Бившият футболист за пореден път постна снимка, на която целува по устните дъщеря си - Харпър.\r\nДейвид и 8-годишната Харпър са били на ледената пързалка пред Националния исторически музей в Лондон. \n\r\n\r\nСъпругът на Виктория е публикувал още няколко снимки, на които се вижда как малката кара кънки на леда. Има и фото, на което той и Харпър се прегръщат, но Бекъм е оставил като главна снимка именно тази с целувката.\r\n\r\nПрез последните години бившият футболист няколко пъти поства различни снимки, на които целува дъщеря си по устните и често е критикуван за това свое решение. Интернет потребителите коментират, че е странно двамата да се целуват така, тъй като това е романтична целувка.\r\n\r\nБекъм обаче явно не се впечатлява от негативните коментари, а дори преди известно време беше казал: \"Ние просто искаме да покажем на децата, че ги обичаме. Целувам всичките си деца по устните\".\r\n \r\n", "date": "2019.12.03", "title": "Бекъм пак скандализира: Целува дъщеря си по устните"}
{"url": "https://www.dnes.bg/stranata/2019/12/03/bezvodieto-v-pernik-zaradi-rykovodeneto-na-vik-drujestvoto.431666", "text": "Ситуацията в Пернишко след обявения воден режим продължава да е тревожна. Язовир \"Студена\" все още е на критичния минимум. В ситуацията беше замесен и Радомир - оказва се, че вода от язовира е била пренасочвана към града, независимо от индикациите за наближаваща криза. Кметът на Перник Станислав Владимиров и градоначалникът на Радомир Пламен Алексиев коментираха ситуацията пред БНТ.\n\n\n\r\n\"Заглавия като \"Отклонена е водата за Радомир\" и \"Спряно е източването за яз. \"Студена\" за Радомир\" за мен не отговарят на истината. Защото водоизточникът, който ползва помпената станция \"Крапец\" и го насочва към Радомир на практика е преди яз. \"Студена\". Водата не влиза в яз. \"Студена\". Водата влиза в помпената станция и оттам се насочва към посока Радомир и, когато не работи, прелива през бента и отива през дерето директно към яз. \"Студена\"\", каза Пламен Алексиев.\n                    \n                    \n                \n                \n                \n                \r\n\"Ние сме един ВиК оператор. Едно дружество няма интерес да прави нещо подобно. На практика нашата задача е да направим възможното по-лесно да мине водният режим и да се търсят причините, което според мен са довеждащите водопроводи, защото там са големите загуби\", добави той.\n\r\n\"Сигналите са били много, много назад във времето, че Перник ще изпадне в тази криза. Всичко е в начина на ръководене на ВиК дружеството. Министърът е прав - Радомир трябва да черпи при аварийни ситуации вода от станция \"Крапец\". Кметът не е виновен - той иска да осигури комфорт на неговите жители. Виновно в тази ситуация е ВиК дружеството в Перник - ръководството, а не обикновените служители\", каза кметът на Перник.  Най-странното е, че когато вече сме във воден режим, ние продължаваме да насочваме вода към Радомир. А те имат други водоизточници\", добави той.\n\r\nКметът на Радомир каза, че не е знаел, че яз. \"Студена\" не е основен, а авариен водоизточник на града.\n\r\nСтанислав Владимиров потвърди, че водният режим дава резултати към настоящето, като обаче възникват множество аварии.", "date": "2019.12.03", "title": "Безводието в Перник – заради ръководенето на ВиК дружеството"}
{"url": "https://www.dnes.bg/index/2019/12/03/fenove-skochiha-na-x-factor-zaradi-the-pussycat-dolls.431731", "text": "След като стана ясно, че The Pussycat Dolls се събират отново, момичетата излязоха с неочакван пърформанс в шоуто на талантите \"X Factor\". Именно там и Никол Шерцингер е част от журито.\r\nСлед предаването обаче, появата им на сцената бе противоречиво приета от зрителите. Момичетата получиха доста критики, че The Pussycat Dolls са излезли по време на семейното шоу в неприлични костюми.\r\n \r\nСпоред някои зрители, това е недопустимо, тъй като има и детска аудитория и е до 9 часа вечерта.\r\n \r\n\"Какво е това, което направиха The Pussycat Dolls! Почти видях какво са закусвали“, \"Това е позор за семейно шоу\", \"Тя е великолепна, но нужно ли бе да облече стар костюм на Шер“, гласяха част от коментарите.\r\n \r\nЗатова пък други приеха възторжено появата им пред публика и с радост ги приветстваха, без да се интересуват от провокативните им костюми. \n                \r\n \r\n", "date": "2019.12.03", "title": "Фенове скочиха на \"X Factor\" заради The Pussycat Dolls"}
{"url": "https://www.dnes.bg/crime/2019/12/03/policai-spriaha-jena-i-tia-izhvyrli-kokain-ot-kolata-si.431757", "text": "Вчера следобед в с. Шереметя е извършена проверка на лек автомобил \"Рено\", управляван от 34-годишна жена от гр. Велико Търново.\r\nНепосредствено преди започване на проверката тя изхвърлила от автомобила пакет, информира МВР - Велико Търново.\r\n\r\nПри извършения оглед е установено, че той съдържа 35 полиетиленови плика с бяло прахообразно вещество, с тегло около 35 грама, което при полеви наркотест е реагирало на кокаин.\r\n\r\nВодачката е задържана с полицейска мярка до 24 часа. По случая е започнато досъдебно производство, съобщава .", "date": "2019.12.03", "title": "Полицаи спряха жена и тя изхвърли кокаин от колата си"}
{"url": "https://www.dnes.bg/akoshtete-vqrvaite/2019/12/03/6-vyprosa-koito-da-si-zadadete-ako-tyrsite-shtastieto.431625", "text": "Всекидневно търсим отговори, но сякаш малко се замисляме върху въпросите. Правилният въпрос в подходящия момент може да промени хода на събитията, на това как ще действаме. Днес споделяме с вас 6 въпроса, които могат да променят живота ви.\r\n\r\nХората, които ни заобикалят, влияят на нашата нагласа, действия и настроения. Често без да го осъзнаваме. Помислете за вашите колеги, с които сте си по-близки, роднините, приятелите. Когато са в обкръжението ви усещате ли подкрепа, вдъхновение, приятни емоции или точно обратното? Животът ви прилича на средата му, ето защо избирайте разумно на кого отдавате времето и енергията си.\r\n\r\n                    \n                    \n                \n                \n                \n                Губим енергия, време и нерви, в това да се опитваме да променим събития, които не зависят от нас, да ги предвидим и да се тревожим за неща, които може и да не се случат, а вместо това пропускаме възможностите в настоящия момент. Това, което зависи от нас са нашите действия, мисли, чувства. Останалото няма как да контролираме.\r\n\r\nАко нямате идея как изглежда денят ви, кое в него ви кара да се усмихнете, да се почувствате по-добре, то как ще планирате бъдещето? Как ще знаете кое от положителните неща, които са ви се случили искате да доразвиете, да направите ваши хобита, навици.\r\n", "date": "2019.12.03", "title": "6 въпроса, които да си зададете, ако търсите щастието"}
{"url": "https://www.dnes.bg/rusia/2019/12/03/v-chukotka-vandali-nadpisaha-t-34-vyrhu-poliarna-mechka.431747", "text": "На видео, разпространено в социалните мрежи в Русия се вижда, че полярна мечка е била надраскана от неизвестни вандали, вероятно с черен спрей, като върху нея е изписано Т-34, предава BC.\n\r\nВ момента тече разследване, за да се установи къде точно в арктична Русия е заснето видеото.\n\r\nТ-34 е руски основен боен танк, който изиграва важна роля в победата на СССР над Германия във Втората световна война.\n\r\nВидеото е било разпространено във Facebook от Сергей Каври, член на WWF.\n\r\n  Каври заяви, че видеото е било разпространено от местни жители на руския североизточен Чукотски автономен регион, а учените, които работят и наблюдават местната фауна не може да са извършили подобно нещо.\n                    \n                    \n                \n                \n                \n                \r\n\"Не знам детайлите за това в кой регион, град или район е било направено\", каза той.\n\r\nУчен от Института за биологичните проблеми на севера, Анатоли Кочнев каза, че е малко вероятно мечката да е била боядисана по този начин, ако не е била упоена преди това.\n\r\nТой добави, че написаното е много симетрично и няма как мечката да е можела да се движи по време на вандалския акт.\n\r\nКочнев каза, че инцидентът може да се е случил в отдалечения руски регион Новая Земля, където по-рано екип от специалисти се наложи да упои бяла мечка, която е влизала в населени места в района. \n\r\nКочнев добави, че може да отнеме седмици докато боята се измие от мечката и може да й причини проблеми, тъй като животното разчита на своя бял „камуфлаж“, за да ловува в снега.\r\nЕскпертите се опитват да установят произхода на видеото.\n\r\nВ руските медии се спекулира, че този акт е свързан с общественото недоволство в северните части на Русия, в които хората са гневни, че се допуска бели мечки да идват толкова близо до населените места.\n\r\nПрез февруари 2019 г. беше обявено извънредно положение в региона на Новая Земля, тъй като десетки бели мечки се появиха в много градове и села. Тогава се появиха и видеоклипове, които показваха как животните се разхождат и разглеждат сгради в населени места в арктична Русия.\r\n ", "date": "2019.12.03", "title": "В Чукотка: Вандали надписаха \"Т-34\" върху полярна мечка"}
{"url": "https://www.dnes.bg/cars/2019/12/03/zaplaha-za-elektromobilite-shte-ima-li-nedostig-na-baterii.431671", "text": "Две компании от Южна Корея, произвеждащи батерии за електромобии - SK Innovation и LG Chem, заведоха дела една срещу друга за нарушение на патенти права. Спорът между тях е напът да нанесе сериозен удар на автомобилната индустрия, тъй като ще наруши доставките на акумулатори за електрически превозни средства.\r\n\r\nВсичко започва през 2018 г., когато SK Innovation сключва сделка за милиарди с Volkswagen за доставка на батерии за електромобилите, които германската компания произвежда в САЩ. През 2019 г. от LG Chem обвиняват конкурента си в кражба на търговска тайна.\r\n\r\nСтигна се до спор в съда, като и двете компании работят активно за саботиране на дейността на конкурента на американска земя. Борбата е за доставка на акумулатори за Volkswagen, Chevrolet Bolt, Ford, Jaguat I-Pace, Audi e-Tron и KIA Niro.\r\n", "date": "2019.12.03", "title": "Заплаха за електромобилите – ще има ли недостиг на батерии?"}
{"url": "https://www.dnes.bg/mish-mash/2019/12/03/greta-e-na-tvyrda-zemia-akostira-v-portugaliia.431726", "text": "\n\r\nСлед като измина повече от 3000 мили и три седмици пропътувани през Атлантическия океан, Грета Тунберг пристигна в Лисабон. Вчера активистката обяви, че ще закъснее за срещата на ООН в Мадрид в социалните мрежи. Вчера тя написа: \"Последният ни ден в окена. Вече помирисваме земята\".\n\r\nВъв вторник и сряда Грета ще се срещне с активисти в Португалия преди да отпътува за Испания, където ще държи реч на COP25. \n\r\nПортугалският министър благодари на 16-годишната шведка за усилията й чрез писмо, тъй като той вече е в Мадрид за срещата на ООН. \n\r\nПрезидентът на страната Марселу Рибелу ди Соза също поздрави Грета и заяви, че \"е удоволствие тя да е в Лисабон, но не чувствал, че ще е на място, ако лично посрещне активистката\".\r\n                    \n                    \n                \n                \n                \n                Грета пропусна първия ден на COP25 тъй като силни ветрове забавиха пристигането й. Тя отплава на 13 ноември от Вирджиния заедно със своя баща.\r\nПристигането й съвпадна с публикуването на нов научен доклад, според който има все повече доказателства, че светът става все по-топъл. През сегашното десетилетие вероятно ще бъде регистриран нов температурен рекорд, отбелязва АП.\r\nТунберг пристигна от САЩ, пътувайки на 15-метровата яхта \"Ла Вагабонде\" на австралийско семейство. Корабът се движи с възобновяема енергия, използвайки слънчеви батерии и хидрогенератори за енергийните си нужди.\r\nЧилийската министърка на околната среда Каролина Шмит приветства ролята на Тунберг в привличането на вниманието към заплахата от климатичните промени. Шведската тийнейджърка е \"лидер, който успя да промени сърцата на много млади хора и много хора по целия свят\", заяви Шмит на конференцията в Мадрид.\r\nОчаква се в Лисабон Тунберг да се срещне с местни лидери и други активисти. Представители на шведската активистка заявиха, че не могат да потвърдят кога тя ще замине за Мадрид, намиращ се на 600 км на изток.", "date": "2019.12.03", "title": "Грета е на твърда земя, акостира в Португалия "}
{"url": "https://www.dnes.bg/world/2019/12/03/nato-s-udar-ako-rusiia-napadne-polsha-i-baltiiskite-strani.431717", "text": "НАТО не разглежда Русия като враг, но ще отвърне, ако тя атакува Полша и балтийските страни, предупреди генералният секретар на алианса в интервю за полския всекидневник \"Жечпосполита\", предаде Франс прес.\n\r\n\"Чрез мощно присъствие на сили на НАТО в Полша и трите балтийски страни изпращаме много мощен сигнал на Русия: при атака срещу Полша и балтийските страни отговор ще даде целият алианс\", заяви Йенс Столтенберг на фона на започващата днес среща на върха на НАТО в Лондон.\n\r\n\"Не определяме Русия по този начин (като враг на НАТО, бел. АФП). Просто ще отвърнем в случай на нужда. Трябва да сме сигурни, че онова, което видяхме в Украйна - инвазия на Русия срещу неин съсед - не може да бъде повторено срещу един член на НАТО\", добави Столтенберг.\n\r\n                    \n                    \n                \n                \n                \n                НАТО е готова да отговаря на военните заплахи от страна на Китай, което е принципно нова задача за алианса, поставял си преди за цел само да възпира Съветския съюз и Русия. Това заяви междувременно Йенс Столтенберг след среща днес с президента на САЩ Доналд Тръмп преди форума в Лондон, предаде ТАСС, цитирана от БТА.\n\r\n\"Не се каним да местим НАТО в Южнокитайско море, но трябва с общи усилия да отговаряме на заплахите от страна на Китай, включително в киберпространството\", каза генералният секретар на алианса.\r\n ", "date": "2019.12.03", "title": "НАТО с удар, ако Русия нападне Полша и балтийските страни"}
{"url": "https://www.dnes.bg/mish-mash/2019/12/03/jenite-ot-kino-roial-premiera-na-trilyra-na-lea-koen.431708", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Млад журналист разкрива тайна на 80 години в книгата исторически трилър \"Жените от Кино Роял\". Всичко това се случва в новата книга на писателката Леа Коен.\n\r\n\"Тайните в тази книга са свързани с нещо, което досега не съм изследвала. Историята на българските нрави през последните 80 години и историята на нестандартното в тях\", сподели Коен в студиото на \"България сутрин\".\n\r\n\"Романът не е феминистки. Той е за отношения между мъже, жени и между мъже с нестандартни жени. Нестандартни жени наричам тези, които си позволяват и имат смелостта на собствен избор. Личният избор на жената е нещо, което винаги е обвързвано с повече обществени санкции, отколкото личния избор на мъжа\", отбеляза Коен в ефира на \n                    \n                    \n                \n                \n                \n                \r\nНестандартният избор е и това, което събира жените от \"Кино Роял\" и ги обединява.\n\r\n\"Жените днес са по-устойчиви и по-свободни в изборите си, отколкото мъжете. Според мен проблемът в манталитета е в еволюцията на българския мъж\", заяви авторът на книгата.\n\r\nДействието в романа се развива на една единствена улица в София - \"Раковски\". Концентрирано е в един много ключов център за столицата - \"Кино Роял\", където днес се помещава театър \"Българска армия\"; Военният клуб и комплексът \"Славянска беседа\".\n\r\nЛеа Коен добави, че тази книга е посветена на жените, но се надява да я прочетат и повече мъже. \n\r\n\"Те ще се изненадат какви възможносати за еволюция ние мислим, че има у тях\", каза Леа Коен.\n\r\nПредставянето на книгата е днес от 18 ч. в театър \"Българска армия\".", "date": "2019.12.03", "title": "\"Жените от Кино Роял\" - премиера на трилъра на Леа Коен "}
{"url": "https://www.dnes.bg/obshtestvo/2019/12/03/sacheva-veche-e-ministyr-ot-bsp-skochiha-djendyr-ideologiiata-se-vryshta.431695", "text": "Управляващи и опозиция влязоха в остър словесен сблъсък в пленарната зала по повод рокадата в социалното министерство. Предложението на премиера Бойко Борисов вместо Бисер Петков министър да стане Деница Сачева, която досега беше зам.-министър на образованието, бе разкритикувано остро от БСП, ДПС и \"Атака\".\r\nВ крайна сметка кандидатурата й, която влезе извънредно в дневния ред на депутатите, бе подкрепена от 114 народни  представители, 106 бяха \"против\" и трима гласуваха с \"въздържал се\". \n\n\n От парламентарната трибуна Сачева каза, че социалната политика е комплексна и изисква познания в областта на  здравеопазването, образованието и финансите, в които тя има опит.\r\n                    \n                    \n                \n                \n                \n                \"Да си министър, означава да си част от  изпълнителната власт. Ясно е, че управленските приоритети на това  коалиционно правителство са вече разписани, не би  следвало да има изненади в това отношение\", посочи Сачева.\r\nТя отговори и на нападки от опозицията, че прокарва джендър идеологията. Полът  се определя биологично - против съм насилието срещу жени и деца и съм  за традиционното семейство между мъж и жена, подчерта новият министър.\r\nДебатите по кандидатурата й в парламента продължиха около два часа.\r\n\"Поредната рокада във властта е симптом за блокаж за управленски  системи, а с Деница Сачева джендър идеологията отново се връща на  политическото поле\", заяви социалистът Драгомир Стойнев, според когото смяната подсказва криза.\n\r\n\"Имаме системен проблем. За три мандата, вярно все непълни, ГЕРБ не  проведе нито една успешна реформа. Нещо повече - вие от ГЕРБ разбихте  цели системи. Адиминстративната система я напълнихте с партийно-лоялни  некадърници, но се провалихте в електронното правителство\", обвини още  Стойнев.\r\nТой разкритикува и образователната система. \"Стигнахме дотам, че  започнахме да превеждаме и \"Под игото\". Тук ще изберем и министър, за  когото не е имало турско робство, а османско присъствие. Т.е. вие сте  съгласни с подобна характеристика, уважаеми патриоти\", подчерта Стойнев.\r\nНякой говори силно или вика, когато няма какво да каже, коментира пък вицепремиерът Томислав Дончев, който представи номинацията на Сачева.\r\n\"Не ме изненадва оставката на социалния министър, а че цялото правителство не си подава оставката\", каза \r\nГеорги Гьоков от БСП, според когото икономическата и особено социалната политика на кабинета е катастрофална за държавата.\r\nОт ДПС заявиха, че няма да подкрепят рокадата и смяната на министър на  принципа \"стани да седна\". Това няма да реши проблемите в социалната  сфера, посочи депутатът Хасан Адемов. По думите му социалното разслоение в обществото е това, което дразни всички български граждани.\r\nДесислав Чуколов от \"Атака\" каза, че от партията ще гласуват против Деница Сачева да бъде социален министър и настоя тя да посочи позицията си по Истанбулската конвенция.\r\nСпоред Валери Симеонов пък се случва нещо съвсем естествено със смяната на един министър с друг. \"Защо е тази истерия, този негативизъм? Имам чувството, че избираме папа!\", коментира лидерът на НФСБ и допълни, че като министър Сачева ще изпълнява управленската програма, а не \"вселенски злодейства като Дарт Вейдър\". \n\r\nНиколай Сираков от ГЕРБ изтъкна качествата на Бисер Петков, но посочи, че Деница Сачева би могла да се справи с предизвикателствата в новата ситуация.\r\nСоцлидерката Корнелия Нинова обаче разкритикува, че за смяната няма мотиви и поиска министрите да кажат защо не могат да работят с Бисер Петков, както твърди премиерът.\r\n\"Вие ги сменяте тези министри като носни кърпи. По този начин се опитвате да отпушите напрежение, за да не стигне въпросът до първия, но първият винаги носи отговорност\", настоя Нинова.", "date": "2019.12.03", "title": "Сачева вече е министър, от БСП скочиха: Джендър идеологията се връща!"}
{"url": "https://www.dnes.bg/stranata/2019/12/03/fatalen-sluchai-17-godishna-pochina-v-bolnica-dva-dni-sled-rajdane.431724", "text": "17-годишната Мария Димитрова е починала след раждане в частната болница в Панагюрище, съобщи бащата на починалото момиче Огнян Янев пред \"Фокус\". \n\r\nТой обясни, че дъщеря му е постъпила в лечебното заведение на 27 ноември, раждайки момченце чрез секцио. \n\n \n\r\n\"След раждането се чувстваше добре, ходихме да я видим. Кръсти детето на моето име - Огнян. На другия ден отидохме на свиждане. Тя видя бебето, радваше се, беше добре. На следващия ден следобед майка й отиде до болницата, за да я види. Тя отново беше добре. Вечерта получихме телефонно обаждане към 21.00 часа, че дъщеря ни е настанена в Интензивното отделение и е зле. Ходих в кабинета на лекаря, който беше водил раждането, за да му кажа, че тя не е е добре. Той ми каза, че тя е здрава и няма да има проблеми. Освен това ми каза да дойда сутринта, за да се уверя, че е здрава. Прибрах се вкъщи, на следващия ден сутринта се обадиха от болницата, за да ни кажат, че Мария е починала\", обясни още Огнян Янев. \n                    \n                    \n                \n                \n                \n                \r\nОпечаленият баща допълни, че не са им позволили да я видят, не им е обяснено и от какво е починала. \n\r\n\"Обадиха ми се от Пловдив, че тялото е в моргата на болница \"Свети Георги\". И там се молихме на лекарите да ни позволят да я видим, но отново не ни разрешиха\", разказа Янев.\r\nБащата уточни, че е получил обаждане и от разследващ полицай, който е го информирал, че засега не могат да погребат детето си.\r\nОкръжната прокуратура в Пазарджик е образувала проверка по случая. \n\r\nИзвършен е оглед от следовател, иззети са медицинските документи, свързани с лечението на починалата жена. \n\r\nНазначена е комплексна експертиза от 3 вещи лица, която да определи причините за настъпването на смъртта. Докато не стане готова експертизата тялото на 17-годишната Мария Димитрова няма да бъде освободено.\r\n\"Разбираме, че на хората им е тежко, но трябва да приключи експертизата. Очакваме до две седмици това да стане\", уточни говорителят на Окръжната прокуратура Пламен Пантов.\n\r\nОт частното здравно заведение е иззета цялата документация по случая. Разпитват се и свидетели.\n\r\n\"МБАЛ „Уни Хоспитал“ – Панагюрище, изказва най-искрените си съболезнования за загубата на Мария Димитрова на нейните близки“, съобщиха от лечебното заведение.\n\r\nМария е била пациентка на лечебното заведение, където постъпва на 27 ноември за спешно цезарово сечение. Въпреки всички положени грижи и усилия от медицинските специалисти, на 28 ноември вечерта пациентката почива, уверяват от болницата.\n\r\nБлизките са уведомени своевременно – рано сутринта на 29 ноември, след което е назначена съдебно-медицинска експертиза. Пациентката е непълнолетна и затова повече подробности за състоянието ѝ не могат да бъдат давани.", "date": "2019.12.03", "title": "Фатален случай: 17-годишна почина в болница два дни след раждане"}
{"url": "https://www.dnes.bg/mish-mash/2019/12/03/reporteryt-na-bulgaria-on-air-blagoi-cicelkov-s-priz-jurnalist-nadejda.431719", "text": "Поредно признание за и репортера Благой Цицелков. Той получи отличие с номинация в категория  \"Журналист - надежда\" на осмите награди \"Валя Крушкина – журналистика за хората“, които бяха връчени на специална церемония на 2 декември.\r\nМладият журналист бе награден за материала си \"Граф, като гаф - Ремонт на ремонта\", посветен на реконструкцията на столичната улица \"Граф Игнатиев“. \n\r\nТова е поредното признание за репортера на Bulgaria ON AIR, който е част от екипа на телевизията от декември 2017 година.\r\nНа 1 ноември 2019 година Благой Цицелков спечели наградата \"Млад журналист\" на Съюза на българските журналисти. Той получава престижният журналистически приз, след като през 2017 година СБЖ го отличава в категорията за най-добър журналист до 35 години.\r\n                    \n                    \n                \n                \n                \n                През 2014 година Благой Цицелков печели награда в същата категория в конкурса \"Валя Крушкина – журналистика за хората\". Оттогава всяко лято репортерът на Bulgaria ON AIR се среща с ученици от различни учебни заведения, на които разказва за работата на телевизионния журналист.\r\nДокументалната му поредица \"В търсене на Камен\" печели специална награда на фестивала \"Българската Европа 2015“.\r\nПрез 2016 година Благой получава приза \"Скритото добро\" на Столична община, а година по-късно талантливият репортер е отличен и в кампанията \"Достойните българи“.\n\r\nВ репортажите си Благой разказа за различни социални проблеми, като специално място отделя и за истории за хора с големи сърца и мечти. Част от репортажите му се излъчват и в специалната журналистическа поредица Историите ON AIR с водещ Меглена Георгиева, която се излъчва всяка събота от 19 часа. Т\r\nой е автор на филма \"Спагети на помирението“, в който среща зрителите с единствения ресторант-пазител на оригиналната рецепта на спагетите, които задържат на една маса лидерите на враждуващите помежду си Северна и Южна Корея. Филмът е заснет по време на историческото посещение на Доналд Тръмп в Демилитаризираната зона и Северна Корея.\r\n ", "date": "2019.12.03", "title": "Репортерът на Bulgaria ON AIR Благой Цицелков с приз \"Журналист - надежда\""}
{"url": "https://www.dnes.bg/sport/2019/12/03/nagrajdavat-nai-dobrite-v-boinite-sportove-za-2019-g-na-ceremoniiata-zlaten-poias.431722", "text": "За  втора поредна година Националната асоциация на бойните спортове ще проведе годишните си награди „Златен пояс“, с които ще отличи най-добрите състезатели и треньори през 2019 година.\r\nЦеремонията ще се състои на 15 декември (неделя) от 17 часа в Sofia Event Center и ще бъде съпътствана от атрактивно шоу и демонстрации по кикбокс и муай тай, карате киокушин, таекуондо ITF, джу джицу, самбо, кендо, кудо, ушу, шотокан карате до, сумо, айкидо и канадска борба.\r\nТази година за престижните годишни награди ще се състезават над 40 000 спортисти, които членуват в 12-те федерации на Асоциацията.\r\nПо време на церемонията ще бъдат връчени призове в пет категории - „Най-добър спортист – мъж“, „Най-добър спортист – жена“, „Най-добър треньор“, „Ярка победа“, „Вярност на традициите“. Всяка една от 12-те федерации ще има възможност да раздададе и три индивидуални награди на своите бойци.\r\n                    \n                    \n                \n                \n                \n                Церемонията по награждаването е със свободен вход.\r\nГодишните награди „Златен пояс“ 2019 се провеждат със съдействието на ЗАД „Армеец“ и М Кар София - BMW и MINI дилър.", "date": "2019.12.03", "title": "Награждават най-добрите в бойните спортове за 2019 г. на церемонията \"Златен пояс\""}
{"url": "https://www.dnes.bg/world/2019/12/03/700-turski-sela-ostanaha-otkysnati-zaradi-snejna-vihrushka.431723", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСилни снеговалежи обхванаха Източна Турция, съобщи . Близо 700 населени места са откъснати от след като пътища и магистрали бяха затворени. \r\n\r\nСнежната покривка в ски курортите достигна 15 сантиметра. \r\n\r\nПървият сняг падна и в Будапеща. Снегът забави разписанията на железниците и летището в Унгарската столица. \r\n\r\nВ Съединените щати има повече от 40 милиона души блокирани от лошото време. Зимните условия предизвикаха транспортен хаос и стотици катастрофи. \r\n\r\nЛетищата в Сан Франциско, Ню Йорк, Бостън, Филаделфия, Чикаго и Вашингтон са блокирани. Над 800 полета са отменени, а над 6000 са със закъснения.", "date": "2019.12.03", "title": "700 турски села останаха откъснати заради снежна вихрушка"}
{"url": "https://www.dnes.bg/zvezdi/2019/12/03/prezidentyt-na-braziliia-leonardo-di-kaprio-proklet-da-si.431730", "text": "Освен с огромния си талант и множеството филмови роли, Леонардо ди Каприо стана известен и като един от най-върлите защитници на природата. Актьорът има собствена организация, която се бори срещу промените в климата и работи за по-зелена планета.\r\nДи Каприо беше един от първите, които се включиха в инициативи, които помагат на Бразилия да се справи с огромните пожари в Амазония, избухнали през това лято. Той дари близо 5 млн. долара чрез своята фондация Earth Alliance. Този му жест спечели на актьора множество позитивни реакции и похвали от целия свят.\r\nЕдин човек обаче явно не е на същото мнение. Президентът на Бразилия Жаир Болсонаро обвини Леонардо ди Каприо, че самият той причинява пожарите в Амазония. \n                    \n                    \n                \n                \n                \n                \r\n\"Този Леонардо ди Каприо е много готин, нали? Дарява пари, за да се пали Амазония\", заявява той пред свои привърженици в столицата на Бразилия. \r\nОбвиненията идват след като Болсонаро направи подобно изказване и във Фейсбук, назовавайки Ди Каприо като част от глобална кампания, която се води срещу страната му. „Леонардо ди Каприо, проклет да си, съюзяваш се с хората, които горят Амазония“. Нито едно от тези твърдения обаче не е подпечатано с доказателства от страна на главнокомандващия.\r\nИзглежда, че Болсонаро обвинява актьора, че финансира неправителствени организации, които, според президента, са виновни за пожарите. \r\n\r\n ", "date": "2019.12.03", "title": "Президентът на Бразилия: Леонардо ди Каприо, проклет да си!"}
{"url": "https://www.dnes.bg/obshtestvo/2019/12/03/borisov-dovolen-pyrvo-shihme-sedalki-sega-razrabotvame-softuer.431714", "text": "Премиерът Бойко Борисов смята, че темповете, с които се развива автомобилният сектор у нас, са много добри.\r\nВ началото започнахме да шием седалки, табла, в последствие минахте на най-умното нещо, което може да се направи в един автомобил – електрониката, софтуера и хардуера, коментира той по време на представянето на нов софтуер, разработен в България. \n\n Съжалявам, че на фона на всичките негативни новини, които се изливат, българите не могат да се зарадват на това, че тези красиви дизайни се пишат от наши инженери, заяви Борисов.\r\nТой даде за пример новооткритите заводи за производство на автомобилни части и софтуер в Пловдив, Димитровград и Русе.\r\nМинистър-председателят изтъкна необходимостта от съвместната работа с университетите, за да има достатъчно квалифицирани инженери.\r\n \r\n ", "date": "2019.12.03", "title": "Борисов доволен: Първо шихме седалки, сега разработваме софтуер!"}
{"url": "https://www.dnes.bg/obrazovanie/2019/12/03/kak-chete-ranobudnata-tv-vodeshta-jivka-popatanasova.431729", "text": "Всяка сутрин вече две години и половина Живка Попатанасова казва добро утро на зрителите на сутрешния блок \"Бизнес старт\" по Bloomberg TV Bulgaria. В ефира на бизнес телевизията Живка води и предаването \"Смарт час\", което представя успешни практики и актуални тенденции в българското и световното образование. Водещата споделя, че е щастлива с решението си да посвети четири години от живота си в изучаването на книгата, завършвайки Книгоиздаване. Определя себе си като странна птица и допълва: \"Имам ин и ян в себе си. Обичам четенето, планината, пътуванията. Раницата винаги ме чака в гардероба. Уча се да живея за момента, без излишни планове и нагласи. Дразня се, че съм твърде отговорна и подредена.\" Разберете повече за книжните навици на Живка от интервюто й за Azcheta.com.\r\n\n                    \n                    \n                \n                \n                \n                \r\nБез да се замисля отговарям \"Сидхарта\" на Херман Хесе. Тази книга не просто промени живота ми. Промени ме изцяло. Преобърна ме. Случи се преди 8-9 години. Бих искала да споделя цитат от книгата: \"…истинският живот минава покрай теб и не те занимава. Като пазарен жонгльор ти играеш със своите топки: с делата си, с хората, които те заобикалят – обръщаш им внимание, забавляваш ги, но сърцето ти, източникът на твоето съществуване, не е тук. Източникът е някъде там, ромоли, ромоли като невидим извор, но сякаш някъде далеч и сякаш вече няма нищо общо с твоя живот…\"\r\n\r\nНикак не ме ужасява идеята да пиша в книгите. Напротив. Държа да отбележа, че това не е неуважение към книгата. Когато отбелязваш, значи съдържанието е успяло да те провокира и да ти подскаже на какъв етап си от живота си, какво е моментното ти състояние.\r\n\n\r\nИмам много книгоразделители, но не ги използвам. Обикновено помня номера на последната прочетена страница. Или поне така си мисля, защото напоследък често ми се случва да отворя книгата и да чета някоя глава за втори път.\r\n\n\r\nИ двете, разбира се. Любимите ми книги са биографичните. Вдъхновяват ме хора, личности и съдбите им.\r\n\r\nЧета хартиени издания. Това не значи, че не приемам електронните и аудио книги.\n\r\nЦялото интервю вижте на .", "date": "2019.12.03", "title": "Как чете ранобудната тв водеща Живка Попатанасова?"}
{"url": "https://www.dnes.bg/knigi/2019/12/03/vyzstanoviha-cheshkoto-grajdanstvo-na-milan-kundera.431736", "text": "Чешкото гражданство на писателя Милан Кундера беше възстановено 40 години, след като му е отнето от комунистическия режим в родината му, предаде БТА, позовавайки се на Асошиейтед прес.\r\nПосланикът на Чехия във Франция Петр Друлак е заявил пред чешката обществена телевизия, че миналата седмица е връчил на автора на \"Непосилната лекота на битието\" удостоверението за възстановено гражданство в апартамента му в Париж. Актът е резултат от миналогодишната среща във френската столица на Милан Кундера и чешкия премиер Андрей Бабиш.\r\nПисателят бяга от комунистическа Чехословакия и живее във Франция от 1975 г., където публикува най-известните си произведения, сред които \"Книга за смеха и забравата\", \"Изкуството на романа\", \"Безсмъртие\". \r\n\r\nПо-късните му творби, написани на френски, не са преведени на чешки.\r\nДеветдесет годишният Милан Кундера живее в уединение, пътува инкогнито само до родината си и никога не разговаря с репортери.", "date": "2019.12.03", "title": "Възстановиха чешкото гражданство на Милан Кундера"}
{"url": "https://www.dnes.bg/stranata/2019/12/03/pyrvi-sniag-vali-navyn-ot-api-gotovi-da-posreshtnat-zimata.431709", "text": "\nПовече от 1800 машини са в готовност да тръгнат по пътищата в страната, за да обработят настилките така, че да се осигури безопасно пътуване на шофьорите при започналия снеговалеж. \n\r\nСъоръженията и настилките по проходите се обработват превантивно срещу обледяване, където предпоставките за хлъзгавост и заледявания са по-големи. Това съобщиха от пресцентъра на Агенция \"Пътна инфраструктура\"(АПИ).\n\r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. В опорните пунктове има нужните количества сол, пясък и химикали и машини за посрещане на първия сняг.\n                    \n                    \n                \n                \n                \n                \r\nОт АПИ призовават шофьорите, на които им предстои пътуване през планинските проходи, да не тръгват на път с летни гуми, както и да карат със скорост, съобразена с метеорологичните условия.\n\r\nВсички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.12.03", "title": "Първи сняг вали навън, от АПИ готови да посрещнат зимата "}
{"url": "https://www.dnes.bg/index/2019/12/03/hoakin-finiks-vegan-ot-dete-stana-lichnost-na-godinata-za-peta.431737", "text": "Актьорът Хоакин Финикс беше обявен за Личност на 2019 година на организацията PETA (Хора за етично отношение към животните), съобщи Контактмюзик.\r\n45-годишният Финикс е веган още от дете и е виден защитник на правата на животните, заради което от организацията решават да го изберат за носител на почетната титла.\r\n\"Хоакин Финикс никога не пропуска възможността да отклони вниманието от себе си и да го насочи към бедственото положение на животните. Като човек, който върви по пътя на веганството, той е и достоен пример за подражание. Горди сме да поставим началото на наградния сезон, отдавайки почит към неговата отдаденост да показва на всички, че когато става въпрос за страх, болка и любов, човешкото същество не се различава от кокошка или хамстер\", казва президентката на PETA Ингрид Нюкърк.\r\nХоакин Финикс неотдавна се появи на билборд, поставен от организацията на Таймс скуеър в Ню Йорк. \r\n\r\nАктьорът често участва в кампании за хуманно отношение към животните, припомня изданието.", "date": "2019.12.03", "title": "Хоакин Финикс, веган от дете, стана  личност на годината за PETA"}
{"url": "https://www.dnes.bg/world/2019/12/03/za-trymp-dumite-na-makron-za-nato-sa-mnogo-oskyrbitelni.431713", "text": "Президентът на САЩ Доналд Тръмп определи като много оскърбително изказването на френския си колега Еманюел Макрон за \"мозъчната смърт\" на НАТО, предаде Франс прес.\n\r\n\"Смятам, че това е много оскърбително\", заяви Тръмп на пресконференция с генералния секретар на НАТО Йенс Столтенберг преди началото на срещата на върха на организацията в Лондон по случай 70-ата й годишнина.\n\r\nПрезидентът на САЩ отбеляза, че възнамерява да обсъди въпроса с френския си колега по-късно днес.\n\n\r\n\"Това е едно много, много злобно изказване по адрес на 28 държави\", каза Тръмп. Той заяви, че бил много изненадан от тези думи на Макрон и ги намира за много опасни за Франция. \"Никой не се нуждае от НАТО повече от Франция\", увери Тръмп.\n                    \n                    \n                \n                \n                \n                \r\nНа среща в Париж със Столтенберг в четвъртък Макрон каза, че остава на своята позиция за \"мозъчната смърт\" на НАТО, и изрази съжаление, че последните две срещи на върха на алианса са били посветени единствено на начини да се облекчи финансовата тежест за САЩ, припомня БТА.\n\r\nВ същото време \"стратегически въпроси за мира в Европа, отношенията с Русия, темата с Турция или кой е врагът (на НАТО) не бяха решени\", заяви френският президент.", "date": "2019.12.03", "title": "За Тръмп думите на Макрон за НАТО са много оскърбителни"}
{"url": "https://www.dnes.bg/zvezdi/2019/12/03/nikol-shercinger-mnogo-konservativna-sym.431701", "text": " Никол Шерцингер каза, че ѝ е било трудно, когато е била в  Pussycat Dolls, заради секси имиджа, който трябвало да поддържа. Но звездата споделя, че всъщност е била много по-консервативна, отколкото хората предполагали.\r\n\"В началото за мен беше много трудно. Бях много консервативна. Имах силно религиозни възгледи. Просто исках да направя майка ми горда\", посочи тя пред вестник \"The Guardian\".\r\nПевицата осъзнала какво ѝ предстои, когато отишла на прослушване за момичешката банда и повечето дами се появили по бельо на кастинга. Никол обаче предпочитала да се облича по-скромно.\r\n \r\n", "date": "2019.12.03", "title": "Никол Шерцингер: Много консервативна съм!"}
{"url": "https://www.dnes.bg/stranata/2019/12/03/v-sriada-sniag-do-obiad-slynce-sledobed-gradusite-do-6-c.431715", "text": "През нощта в Южна България ще има валежи предимно от сняг, докато от север облачността ще се разкъсва и намалява. Минималните температури ще са предимно между минус 5 и 0 градуса.\n\r\nУтре сутринта в крайните южни райони и на места в планините все още ще превалява, но до обяд валежите навсякъде ще спрат. Облачността от север ще продължи да се разкъсва и намалява, в много райони до предимно слънчево. Ще духа до умерен североизточен вятър, с него ще продължи да прониква студен въздух. \n\r\nМаксималните температури ще са предимно между 1 и 6 градуса, прогнозират синоптиците от НИМХ.\n\r\nПо Черноморието ще духа умерен, временно и силен север-североизточен вятър. Облачността от север ще се разкъсва и намалява до предимно слънчево. Сутринта на места в крайните южни райони все още ще превалява дъжд или мокър сняг. Максимални температури между 4 и 8 градуса. Температурата на морската вода е 13-14 градуса. Вълнението на морето ще е 2-3 бала.\n                    \n                    \n                \n                \n                \n                \r\nНад планините до обяд облачността ще е значителна, с превалявания от сняг главно южните райони на страната. \n\r\nСлед обяд облачността ще намалее до предимно слънчево. Ще духа до умерен източен вятър. Ще е по-студено с максимална температура на 1200 метра около минус 1, на 2000 метра - около минус 6 градуса.\n\r\nВ четвъртък и петък сутрин ще бъде студено, с минимални температури предимно между минус 5 и 0 градуса, през първия ден в отделни райони в Северна България и котловините до минус 8, минус 10 градуса.\n\r\nДневните ще се повишават и в петък на места ще достигат 10. \n\r\nВ сутрешните часове на места в низините ще се образува мъгла или ниска облачност, през деня облачността ще е разкъсана, в много райони до слънчево. В четвъртък вятърът ще се ориентира от югоизток, в петък - от югозапад. В планините ще бъде предимно слънчево, там ще се затопли повече. В петък по-късно през деня ще започне заоблачаване, а вятърът ще се ориентира от запад.", "date": "2019.12.03", "title": "В сряда сняг до обяд, слънце следобед, градусите до 6°C"}
{"url": "https://www.dnes.bg/muzika/2019/12/03/viara-pantaleeva-i-neinata-esenna-prikazka-v-pesenta-bavno.431702", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бавно\" е новата песен на певицата Вяра Пантелеева. Тя е по-различна от досегашните ѝ парчета, тъй като е балада.\r\n\"Нямам общо със заглавието на песента. То дойде от Александър Петров, който е автор на текста. Музиката и аранжиментът са на Румен Бояджиев-син. Много им благодаря за тази красива песен\", сподели изпълнителката в ефира на \"България сутрин\".\r\nВидеото е заснето сред природата и показва красива есенна картина, а човекът зад камерата е Любо Цанков.\r\n\"Доста сложна мелодия. В момента, в който я чух, не си дадох сметка колко сложно нещо е създал Румен. Като цяло съм певица, изпяла доста различни неща, но определено това е нещо, с което за първи път се сблъсквам и се предизвиквам\", сподели Пантелеева пред \n                    \n                    \n                \n                \n                \n                \r\nИзпълнителката разказа още, че я очаква усилена работа по празниците, а след 21 декември ще се отдаде на почивка и равносметка за изминалата година.", "date": "2019.12.03", "title": "Вяра Панталеева и нейната есенна приказка в песента \"Бавно\""}
{"url": "https://www.dnes.bg/sofia/2019/12/03/imotniiat-pazar-v-sofiia-i-zashto-ne-se-stroi-v-severnite-chasti-fokusa-na-biznes-zakuskata-na-imoti-net.431657", "text": "\"Конкурентност в сектор имоти - фактор за устойчиво развитие\" е темата на предстоящата бизнес закуска на , която ще се проведе в София на 4 декември, от 10 часа, в Гранд хотел София.\n\r\nБрокери на недвижими имоти, инвеститори, строителни компании и архитекти ще обсъдят състоянието на пазара в столицата и ще очертаят тенденциите за развитието му през следващата година. Експертите ще коментират защо не се застрояват северните части на София и какви мерки трябва да бъдат предприети за привличане на инвеститори в тази част на града.\n\r\nБизнес закуската в София е част от проекта \"\", който насърчава добрите практики в сектора и, който се осъществява с генералното партньорство на Пощенска Банка и подкрепата на Теленор, Бокони и Realtor Assitant Pro.\n                    \n                    \n                \n                \n                \n                \r\nImoti.net е уеб платформата с най-качествени онлайн обяви за недвижими имоти. Тя е част от , а цялостната мисия на сайта е да създава и подкрепя инициативи, които стимулират прозрачното развитие на бизнеса с имоти в полза на потребителите.  \n\r\nОтскоро Imoti.net разполага с иновативна функционалност, която експертите определят като ключова за пазара на недвижима собственост в бъдеще - 360-градусови обиколки на имотите. Благодарение на тях потребителите могат бързо, лесно и удобно да разгледат желания апартамент. Поредицата на Imoti.net \"Доверен брокер\" пък предлага  съвети за разграничаване на коректните и некоректни посредници при сделките с имоти, благодарение на които потребителите да могат да вземат информирано решение в свой интерес по всяко време.", "date": "2019.12.03", "title": "Имотният пазар в София и защо не се строи в северните части – фокуса на бизнес закуската на Imoti.net"}
{"url": "https://www.dnes.bg/football/2019/12/03/shesta-zlatna-topka-v-kolekciiata-na-lionel-mesi.431665", "text": "\"Аз съм щастливец, че изживявам всичко това в личен и професионален план. Винаги се опитвам да ставам по-добър и вярвам, че мога още повече\". Това каза звездата на \"Барселона\" Лионел Меси, който снощи прибра у дома шестата си \"Златната топка\". \n\r\nНападателят остави зад себе си в призовата тройка звездите на \"Ливърпул\" Върджил ван Дайк и Кристиано Роналдо. Във вота участват селекционерите и капитаните на националните отбори, както и журналисти.\r\n\"Преди години получих първата си Златна топка в Париж и тогава беше немислимо какво изживявам на момента. А сега имам цели шест Златни топки... Това е съвсем различен момент за мен\", каза още аржентинецът.\n                    \n                    \n                \n                \n                \n                \r\nМеси стана шампион в Испания, след като се разписа 36 пъти в 34 шампионатни мача и оглави листата на реализаторите в Ла Лига. Освен това Лео направи 13 асистенции, колкото записа само купеният през лятото от Пари Сен Жермен испански национал Пабло Сарабия за Севиля.\n\r\nАржентинецът грабна наградата за най-добър играч на ФИФА и получи \"Златната обувка\" за голмайстор на Европа. Така Меси вече има в колекцията си шест трофея (2009, 2010, 2011, 2012, 2015, 2019), докато големият му съперник Кристиано Роналдо има пет (2008, 2013, 2014, 2016, 2017).\n\r\n34-годишният нападател остана на третото място. Той може да се похвали през изминалата година с титлата в Италия със своя Ювентус и със спечелването на новия турнир Лига на нациите с националния отбор на Португалия.\n\r\nЗащитникът на \"Ливърпул Върджил\" ван Дайк пък остана под върха. Отличната игра на холандеца несъмнено допринесе много за триумфа на мърсисайдци в Шампионска лига, което бе отличено и от УЕФА, връчвайки му наградата за футболист на годината.\n\r\nНападателите на Ливърпул Садио Мане и Мохамед Салах пък допълниха топ 5, а Килиан Мбапе, Алисон Бекер, Роберт Левандовски, Бернардо Силва и Риад Марез намериха място в първата десетка.\n\r\nЗа най-добър млад футболист бе избран Матайс де Лихт, а за най-добър вратар - Алисон Бекер.\r\n", "date": "2019.12.03", "title": "Шеста \"Златна топка\" в колекцията на Лионел Меси"}
{"url": "https://www.dnes.bg/obshtestvo/2019/12/03/prevozvachi-ne-na-tol-sistemata-zatvor-za-nelegalnite-taksita.431662", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От началото на месеца автобусните превозвачи са в протестна готовност. Те искат освобождаване от тол таксите и поправки в Закона за автомобилните превози. Настояват и за борба с нерегламентирания превоз. Магданела Милтенова от Конфедерацията на автобусните превозвачи коментира темата в ефира на \"България сутрин\".\n\n\n\r\n\"Тук основният проблем е, че не можем да коригираме цените, защото всички общини възлагат превозите чрез обществена поръчка, а не чрез концесия, което реално лишава превозвача от това да регулира цените на пазара\", отбеляза Милтенова.\n\r\nСпоред нея превозвачите са имали поет ангажимент от страна на правителството, че автобусите, които имат договори с общините, ще бъдат освободени от тол таксите, но в момента това не фигурира в проекта за тол системата.\n                    \n                    \n                \n                \n                \n                \r\nМилтенова не се ангажира с предположение за процентното увеличение на цените на автобусните билети. \n\r\nСпоред нея то е относително и зависи от обхвата на тол системата и пътникопотока.\n\r\nОсновният проблем обаче не била тол системата, а липсата на мерки за борба с нерегламентирания превоз.\n\r\n\"Този проблем датира повече от 15 години. Това, което се случва е, че не можем да постигнем резултати с административни мерки. Ако това деяние бъде криминализирано, можем да очакваме резултати\", категорична бе Милтенова пред екип на .\n\r\nТя е на мнение, че държавата трябва да защити направените инвестиции и да създаде контролен орган, който да може сам да извършва проверките. \n\r\nОт 13 декември превозвачите започват предупредителни стачни действия, а ако исканията им не бъдат чути, от 13 януари ще започнат ефективни стачки.", "date": "2019.12.03", "title": "Превозвачи: Не на тол системата, затвор за нелегалните \"таксита\""}
{"url": "https://www.dnes.bg/obshtestvo/2019/12/03/turshiiata-na-pazara-se-okaza-opasna-ima-plesen-zarazena-e-s-esherihiia-koli.431658", "text": "Търговци ни предлагат на пазара туршия, заразена с ешерихия коли. Това потвърди пред \"Монитор\" експертът по качество и безопасност на храните д-р Сергей Иванов. Причината за това е липсата на хигиена при използваните съдове както и ускоряването на ферментацията или пък прекалено дългото изчакване за завършването й.\n\n\r\nТогава туршията е кашкава, има лош дъх и вкус и не бива да я консумираме, защото може да провокира хранителни разстройства.\n\r\n\"Всъщност в повечето случаи у нас се предлага не туршия, а мариновани зеленчуци. Те са залети с оцет и сол и не са минали ферментация. Не е истинска туршия и това, което се предлага в стерилизирани буркани, тъй като това са консервирани зеленчуци. Търговците пък докарват киселия вкус с оцет и оцетна киселина\", коментира експертът. Той уточни, че процесът по ферментация всъщност трае най-малко седмица и то когато става дума за малко количество зеленчуци. Когато са в големи съдове, обикновено бидони, може да продължи и няколко седмици и то при температура от 10 градуса.\n                    \n                    \n                \n                \n                \n                \r\n\"Туршия, ферментирала за три дни и в нея липсват полезните бактерии\", коментира д-р Иванов. \n\r\nСпоред експерта в истинската туршия би трябвало да има млечно-кисели бактерии, които са полезни за нас. С течение на времето обаче млечно-киселите изместват патогенните. Затова трябва да се изчака да протече ферментацията.\n\r\n\"Има обаче и риск, когато зеленчуците ферментират прекалено дълго. Тогава бактериите достигат максимална плътност и от там насетне процесът тръгва обратно и може да се появяват други бактерии, които са вредни. Например ешерихия коли\", уточни д-р Иванов.\n\r\nТой напомни да не купуваме туршия от отворени и пластмасови съдове.\n\r\nТогава задължително трябва да наблюдаваме как ни я предлагат и дали търговецът бърка в тях без ръкавици. Това също е предпоставка за зарази.\n\r\nЧесто на пазара ни предлагат и туршия с плесен. Това се получава, когато зеленчуците не са покрити напълно с маринатата. Тя трябва да се изхвърли, защото не е полезна за здравето.", "date": "2019.12.03", "title": "Туршията на пазара  се оказа опасна, има плесен, заразена е с ешерихия коли"}
{"url": "https://www.dnes.bg/world/2019/12/03/ruska-presa-nato-kato-skleroziral-vyzrasten-djentylmen.431663", "text": "Участниците в юбилейната среща на върха на НАТО, започваща днес в Лондон, навярно ще обсъдят многобройните спорни въпроси, пред които се изправи напоследък Северноатлантическият алианс. Оживени дискусии ще предизвикат сериозно изострените отношения с Турция, разширяването на пакта в Балканския регион и укрепването на отбранителната му способност в Европа, пише \"Независимая газета\".\n\r\nНАТО посреща юбилейната дата не в най-добрата си форма. Страните членки не спазват поетите ангажименти да изразходват за отбрана най-малко 2 на сто от своя БВП. Освен това форумът ще мине под знака на конфронтацията между Германия и Франция, смятат експерти на вестника.\n\r\nФренският президент Еманюел Макрон се обявява за реформа на НАТО. Според него в днешния си вид алиансът не може да гарантира сигурността на държавите членки. Преди месец той прикани да бъде засилена ролята на европейските страни в отбранителната сфера.\n                    \n                    \n                \n                \n                \n                \r\nГермания отстоява противоположното гледище. Берлин е за укрепване на НАТО в днешния й вид, напомни наскоро пред \"Ди Велт\" министърът на отбраната Анегрет Крамп-Каренбауер. Тя се обяви против \"замяната на НАТО с европейско сътрудничество\", каквото предлага по думите й Макрон. \"От моя гледна точка всяко укрепване на европейската отбрана укрепва и европейската опора на НАТО\", каза тя.\n\r\nГермания и Франция се сдобиха със съюзници в новото ръководство на ЕС. Позицията на Макрон по европейската сигурност например бе подкрепена от новия председател на Европейския съвет Шарл Мишел. А германската позиция бе одобрена от главата на висшия европейски изпълнителен орган - Европейската комисия, Урсула фон дер Лайен, посочва изданието.\n\r\nВсички планове за укрепване на НАТО в Европа опират до финансовия проблем, коментира руският европеист Александър Тевдой-Бурмули. Европейците не искат да харчат допълнителни средства за отбрана поради нежелание да увеличават бюджетния си дефицит, смята експертът. Затова според него в заключителните документи от Лондон ще се изтъкне, че трябва да се укрепва отбранителната способност на пакта в Европа, но няма да бъдат приети \"конкретни решения, предвиждащи действия в краткосрочна перспектива\".\n\r\nЕвропейските страни увеличават разходите си за отбрана, но все още нямат възможност да отразяват заплахите без помощ от САЩ, цитира \"РБК\" мнение на Ник Уитни, експерт на Европейския съвет за външни отношения и бивш шеф на Европейската агенция по отбраната.\n\r\nЗа да могат например да спечелят конфликт срещу Русия, европейските страни трябва да инвестират в отбраната си най-малко 288 милиарда долара през близките 20 години, сочат според всекидневника експертни оценки на Международния институт за стратегически изследвания.\n\r\nСред най-трудните моменти от дневния ред на лондонската среща ще бъде турският въпрос, прогнозира \"Звезда\".\n\r\nПрез последните години Турция не получава сериозна подкрепа от НАТО, смята администрацията на президента Реджеп Тайип Ердоган. Освен това партньорите на Анкара смятат да обсъдят действията й в Сирия и тестовете на зенитните комплекси С-400, купени от Русия, пояснява онлайн изданието.\n\r\nСпоред повечето членки на алианса основната заплаха за НАТО си остава Русия, която все повече засилва не само военния си потенциал, но и връзките с Китай. Китайските опити да засилят влиянието на Пекин в Европа чрез разпространение на технологии, съчетани с военната мощ на Москва, може истински да застрашат европейските страни, отбелязва \"Московский комсомолец\".\n\r\nСлед 70 години относително единомислие в НАТО по въпроса кой да бъде смятан за приятел, а кой - за враг (ако оставим настрана отделните кризи) срещата в Лондон може да стане момент на истината за страните участнички, се казва в коментар от \"Росийская газета\".\n\r\n\"При най-лошия сценарий членките на алианса ще поставят въпроса чии интереси са първични - на Вашингтон, който управлява блока от името на Европа, или на ЕС, на който за 70 години (. . .) вече са поомръзнали американските нравоучения\", обяснява московският официоз.\n\r\nСпоред вестника обаче преди лондонския форум генералният секретар на пакта Йенс Столтенберг \"се е правел, че не забелязва линиите\", по които НАТО се пропуква, продължавайки да говори за руска заплаха. По този начин Столтенберг се кани да убеждава събралите се \"да проявят щедрост към подотчетната му организация\", добавя \"Росийская газета\".\n\r\n\"Позицията на Турция, която видимо се сближи с Русия по ред международни въпроси, показва, че би трябвало да се преразгледа вече антируският курс на Запада и по-специално на НАТО\", заявява \"Новостной фронт\".\n\r\nОсновната цел, заради която бе създадена НАТО в края на 40-те години на миналия век - да отразява първо \"съветската\", после и \"руската заплаха\", губи очертания, пише \"Комерсант\", цитиран от БТА.\n\r\n\"Идеята за колективна отбрана от вероятна агресия от страна на Москва все повече се размива и се превръща в ритуално заклинание\", твърди изданието.\n\r\n\"С отдавнашната си привързаност към руската тема алиансът все повече напомня склерозирал възрастен джентълмен, който е дошъл при любовницата си и е забравил защо. И май вече никога няма да си спомни\", добавя \"Комерсант\".\n\r\nПрезидентът Владимир \"Путин показа ново оръжие на Руската федерация - то е способно на всичко\", пише междувременно в заглавие \"Известия\".\n\r\nМосква ще въоръжи свои кораби за борба с подводници с хиперзвукови ракети \"Циркон\" и те ще станат \"ракетни миникрайцери\", съобщава вестникът в друг материал.\n\r\n\"Крилати ракети и подводници ще превърнат Военноморския флот на Русия в глобална сила\", заявява в заглавие \"Економика сегодня\".\n\r\nМедиите откриха снимка на руски боен робот в Сирия, информира \"Рамблер\".\r\nРусия продава на международния пазар наистина модерни оръжия - но все пак оставя \"извън скоби\", запазва за себе си \"най-новите, най-усъвършенстваните и най-смъртоносните\", подчертава \"Взгляд\".", "date": "2019.12.03", "title": "Руска преса: НАТО като склерозирал възрастен джентълмен"}
{"url": "https://www.dnes.bg/mish-mash/2019/12/03/35-godini-sled-boi-djordj-myj-otnovo-na-koricata-na-cosmopolitan.431676", "text": "Груминг експертът Джонатан Ван Нес, който е на 32 години, направи истинска революция в историята на британския Cosmopolitan. Той е вторият мъж след Бой Джордж през 1984 г., който се сдоби със самостоятелна корица в популярното женско списание. \r\n Звездата от риалити шоуто Queer Eye на Netflix се похвали сам в Instagram с култовата януарска корица, на която позира по ефирна женска рокля и маратонки. \r\n \r\n\"Тялото ми е готово\", коментира в медията звездата, който е болен от СПИН. \r\n \r\n\"Това е само началото. Бързо осъзнавам, че има толкова предразсъдъци и неразбиране на хората, които живеят със СПИН. Стигмата и трудностите около лечението на болестта помагат за това. Моята работа тепърва започва\", коментира Ван Нес. \r\n \r\nНосенето на рокли не е нещо ново за джендър-звездата. През септември той се появи с розова рокля на афтърпартито на Netflix след наградите \"Еми\". И изглежда феновете му също одобряват този негов стайлинг. \n                    \n                    \n                \n                \r\n \r\nОще новини за звезди четете в \r\n ", "date": "2019.12.03", "title": "35 години след Бой Джордж! Мъж отново на корицата на Cosmopolitan"}
{"url": "https://www.dnes.bg/usa/2019/12/03/niu-iork-zamryzna-poletite-sa-otmeneni.431669", "text": "Силна снежна буря връхлетя североизточните части на САЩ, съобщиха от . \r\n\r\nГубернаторът на щата Ню Йорк обяви извънредно положение. \r\n\r\nНад 4000 полета са отменени на летищата в Сан Франциско, Ню Йорк, Бостън, Филаделфия, Чикаго и Вашингтон.  Много други се пускат със закъснения. \r\n\r\nНа места снежната покривка достига до между 25 и 50 сантиметра. \r\n\r\nПоради лошото време са станали стотици пътнотранспортни произшествия. Много пътища са зеледени и труднопроходими. \r\n\r\nОчаква се студената вълна да продължи и в следващите дни.", "date": "2019.12.03", "title": "Ню Йорк замръзна, полетите са отменени"}
{"url": "https://www.dnes.bg/usa/2019/12/03/sasht-zapochva-vtori-front-na-tyrgovskata-voina-cel-e-franciia.431670", "text": "САЩ планират да наложат мита върху вноса на френски продукти на стойност 2.4 млрд. долара заради въведения данък за дигиталните компании в европейската страна. Мерките се отразиха негативно на големи американски компании като Google, Facebook, Apple и Amazon, припомня Bloomberg.\n\n\n\r\n“Френският дигитален данък дискриминира американските компании“, се посочва в официална позиция на Търговското представителство на САЩ. Търговският представител на САЩ Робърт Лайтхайзър обясни, че агенцията обмисля дали да започне разследване за сходен дигитален данък в Австрия, Италия и Турция.\n\r\nХодът се случва няколко часа, след като президентът на САЩ Доналд Тръмп обяви налагането на мита върху вноса на стомана и алуминий от Аржентина и Бразилия.\n                    \n                    \n                \n                \n                \n                \r\n„Решението изпраща ясен сигнал, че САЩ ще предприемат мерки срещу дигиталните данъци, които дискриминират или налагат ненужни ограничения на американските компании“, отбеляза Лайтхайзър в официално изявление. „Вашингтон се фокусира върху борбата срещу нарастващия протекционизъм от страна на членките на Европейския съюз, който несправедливо е насочен към американските компании“, допълни той.\n\r\nМитата ще бъдат наложени след периода за обществено обсъждане в началото на 2020 г.\n\r\nДокладът от понеделник включва 4-месечно разследване за данъчния режим на Франция. Подобен подход беше използван преди година, за да се разгледат практиките на Китай по отношение на интелектуалната собственост. Поради това Вашингтон наложи мита върху китайски внос за 360 млрд. долара.\n\r\nПълния анализ прочетете в .", "date": "2019.12.03", "title": "САЩ започва втори фронт на търговската война – цел е Франция "}
{"url": "https://www.dnes.bg/sofia/2019/12/03/v-sriada-4-dekemvri-j-k-zapaden-park-shte-ostane-bez-vodosnabdiavane.431679", "text": "На 04 декември 2019 г. (сряда), във връзка с провеждане на тестове за измерване налягането във водопроводната мрежа в жк. \"Западен парк\" се налага спиране на водоподаването от 12:00  до 16:00 часа на клиентите на \"Софийска вода”, живеещи в района на: жк. \"Западен парк\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул.\"Сава Михайлов\" пред бл. 52.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n                    \n                    \n                \n                \n                \n                \r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.12.03", "title": "В сряда, 4 декември, ж.к. \"Западен парк\" ще остане без водоснабдяване"}
{"url": "https://www.dnes.bg/mish-mash/2019/12/03/spasitel-v-akciia-kucheto-beyr-spasiava-koali-v-avstraliia.431675", "text": "Пожарите в Австралия продължават да причиняват множество щети и да взимат жертви. Коалите са особено застрашени и бяха обявени за функционално изчезнали поради унищожаването на естествения им хабитат от пожарите, съобщи bTV.\n\r\nНа помощ на животинките се притече смело куче. Това е Беър. \n\r\nБеър е 6- годишно коли, което смело претърсва опожарените райони за пострадали коали. Той става част от екип, чиято цел е да спаси максимален брой животинки от този вид. Бил е изоставен от стопаните си след като решават, че вече не могат да се грижат за него. \n\r\nКучето е специално бучено да надушва и открива коали по миризмата им. \n\r\n\"Това е едно от малкото кучета, които могат да открият жива коала само по нейната миризма\", обясняват от местната служба за защита на животинските видове. \n\n                    \n                    \n                \n                \n                \n                \r\nОбучението на Беър го прави перфектният търсач на малките мечета. \n\r\n\"Беър е съсредоточен в наградата си, а именно – любимата си топка. Той няма никакъв инстинкт на хищник и щом намери жива коала не я напада\", поясняват гледачите му.\n\r\nПожарите продължават да бушуват в Австралия. Създадени са редица кампании за дарения за спасяване на местни животински видове.", "date": "2019.12.03", "title": "Спасител  в акция: Кучето Беър спасява коали в Австралия "}
{"url": "https://www.dnes.bg/politika/2019/12/03/cacarov-iska-nova-proverka-za-pochtenost-na-slujitelite-v-kpkonpi.431674", "text": "\n Според кандидата на управляващите за шеф на Антикорупционната комисия Сотир Цацаров се налага да се създаде нов механизъм за проверка на почтеност на служителите на КПКОНПИ, както ида се делегират нови правомощия на инспектората на комисията. \n\r\nПо време на изслушването му пред парламентарната Комисия за борба с корупцията, конфликт на интереси и парламентарна етика, той обясни, че концепцията, която е изготвил като кандидат да оглави Комисията, представлява практически ориентиран опит за предложения за мерки. \n\n\n\n\r\n\"Важно е за мен да кажа, че нямам нито самочувствието, нито съзнанието, че ако бъда избран, общо взето комисията ще започне от този избор и ще започне да гради работата си от този момент. Каквато и оценка да бъде давана за досегашната й работа, Комисията има своите постижения\", посочи Цацаров, цитиран от \"Фокус\". \n                    \n                    \n                \n                \n                \n                \r\n\"Комисията е колективен орган и не смятам, че работата на членовете на комисията трябва да бъде пренебрегвана. За мен е смущаващо да го нарека така – нормативното закрепване на броя на администрацията. Общата численост на администрация по правилник е 482. Тази администрация е прекалено голяма. В същото време фактът е, че броят й е закрепен в поднормативен акт\", посочи още Цацаров. \n\r\nТой изтъкна, че предвижда преценка на натовареността на съответните отдели. \n\r\n\"При всички случаи относно административната структура на комисията очевидно налага предприемане на незабавни действия за създаването на нов проект за правилник на комисията, в който всички тези недостатъци да бъдат премахнати, нов механизъм за проверка на почтеност на служителите, нови правомощия на инспектората на комисията\", изтъкна още Цацаров. \n\r\nСпоред него всички добри практики, свързани с назначаване на служители и техния подбор трябва да бъдат запазени.\n\r\nТой се обяви и за създаването на Консултативен съвет към КПКОНПИ, който да изготвя становища за законопроекти, които крият корупционен риск. \n\r\n\"Комисията осъществява по закон държавната политика по превенция на корупцията. В изпълнение на това и на преходните и заключителни разпоредби комисията е приела комплексна методология за превенция на корупцията. При цялото мое уважение към този документ – той е твърде общо методологичен и общо теоретичен. Моят подход е далеч по практически ориентиран и си мисля, че трябва да се търсят нови направления в тази насока. Законът дава тези възможности. Това са възможностите, свързани със съгласуването на законопроектите и изготвяне на изпълнителната власт по отношение на наличието на корупционен риск. Ако съгласувателната дейност не се подчинява на обща комплексна методика, на съвсем практически ориентирани действия, които да са свързани и с правната техника на предлаганите законопроекти и с идентифицирането на корупционния риск в тях, при пълна прозрачност, мисля, че общественият ефект ще е далеч по-висок\", заяви още Цацаров. \n\r\nТой поясни, че предвижда създаването на Консултативен съвет към КПКОНПИ. \"Под консултативен съвет разбирам съвет, в който да са привлечени утвърдени юристи и учени по съответни специалности, чиито опит и знания да бъдат използвани именно при тези експертни становища по отношение на законопроектите на изпълнителната власт\", обясни Цацаров. \n\r\nТой изтъкна, че комисията има едно правомощия по чл. 32, ал. 2 от закона – предложения за антикорупционни мерки. \n\r\n\"Те в настоящия момент се подчиняват на комплексната методология, но механизмът им подлежи на промяна. Необходимо е отправянето на такива предложения да бъде колективно решение на комисията и едновременно с това да се въведе електронен регистър на интернет страницата на комисията. Този регистър трябва да проследява всяко предложение, направен от комисията. Реакцията на съоветния орган на изпълнителната власт, който не е длъжен да го приеме, както и последващото изпълнение. Това би имало изключително силно превантивно отношение на корупцията\", изтъкна Цацаров.", "date": "2019.12.03", "title": "Цацаров иска нова проверка за почтеност на служителите в КПКОНПИ"}
{"url": "https://www.dnes.bg/world/2019/12/03/turska-presa-veche-opredeliame-igrata-v-sredizemno-more.431667", "text": "\"Уравнението се промени\" (в. \"Милят\"), \"Решение в Средиземноморието е невъзможно без Турция\" (в. \"Йени акит\"), \"Вече определяме играта\" (в. \"Стар\") - това са някои от заглавията в турския печат, който днес продължава да разисква последиците от договореното с Либия споразумение за делимитиране на морските граници в Средиземно море между двете страни.\n\r\n\"Турция вече има право на дума в енергийната геополитика\", пише в. \"Стар\", цитирайки мненията на експерти. Според проф. Октай Танръсевер с хода си Турция е декларирала пред света \"своята позиция в защита на собствените си законни права и правата на кипърските турци върху енергийните източници в региона\". \n                    \n                    \n                \n                \n                \n                \r\nИлхан Сагсен от университета в Болу смята, че подписването на споразумението с Либия е ход, който може да промени коренно геополитиката в Източното Средиземноморие. \"Картите ще бъдат отново преместени от гледна точка на международното право. Турция не може да бъде изключена от средиземноморското уравнение\", изтъква той.\n\r\nСходен анализ прави и в. \"Йени акит\", който посочва, че споразумението с Либия \"ще принуди страните от региона на Източното Средиземноморие, превърнал се във важна арена на борби за енергия, да седнат на масата за сътрудничество\".\n\r\n\"Турция развали играта\", пише още вестникът, като отбелязва, че с меморандума Турция е попречила на Гърция, Египет, кипърските гърци и Израел да подпишат сходно споразумение с Либия против интересите на Турция. Вестникът твърди, че Либия също печели от сделката с Турция, тъй като получава по-голямо морско пространство от \"това, което Гърция едностранно й определя\".\n\r\n\"Милят\" цитира коментари в гръцкия печат по темата. В. \"Димократия\" определя споразумението на Турция с Либия като \"шах и мат\" от страна на Турция, а \"Етнос\" пише, че \"Атина е била хваната, докато спи\".\n\r\n\"Атина преследва невъзможното\", пише в. \"Йени шафак\". Според изданието \"Гърция, чиито усилия да създаде свършен факт в Източното Средиземноморие са претърпели провал, сега иска да си го върне (на Турция) чрез остров Кастелоризо\". Атина обсъжда подписване с Египет на споразумение за изключителна икономическа зона, за което отправна точка следва да бъде о. Кастелоризо, пише \"Йени шафак\". Вестникът отбелязва обаче, че прилагането на изключителни икономически зони посредством острови противоречи на международното право.\n\r\nМеждувременно Турция публикува карта, на която е отбелязана собствената й изключителна икономическа зона, определена въз основа на споразумение от 2011 г. с кипърските турци и споразумението с Либия от миналата седмица. На картата е разчертана и границата в Средиземно море между континенталните части на Турция и Египет, посочва \"Йени шафак\". Картата е споделена в Тwitter от Чагатай Ерджийес, директор на отдела за двустранни политически въпроси и мореплаване, въздухоплаване и граници на министерството на външните работи на Турция.\r\n ", "date": "2019.12.03", "title": "Турска преса: Вече определяме играта в Средиземно море"}
{"url": "https://www.dnes.bg/obshtestvo/2019/12/03/borisov-chestiti-13-godini-gerb-otplashtame-se-s-rabota.431685", "text": "Премиерът и лидер на ГЕРБ Бойко Борисов честити рождения ден на партията си, която \"навършва\" 13 години.\r\n\"Благодаря на всеки един от вас за усилията и отдадеността. За 13 години получаваме доверието на българските граждани 13 пъти. Това доверие не ни главозамайва, а ни мотивира да сме още по-близо до хората и проблемите им. Затова хората ни вярват. С годините обаче растат и критериите им към нас. Това изисква да сме по-добри с всеки изминал ден\", се обръща той към съпартийците си.\r\nСпоред Борисов за тези години от партията доказали, че са си \"научили уроците\", а в ГЕРБ винаги щяло да има място за честни и трудолюбиви хора.\r\n\"Всеки, който преминава моралните стандарти в партията, понася своите последствия, без значение на каква позиция се намира. Като демократична партия ние изцяло се доверяваме на гласа на хората. Те ясно показаха на местните избори къде се управлява безпринципно. Затова където трябваше направихме промени, реформирахме цели структури. Вярваме, че промените са за добро и новите лица в партията ще я отворят още повече към гражданите. Затова Политическа партия ГЕРБ я има - да сме близо до хората, да вземаме присърце проблемите им и да ги решаваме\", коментира Борисов.\r\n                    \n                    \n                \n                \n                \n                По думите му 13 години ГЕРБ е алтернатива на рухналата банкова система, спрените европейски пари и съсипаната икономика.\r\n\"За разлика от тези преди нас ние харчим само толкова, колкото изкарваме. За поредна година вдигаме с 10% доходите. Ударното модернизиране на инфраструктурата в цялата страна и добрите условия за бизнес привиличат инвеститорите, строят се заводи и в тях се дават европейски заплати. На пенсионерите за осма поредна година даваме коледни и великденски надбавки. Също така увеличаваме и месечните им възнаграждения.\r\nБлагодаря още веднъж на хората за вярата в нас и за простените грешки. Най-добрият начин да им се отплатим е с работа, работа, работа\", завършва лидерът на ГЕРБ.", "date": "2019.12.03", "title": "Борисов честити 13 години ГЕРБ: Отплащаме се с работа!"}
{"url": "https://www.dnes.bg/stranata/2019/12/03/dni-na-predizvikatelstvata-sybirat-liubiteli-na-ekstremnite-sportove.431681", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Започна фестивалът \"Дни на предизвикателствата\". Различни активности, филми, дискусии и състезания ще можете да видите на събитието. Организаторът и планински водач Момчил Дамянов и Калоян Пейчев - ултрамаратонец разказаха за фестивала в студиото на \"България сутрин\".\n\r\nЕдин от филмите, които ще можете да видите тази вечер, ще бъде за рекорда на Калоян Пейчев, прекосил планините Витоша, Верила, Рила, Пирин и Славянка за 51 часа и 8 минути. Близо 20 часа по-бързо от предишния рекорд.\n\r\n\"Подготовката ми, особено последната една година, премина в много специализирани тренировки, включващи неспане, за да привикна тялото и мозъка, че не трябва да спя в рамките на две денонощия\", сподели ултрамаратонецът.\n                    \n                    \n                \n                \n                \n                \r\nОсвен няколко високобюджетни филма за емоционални преживявания по скалите и планините, във фестивала ще се включат хора, които се занимават с това и ще присъстват, за да разкажат повече.\n\r\n\"За 15-те години откакто съществува фестивалът, се надявам, че сме подтикнали много хора да опитат някои от тези спортове - ходене, катерене, бягане, ски, сноуборд, летене...\", каза Момчил Дамянов за \n\r\n\"Контактът с природата е водещото нещо при практикуване на всички ектремни спортове. Като цяло планините в България се поддържат доста чисти\", смята Пейчев.\n\r\nСъстезателната част на фестивала включва и фотоконкурс.\n\r\n\"Тази година темата на фотоконкурса е биоразнообразието\", уточни Дамянов. И допълни, че практикуването на така наречените ектремни спортове може да не е толкова екстремно. \n\r\n\"Всеки се предизвиква в рамките, в които се чувства добре\", отбеляза той.", "date": "2019.12.03", "title": "\"Дни на предизвикателствата\" събират любители на екстремните спортове"}
{"url": "https://www.dnes.bg/eu/2019/12/03/klimatyt-shte-promeni-i-ikonomikata-na-es.431682", "text": "Европейският съюз се подготвя за най-амбициозната политика в света срещу измененията на климата, изискваща радикално преразглеждане на икономиката, като подробности около това ще има през следващата седмица на среща на върха в Брюксел, съобщава Bloomberg.\n\n\r\nЛидерите на блока ще се ангажират да намалят нетните емисии на парникови газове до нула до 2050 г., според проект на съвместно изявление за срещата на 12-13 декември.\n\r\nЗа да постигне тази цел, ЕС ще обещае повече зелени инвестиции и ще коригира политиката си - от облекчаване на забраната на държавните субсидии до промяна на правилата за възлагане на обществени поръчки и облагане на вноса от държави, които не отговарят на екологичните стандарти.\n                    \n                    \n                \n                \n                \n                \r\n\"Ако нашата обща цел е да бъдем неутрален за климата континент през 2050 г., ние трябва да действаме сега\", каза Урсула фон дер Лейен, председател на Европейската комисия на конференцията за климата, организирана от Организацията на обединените нации в понеделник.\n\r\nПланът на ЕС, който трябва да бъде одобрен след приключването на срещата на върха на Организацията на обединените нации в Мадрид, ще постави блокът във водеща позиция по темата за климата сред останалите големи замърсители в света. Държави, включително Китай, Индия и Япония, все още не са превърнали обещанията си в резултат на Парижкото споразумение за климата от 2015 г. в задължителни национални мерки. Президентът на САЩ Доналд Тръмп пък заяви, че ще изтегли САЩ от Парижкото споразумение.\n\r\nПродължението на анализа четете в .", "date": "2019.12.03", "title": "Климатът ще  промени и икономиката на ЕС?"}
{"url": "https://www.dnes.bg/world/2019/12/03/erdogan-potvyrdi-ankara-gotova-da-blokira-plan-na-nato.431684", "text": "Турция ще се противопостави на плана на НАТО за защита на балтийските държави, ако Алиансът не признае групировките, срещу които Турция се бори, за терористични, заяви турският президент Реджеп Ердоган днес, преди да отпътува за Лондон за срещата на НАТО, предаде Ройтерс.\n\r\n\"Ако нашите приятели в НАТО не признаят за терористични организации онези, които ние смятаме за терористични организации..., то ние ще застанем срещу всяка стъпка, която бъде направена там\", предупреди турският президент.\n\r\nЕрдоган заяви още в Анкара, че Турция очаква безрезервна подкрепа в борбата си срещу терористичните заплахи.\n\r\nКакто агенцията съобщи миналата седмица, Турция е блокирала предложение на НАТО за защита на балтийските държави и Полша, докато не получи пълна подкрепа за борбата си срещу сирийските кюрдски Сили за защита на народа (СЗН). Според публикации в турските медии Анкара не е подкрепила документа, тъй като няколко държави са блокирали друг план, в който СЗН са упоменати като заплаха за националната сигурност на Турция. Начело на тези държави според турския печат са били САЩ.\n                    \n                    \n                \n                \n                \n                \r\nВчера турски източник от сигурността заяви пред Ройтерс, че Турция не изнудва НАТО с отхвърлянето на плана за защита на балтийските държави и Полша. \"НАТО е институция, в която Турция има пълни права на вето, политически и военно, и има процедури тук\", каза източникът. \"Няма подобно нещо като изнудване от страна на Турция - подобно изявление е неприемливо\", добави той.\n\r\nТурция, Франция, Германия и Великобритания ще имат отделна среща покрай срещата на върха на НАТО. По думите на Ердоган те ще обсъдят преди всичко плановете на Турция да установи зона за сигурност в Североизточна Сирия, които към момента срещат критиките на европейските съюзници на Анкара.\n\r\nАнкара разглежда СЗН като терористична организация, свързана с нелегалната Кюрдска работническа партия (ПКК), но тези сили са подкрепяни от Запада като съюзник в борбата срещу групировката \"Ислямска държава\". На 9 октомври Турция предприе операция \"Извор на мира\" в Североизточна Сирия срещу СЗН.\n\n\n\r\nОтделно Турция има спор с Гърция и Кипър за правата върху природните ресурси в Източното Средиземноморие. Ердоган каза, че ще се срещне с гръцкия премиер Кириакос Мицотакис в Лондон.\n\r\nТурският президент Реджеп Тайип Ердоган обеща да даде моментален отговор на всякакви стъпки на Гърция, които може да предприеме в знак на протест срещу споразуменията между Анкара и Либия за морските зони, предаде ТАСС, цитирана от БТА.\n\r\nГърция може да предприеме действия, но и ние имаме такова право. Ако е необходимо, ще отговорим моментално, каза президентът на Турция.\n\r\nНе е изключено Атина да инициира дискусия в НАТО относно законността на турско-либийските споразумения, в частност по отношение на морските граници, за които спорят Гърция и Турция, отбелязва ТАСС.\n\r\nДоколкото виждам, Либия може отзове посланика си от Атина, каза Ердоган.\n\r\nВъншното министерство на Гърция обяви, че либийският посланик може да бъде обявен за персона нон грата, припомня ТАСС.\n\r\nТурският президент съобщи днес още, че гръцкият премиер Кириакос Мицотакис е поискал среща с турската страна в Лондон в рамките на срещата на върха на НАТО.\n\r\nРазбира се, ще обсъдим с него всички тези въпроси. Искам обаче всички да знаят, че всякакви тристранни действия на Гърция, Египет и \"Южен Кипър\" никак няма да повлияят на нашите стъпки по отношение на Либия. Тъй като сме сключили писмено споразумение с нея, каза Ердоган.\n\r\nВ края на ноември Турция и международно признатото правителство на националното съгласие на Либия подписаха споразумението за зоните на морска юрисдикция.\n\r\nПодписването на документа предизвика остра реакция от страна на Гърция. Атина възрази срещу споразумението, окачествявайки го като сериозно нарушаване на международното право.", "date": "2019.12.03", "title": "Ердоган потвърди: Анкара готова да блокира план на НАТО"}
{"url": "https://www.dnes.bg/zvezdi/2019/12/03/kelyn-lyc-shte-stava-tatko.431616", "text": "Актьорът Келън Лъц, който изигра вампира Емет в поредицата \"Здрач\", обяви, че ще става баща. Той публикува снимка в Инстаграм, на която позира заедно със съпругата си Британи, а двамата държат малко дънково яке.\r\n\"Честит Ден на благодарността. Толкова неща, за които да съм благодарен през тази година, а ще има и още повече поводи през следващата 2020-а. Горд съм със съпругата си и толкова щастлив, че нашето семейство ще има трети член\", пише под снимката бъдещият татко.\r\nКелън и Британи изненадаха всички преди 2 години, когато отново на Деня на благодарността обявиха, че официално са станали семейство. Тогава те споделиха снимка в Инстаграм, на която държат паспорти с надписи \"Господин\" и \"Госпожа\". Британи, която по това време беше Гонзалес, смени фамилията си на Лъц. \r\n                    \n                    \n                \n                \n                \n                Бъдещата майка също обяви новината в Инстаграм. \"Преди две години ви изненадахме с новина. Тази година също имаме изненада за вас и най-вероятно е това, което всички си мислят“, пише тя в социалните мрежи.\r\nТова ще е първо дете за двойката, която е заедно повече от четири години. През октомври 2017 година стана ясно, че Лъц е задал най-важния въпрос, на който е получил отговор \"Да\". Келън и Британи се женят малко по-късно през същата година. \r\n\r\n ", "date": "2019.12.03", "title": "Келън Лъц ще става татко "}
{"url": "https://www.dnes.bg/akoshtete-vqrvaite/2019/12/03/eli-golding-shokira-fenovete-poiavi-se-s-shapka-lampa.431565", "text": "В социалните мрежи се подиграват на шапката на Ели Голдинг. Певицата се появи с бяла шапка с ресни, които закриваше очите ѝ, по време на мач на Dallas Cowboys, по случай Деня на благодарността.\r\nЕли пя на полувремето, а почитателите ѝ веднага коментираха, че бялата ѝ шапка наподобява полилей. Според тях, шапката е с форма на лампа и звездата се е изложила с този избор за аксесоар.\r\n \r\nИзпълнителката на \"On My Mind\" заложи на провокативен и модерен тоалет в каубойски стил. Ели беше с кожен костюм в черно и бяло, който е с прозрачни ръкави.\r\n \r\nНо в Twitter не спират да пишат хапливи коментари за шапката и да се подиграват. \"Защо Ели носи полилея на баба ми на главата си?\", \"Ели Голдинг се е облякла точно, както човек от Великобритания, си мисли, че каубоите изглеждат\", пишат те.\r\n \r\nПотребителите на социалната мрежа са направили и много колажи с лампи и облеклото на звездата.\r\n \r\n", "date": "2019.12.03", "title": "Ели Голдинг шокира феновете, появи се с шапка-лампа"}
{"url": "https://www.dnes.bg/sofia/2019/12/03/tyrseniiat-imot-pod-naem-v-sofiia-dvustaen-v-iujnite-kvartali-za-750-lv.431643", "text": "Най-търсеният имот под наем в София е двустайно жилище с площ около 55-65 кв. м. А най-предпочитани са южните квартали на столицата, където средният наем е около 750 лв. на месец, сочи анализ на брокерски агенции.\n\r\nПри наемите има известна зависимост от учебната година на студентите. Точно преди началото на лекциите търсенето е най-голямо, наемодателите са наясно със ситуацията на пазара и затова не са склонни да свалят цената на имотите си.\r\nВ този период от годината търсенето на качествени имоти не е задоволено на 100%. \"Имоти има, но доколко предлаганите отговарят на съотношението цена – качеството е друг въпрос. Затова често идва момент, в който наемателят прави компромис в някое отношение от своето търсене – било то с локация, цена или качество (обзавеждане)”, коментират брокери на недвижими имоти.\n                    \n                    \n                \n                \n                \n                \r\nТова обаче може да бъде причина за по-ранното освобождаване на апартамента в период, в който има повече предлагане, отколкото търсене, с цел студентът да се премести в по-добър имот на по-ниска цена. Компромисното наемане на имот през септември често води до предсрочното му освобождаване през по-спокойните месеци като януари и февруари, когато за собствениците е значително по-трудно да намерят наематели.\n\r\n\"Затова съветваме всички наши наемодатели да подхождат по-внимателно при определянето на цената и избирането на наематели”, коментира Цвети Станкова от компания за недвижими имоти.\n\r\nПазарът във високия сегмент навлезе в напълно нов етап от своето развитие, настигайки най-високите световни стандарти при наемане на луксозни имоти.\r\n\"Причина за тази радикална промяна в големите градове на България е наличието на нови комплекси и сгради, които бяха завършени през последната година”, заяви Михаела Донковска от компания за луксозни имоти. Самите здания архитектурно и визуално покриват желанията на най-взискателните клиенти. Те искат да живеят в среда с високо ниво на сигурност и почти никога не правят компромис с този критерий при своя избор.\n\r\n\"Наличието на паркомясто е абсолютно задължително и имоти без такова малко по малко излизат от категорията \"лукс”, освен ако не са в емблематични за града сгради. Днешните наемодатели разбират и потребността от използването на интериорни дизайнери при завършването и обзавеждането на своите имоти, и инвестират в това. Така на пазара се появяват имоти под наем, които са безупречни и провокират буквално мигновен интерес, който в рамките на седмици завършва със сделка. Причината за това явление е, че наистина качествените и луксозни имоти остават лимитиран брой”, пояснява Донковска пред \"Труд\".\n\r\nСпоред нея има промяна в поведението на наемателите във високия сегмент. \"Говорим вече за ново поколение наематели на луксозни имоти – наематели, които имат много конкретна представа за средата, която биха обитавали, и за които „лукс” не е разтегливо понятие. За щастие и пазарът в големите градове е готов и зрял, за да ги посрещне и настани”, заяви тя.\n\r\nНаемателите трябва да бъдат бдителни, ако хазяинът на жилището поиска предплата, която да остане в него, без да е показал нотариален акт или пълномощно от собственика. За всяко капаро или плащане е необходимо да изисквате платежна разписка, съветват брокери на имоти.\r\nСпоред експертите основната грешка, която допускат много наемодатели, е да определят цена на имота, която е с 10-25% над реалната. В такъв случай дори да намерят наемател е много вероятно след няколко месеца той да освободи жилището.\n\r\n\"От сделки със завишен наем имат полза само брокерите и агенциите, защото ще получат по-голяма комисиона, а апартаментът ще бъде отново на пазара след няколко месеца, когато наемателите ще го освободят заради неадекватната цена. Това са загуби, както за наемателя, така и за наемодателя, тъй като наемателите ще трябва да платят още една комисиона за новия апартамент, а наемодателите ще имат свободен апартамент в по-слаб сезон”, предупреждават експертите.\n\r\nСделките с имоти в четири града в страната са нараснали с над 20% през второто тримесечие на годината спрямо същия период на миналата, сочат данни на Агенцията по вписвания. В 21 от населените места се наблюдава повишение на сделките от над 10%.\n\r\nНачело в класацията по ръст е Панагюрище, където са отчетени 203 сделки за периода от 1 април до 30 юни, което е с 48,18% повече спрямо второто тримесечие на 2018 г. Нарастване от 25,81% има в Свищов, докато повишение от 25% и 20,93% се отчита в Бяла Слатина и Своге.\n\r\nМакар и с малък брой сделки, ръст от над 15% има и в Радомир, Тервел, Кубрат, Нова Загора, Чирпан и Първомай. Двуцифрени нараствания в покупко-продажбите на имоти се наблюдават и в Провадия, Белоградчик, Сандански, Велики Преслав, Габрово, Кърджали, Ихтиман, Горна Оряховица и Смолян, както и в по-големите пазари Стара Загора и Пазарджик.\n\r\nВ София сделките с имоти нарастват с 8% спрямо същия период на миналата година.", "date": "2019.12.03", "title": "Търсеният имот под наем в София: Двустаен, в южните квартали, за 750 лв."}
{"url": "https://www.dnes.bg/notifikacii/2019/12/03/v-belgiia-hvanaha-kradci-iskali-da-biagat-s-vlak.431638", "text": "Членовете на младежка банда бяха заловени в Белгия, след като се опитаха да избягат неуспешно с влак от местопрестъплението.\r\nМладежите обрали магазинче за вестници в Тернат, на 20 км северозападно от Брюксел в събота. Те планирали нападението си минути преди пристигането на влака на местната гара, като разчитали да се измъкнат с него заради краткия му престой.\r\n“Взеха всичко: чипсове, напитки, бисквити, близалки и сладкиши”, оплака се собственикът пред телевзия VRT.\r\n13-те момчета се въртели пред магазинчето до гарата, явно изчаквайки подходящия момент. След това те внезапно нахлули вътре и опразнили рафтовете с храна и бързо се отдалечили към гарата, където влакът точно бил пристигнал.\r\n                \n                \n                Собственикът хукнал след тях, викайки, което привлякло вниманието на служител на охраната на влака. Той задържал композицията с автоматично затворени врати до идването на полицията.\r\n“Стана като в Америка, никой няма уважение към никого и е все по-зле”, добави обраният собственик, който държи обекта от четири години.\r\nМладежите обикаляли цял ден градчето и по-рано през деня кметът повикал полицията да им направи бележка, защото вдигали шум. След като били предупредени от полицаите, те напуснали градчето, но се върнали надвечер и нападнали магазинчето.", "date": "2019.12.03", "title": "В Белгия хванаха крадци, искали да бягат с влак"}
{"url": "https://www.dnes.bg/world/2019/12/03/evrolideri-iskat-parnikovite-emisii-da-sa-nula-do-2050-g.431641", "text": "Нетните парникови емисии да бъдат сведени до нула до 2050 г. За такова споразумение ще се настоява на срещата на евролидерите в Брюксел другата седмица, показва черновата на общото им изявление, възвестявайки задаваща се остра битка на събранието им, предаде Ройтерс.\n\r\nНамерението за срещата на върха на 12 и 13 декември на лидерите от съюза е да бъде подкрепена \"целта за постигането на климатично неутрален ЕС до 2050 г.\" според документа, видян вчера от Ройтерс.\r\nПредишни опити обаче бяха блокирани от Полша, Унгария и Чехия, които са зависими от въглищата. Те са заявявали, че са против климатична неутралност до 2050 г. поради опасения, че намаляването на парниковите емисии ще задуши икономиките им.\r\n                    \n                    \n                \n                \n                \n                За да бъде убеден лагерът на нежелаещите, в черновата на заключителното комюнике е записана формулировката \"справедлив и социално балансиран преход\", споменава се също за съобщението на Европейската инвестиционна банка за деблокиране на 1 трилион евро за зелени инвестиции до 2030 г., както и за нуждата от гарантиране на енергийната сигурност и конкурентноспособността по отношение на чужди сили, които не преследват постигането на подобни цели за климата.\r\nЧерновата, която е подготвена предварително преди обсъжданията на лидерите, все още подлежи на промени. Но накрая за приемането й ще е нужна единодушната подкрепа на националните лидери от ЕС, за да бъде постигнато споразумение.\r\nНовата Еврокомисия също си поставя за цел да настоява за климатична неутралност до средата на века и иска да направи целите за климата на ЕС до 2030 г. по-амбициозни.\r\nСегашните цели предвиждат до 2030 г. съюзът да намали парниковите си емисии с 40 процента в сравнение с равнищата от 1990 г. Новата комисия, ръководена от германката Урсула фон дер Лайен, се надява да повиши тази цел до поне 50 процента. (БТА)\n\r\n ", "date": "2019.12.03", "title": "Евролидери искат: Парниковите емисии да са нула до 2050 г. "}
{"url": "https://www.dnes.bg/notifikacii/2019/12/03/mvr-s-akciia-sreshtu-parkirane-na-mesta-za-hora-s-uvrejdaniia.431644", "text": "МВР започва операция срещу паркиране на места за хора с увреждания.\r\nВ рамките на акцията екипите на \"Пътна полиция\" ще осъществяват контрол в населените места с акцент паркинги пред обществени сгради, търговски обекти, пазари и други, предназначени за паркиране и престой места на пътни транспортни средства на хора с трайни увреждания.\r\nСпециализираната полицейска операция е част от календара на Европейската  мрежа на службите на Пътна полиция (TISPOL) и аналогични действия се  провеждат във всички страни-членки, съобщиха от МВР.\r\nАкцията ще продължи до 6 часа на 4-ти декември.", "date": "2019.12.03", "title": "МВР с акция срещу паркиране на места за хора с увреждания"}
{"url": "https://www.dnes.bg/eu/2019/12/03/prezidentyt-radev-zaminava-za-london-za-sreshtata-na-nato.431640", "text": "В Лондон днес започва двудневната среща на върха на НАТО. Една от водещите теми се очаква да е свързана със средствата, които страните членки на 70-годишната организация отделят за бюджетите си за отбраната, отбелязва Асошиейтед прес.\r\nБългарската делегация се ръководи от президента Румен Радев.\r\nВ чест на правителствените и държавни ръководители на страните от алианса прием в Бъкингамския дворец ще даде кралица Елизабет Втора. Лидерите ще присъстват и на вечеря на Даунинг стрийт, дадена от домакина на форума, британския премиер Борис Джонсън. Работната сесия в сряда е в голф клуб в покрайнините на Лондон.\r\nВ кулоарите на натовския форум в Лондон ще се състоят и двустранни срещи, една от тях е между френския президент Еманюел Макрон и американския президент Доналд Тръмп. С интерес се очаква и четиристранната среща за Сирия с участието на Макрон, Джонсън, германския канцлер Ангела Меркел и турския президент Реджеп Тайип Ердоган, отбелязва Франс прес.\r\n                    \n                    \n                \n                \n                \n                След края на Студената война страните членки намалиха бюджетите си за отбрана, но след руската анексия на Крим, съюзниците се съгласиха да спрат с бюджетните съкращения и да увеличат средствата за отбрана. Целта е до 2024 г. те да достигнат 2 процента от БВП на всяка страна членка. За девет страни се прогнозира, че ще изпълнят целта тази година и това са САЩ, Гърция, Великобритания, България, Естония, Литва, Латвия, Полша и Румъния. Според нови данни, публикувани в петък, европейските съюзници и Канада ще отпуснат освен това допълнителни 130 милиарда долара за бюджетите си за отбрана до края на 2020 г., като 20 процента от това увеличение ще се пада на Германия, критикувана от Тръмп, че не харчи достатъчно за отбрана. Очаква се до 2024 г. да бъдат добавени допълнителни 400 милиарда долара.\r\nОсвен националните бюджети НАТО има и малък бюджет от 2 милиарда долара за поддържане на работата на централата си в Брюксел и финансиране за военни операции по света. Миналия четвъртък генералният секретар на алианса Йенс Столтенберг каза, че САЩ ще плащат по-малко за този бюджет, а Германия ще помогне да се запълни разликата, като двете страни ще плащат по около по 16 процента. Досега САЩ плащаха 22 процента от тази сума. Други европейски съюзници също са се съгласили да плащат повече, без Франция, която отказа.\r\nВ навечерието на срещата на върха съюзниците са разединени по редица въпроси, сред които Афганистан и Сирия. Месец преди форума в Лондон френският президент Еманюел Макрон заяви, че НАТО е в мозъчна смърт и поиска алиансът да започне разговори накъде върви организацията, кои са нейните истински противници, как да се справи тя с тероризма и какво да прави с непредсказуеми съюзници като Турция, а също и как да се подобрят отношенията с Русия.\r\nБроени дни преди срещата напрежението ескалира и между Макрон и Турция. Турция обвини френския президент, че подкрепя тероризма заради това, че се е съгласил да разговаря със сирийски кюрдски политик, за когото Анкара твърди, че е част от екстремистка група. А в отговор на критиките на Макрон срещу турската операция в Северна Сирия Ердоган препоръча на френския президент да провери дали той самият не се намира в състояние на мозъчна смърт. (БТА)", "date": "2019.12.03", "title": "Президентът Радев заминава за Лондон за срещата на НАТО"}
{"url": "https://www.dnes.bg/snimka-na-denia/2019/12/03/zimen-den-studeno-oblachno-s-valeji-ot-sniag.431645", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Зимен ден ни очаква днес - ще е облачно и на много места ще вали сняг. С умерен северозападен вятър ще нахлува студен въздух.\r\nОще преди обяд, главно в Североизточна България и планинските райони дъждът ще преминава в сняг и там на много места ще има заледявания.\r\nВ Предбалкана и по високите котловинни полета ще се образува снежна покривка. Привечер, на места и в Южна България дъждът ще се примесва със сняг, а над Северна валежите ще спират и облачността ще разкъсва.\r\nМаксималните температури ще са между 2° и 7°. Атмосферното налягане ще се повишава и ще бъде по-високо от средното за декември. \n\r\nНад Черноморието ще е облачно, с валежи от дъжд. След обяд от север валежите ще спират. Ще духа умерен вятър от север-северозапад, който през деня постепенно ще отслабва. Максимални температури на въздуха: 4°-7°. Температурата на морската вода ще е 13-15°. Вълнението на морето ще бъде 2-3 бала.\n                \n                \n                \r\nНад планините ще е облачно с валежи от сняг. Ще духа умерен, по високите части временно силен вятър от север-северозапад. По високопланинските проходи ще има условия за виелици и навявания. Максималната температура на височина 1200 метра ще бъде около 2°, на 2000 метра - около минус 1°.\r\n ", "date": "2019.12.03", "title": "Зимен ден: Студено, облачно, с валежи от сняг"}
{"url": "https://www.dnes.bg/world/2019/12/03/kitai-honkong-i-makao-sa-nashi-teritorialni-edinici.431647", "text": "Китайските власти ще отстояват твърдо единството на страната си и ще разглеждат специалните административни райони Хонконг и Макао като подчинени на центъра  административно-териториални единици. Това заяви днес членът на Постоянния комитет на ЦК на китайската компартия и председател на китайския парламент Ли Чжаншу, цитиран от ТАСС.\r\n\"Във формулировката на понятията \"една страна\" и \"две системи\" първото трябва неотклонно да се разглежда като основа и предпоставка за второто\", каза той. \"Необходимо е централната власт в Китай да бъде възприемана правилно, отношенията между центъра и тези специални административни райони да се разглеждат като единна система на взаимодействие между централната и провинциалната власт в Китай\", подчерта той в реч на тържествено събрание в китайския парламент, посветено на 20-годишнината от приемането на Основния закон на Китай за специалния автономен район Аомън (Макао).\r\n                    \n                    \n                \n                \n                \n                Това събитие през 1999 г. ознаменува връщането на бившето португалско владение Макао под юрисдикцията на Пекин.\r\nПо думите на Ли благоденствието и стабилността в тези специални административни райони могат да бъдат гарантирани само с твърда защита на националния суверенитет, сигурността и интересите на цял Китай. (БТА)", "date": "2019.12.03", "title": "Китай: Хонконг и Макао са наши териториални единици"}
{"url": "https://www.dnes.bg/top-novini/2019/12/03/putin-uikipediia-e-nenadejdna-i-triabva-da-byde-zamenena.431646", "text": "Русия ще създаде нов електронен сайт на своята Голяма руска енциклопедия, след като президентът Владимир Путин каза, че Уикипедия е ненадеждна и трябва да бъде заменена, предаде Ройтерс.\r\nНовият сайт ще гарантира на хората, че ще намират \"надеждна и постоянно обновяваща се информация от научно проверени източници на знания\", се казва в правителствено разпореждане, подписано от руския премиер Дмитрий Медведев. С него Медведев нарежда също да се създаде национален научно-образователен център \"Голяма руска енциклопедия\".\r\nМиналия месец Путин предложи Уикипедия - онлайн енциклопедия със свободен достъп, която всеки може да допълва и редактира - да бъде заменена с електронна версия на Голямата руска енциклопедия, приемник на Голямата съветска енциклопедия.\r\n                \n                \n                \"Това, във всеки случай, ще е надеждна информация, поднесена в съвременен вид\", отбеляза тогава президентът.\r\nПрез 2015 г. руските власти блокираха за кратко рускоезичната версия на Уикипедия заради статия с информация за канабиса, тъй като законодателството забранява сайтове, които пускат публикации, свързани с наркотиците. Освен това Москва въведе по-строг контрол върху руския сегмент от интернет, за да може той да функционира дори ако бъде отрязан от глобалната инфраструктура, припомня БТА.\r\nГолямата руска енциклопедия (Большая российская энциклопедия) вече съществува в базисен електронен формат.\r\nНовият интернет портал ще струва около 2 милиарда рубли (31 милиона долара), съобщи на 21 ноември отговорният редактор на издателство \"Голяма руска енциклопедия\" Сергей Кравец.\r\n ", "date": "2019.12.03", "title": "Путин: Уикипедия е ненадеждна и трябва да бъде заменена"}
{"url": "https://www.dnes.bg/obshtestvo/2019/12/03/edva-10-15-ot-horata-s-uvrejdaniia-u-nas-rabotiat.431642", "text": "Едва 10-15 на сто от хората с увреждания у нас работят, заяви Елка Тодорова - председател на Управителния съвет на Националната федерация на работодателите на инвалиди. За да се увеличи този процент са необходими още подкрепящи социални услуги и грижи, коментира пък Йордан Димитров - консултант на същата федерация.\n\r\nСпоред шефа на Агенцията за хората с увреждания Минчо Коралски ненужни защити в Кодекса на труда, объркват и затрудняват работодателите да наемат инвалиди на работа.\r\n\"Ако човек с ТЕЛК-ово решение започне работа, то работодателят не може да го освободи без разрешение от инспекцията по труда или ТЕЛК/НЕЛК, което автоматично отказва шефове да назначават хора, които не могат да махнат дори и ако не си вършат работата, това е абсолютно ненужно и е пречка и за двете страни“, разясни Коралски пред „Монитор“. Според него са необходими законови промени, за да се улесни достъпът на инвалиди до работа.\n                    \n                    \n                \n                \n                \n                \r\nПо две от програмите за хора с увреждания държавата отпуска ресурс, но няма достатъчно работодатели, които да се възползват от него, тъй като все още има недоверие и те все още смятат, че наемането на такова лице по-скоро би им причинило проблеми, обясни Йордан Димитров.\n\r\nДанните на Агенцията по заетостта пък показват, че всеки месец почти еднакъв брой лица с увреждания се регистрират и напускат регистъра на безработните – между 5 и 6% от всички безработни инвалиди. Работодателят все още вярва, че е по-добре да внесе отвън здрав работник отколкото да вземе човек с увреждане, коментира председателят на Балканския институт по труда и социалната политика Иван Нейков. По думите му настоящата ни ситуация е \"вода газим, жадни ходим\", тъй като именно хората с увреждания са един от големите резерви на труда, който обаче остава неизползван.\n\r\nНейков посочи още, че според проучвания тези лица са добри работници, тъй като са лоялни и при тях текучеството е много по-малко. Според него твърдението на работодателите, че е скъпо да се адаптира едно работно място за нуждите на даден работник с увреждания не вярно. Той посочи, че държавата е отпуснала над 4 млн. лева за целта, от които обаче са били използвани едва около 500 000 лв.\r\n ", "date": "2019.12.03", "title": "Едва 10-15% от хората с увреждания у нас работят"}
{"url": "https://www.dnes.bg/politika/2019/12/03/izslushvat-kandidatite-za-predsedatel-na-kpkonpi.431649", "text": "Комисията за борба с корупцията, конфликт на интереси и парламентарна етика ще проведе заседание. Заседанието ще се проведе от 9.00 ч. в зала \"Запад“ и на него ще бъдат изслушани кандидатите за председател на КПКОНПИ.\r\nДве са кандидатурите за поста - от управляващата коалиция предложиха досегашния главен прокурор Сотир Цацаров. От ПГ на \"Воля – Българските родолюбци“ издигнаха кандидатурата на Симеон Найденов.\r\n\r\nПроцедурните правила предвиждат изслушването на кандидатите да се проведе на открито заседание на комисията, което се излъчва в реално време чрез интернет страницата на Народното събрание. Гласуването и изборът на председател на Антикорупционната комисия ще бъде извършено от парламента.\r\n ", "date": "2019.12.03", "title": "Изслушват кандидатите за председател на КПКОНПИ"}
{"url": "https://www.dnes.bg/usa/2019/12/03/djimi-kartyr-e-priet-v-bolnica-za-lechenie-na-infekciia.431650", "text": "Бившият президент на САЩ Джими Картър е приет в болница в Джорджия за лечение на инфекция на уринарния тракт, предаде Асошиейтед прес.\n\r\nДиана Конджилео, говорителка на организацията Център \"Картър\", заяви, че в края на миналата седмица 95-годишният бивш президент е бил приет в лечебно заведение в град Америкус, щата Джорджия. \"Той се чувства по-добре и очаква с нетърпение скоро да се прибере у дома. Ще разпространим изявление, когато бъде изписан за по-нататъшна почивка и възстановяване у дома\", добави тя.\n\r\nПрез последните години Картър се справи с няколко предизвикателства за своето здраве.  \n\r\nВ началото на ноември т.г.Джими Картър постъпи в университетската болница \"Емъри\" в Атланта за хирургическа процедура по намаляване на вътрешночерепното налягане, което е резултат от кървене, получено при неотдавнашни негови падания, се казва в съобщение на Картъровия център, цитирано от Ройтерс.\n                    \n                    \n                \n                \n                \n                \r\n95-годишният Картър - най-старият жив президент на САЩ, преди няколко седмици падна в дома си в Плейнс, щата Джорджия, и счупи кост на малкия таз. Това наложи той да постъпи в болница, но бе изписан няколко дни след инцидента. При предишно падане през октомври се наложиха няколко шева по лицето му.\n\r\nТой обаче бързо поднови заниманията си по проект за изграждане на домове за фондацията \"Обиталище за човечеството\". Още по-рано, през май т.г., Картър си счупи бедрената кост, също при падане вкъщи, което наложи да бъде опериран.\n\r\nКартър бе президент в периода 1977-1981 г., припомня БТА.", "date": "2019.12.03", "title": "Джими Картър е приет в болница за лечение на инфекция"}
{"url": "https://www.dnes.bg/balkani/2019/12/03/gyrciia-si-stypva-na-krakata-imotite-skochiha-sys-7-7-za-1-g.431652", "text": "Цените на имотите в Гърция уверено се възстановяват след кризата, показват данни на гръцката централна банка. Жилищата в южната ни съседка изгубиха над 42% от стойността си от третото тримесечие на 2008 г. до третото тримесечие на 2017 г. \n\r\nНо от началото на 2018 г. цените вървят нагоре, пише „Труд“. Темпът на растеж се увеличава, като започва от 0,5% в началото на 2018 г. и се ускорява до 7,7% на годишна база за периода април-юни 2019 г., показват данни на централната банка на Гърция.\n\r\nВ Атина, където търсенето е по-голямо, цените са нараснали с 11,1% през второто тримесечие на тази година. Темпът на ръст е по-бърз дори в сравнение с бума от 2002-2007 г. В Солун за периода се отчита увеличение на цените на имотите от 7%, а в другите водещи градове достига 4,1%.\n                    \n                    \n                \n                \n                \n                \r\nВъпреки това Гърция изостава значително в сравнение с други държави в Европейския съюз (ЕС). В Испания, например, продажните цени на жилищата намаляха с 35,3% по време на икономическата криза, но оттогава са се възстановили с 15%. В Ирландия спадът надхвърли 53%, а до момента цените са се възстановили с 34%. В Португалия спадът беше значително по-малък – само 13,3%, и сега цените са дори по-високи в сравнение с бума преди кризата, като отчитат ръст от 33,5%.\n\r\nСделките в Гърция също се увеличават, сочат данни на Независимия орган за публични приходи. През декември 2018 г. ръстът достига 65% спрямо декември 2017 г.\n\r\nОчакванията са ръстът на цените на жилищата в Гърция да продължи, тъй като брутният вътрешен продукт, заетостта и частното потребление също се покачват. Икономиката расте за девет поредни тримесечия, частното потребление нараства силно, а равнището на безработица е в постоянен спад от 2013 г. насам.\r\n ", "date": "2019.12.03", "title": "Гърция си стъпва на краката – имотите скочиха със 7,7% за 1 г."}
{"url": "https://www.dnes.bg/stranata/2019/12/03/sniag-stud-tazi-zima-obache-shte-byde-topla-moje-da-postavi-rekord.431653", "text": "Студен фронт минава през България и ще ни донесе сняг. Ще нахлува хладен въздух, но заедно с него и топъл, който е носител на валежите, прогнозира климатологът проф. Георги Рачев пред bTV.\n\r\nВ Родопите е възможно да натрупа съществена снежна покривка.\n\r\nПрез следващите 15 дни обаче не се очакват сериозни валежи от сняг.\n\r\nОколо 10-11 декември не се изключват леки превалявания.\n\r\nКато цяло ни очаква топла зима с по-високи температури от средните климатични.\n\r\n\"Има много голяма вероятност тази година да се окаже най-топлата в България, откакто се водят метеорологични наблюдения\", обясни климатологът.\n\r\nИ според Европейския център за средносрочни прогнози декември ще бъде топъл.\n                    \n                    \n                \n                \n                \n                \r\nВ сряда и четвъртък сутрешните температури ще бъдат доста ниски. Могат да достигнат до минус 10 градуса.\n\r\nСледващата събота и неделя ни очакват високи температури, като в София те могат да достигнат 10-12 градуса.\r\nЗа Коледа не се очаква сняг.\r\n ", "date": "2019.12.03", "title": "Сняг, студ... Тази зима обаче ще бъде топла, може да постави рекорд "}
{"url": "https://www.dnes.bg/blizak-iztok/2019/12/03/toksichna-biala-piana-pokri-gradski-plaj-v-indiia.431651", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Токсична и отровна бяла пяна покри най- дългия градски плаж в Индия. \r\n\r\nТя се образува всеки мусонен сезон, съобщиха от Bulgaria On Air. \r\n\r\nЛекарите предупреждават, че пяната може да доведе до проблеми с кожата. \r\n\r\nРибарите са получили предупреждение да не влизат в морето, както и да сезят в близост до отровата. \r\n\r\nСтотици семейства обаче, които посещават плажа не знаят за опасността и пускат децата си да играят в токсичната пяна. \r\n\r\nЕксперти смятат, че по- голямата част от пяната се образува от миещи препарати, които отиват в канализацията и след това се смесват с други отпадаци.", "date": "2019.12.03", "title": "Токсична бяла пяна покри градски плаж в Индия "}
{"url": "https://www.dnes.bg/index/2019/12/03/otmina-cherniiat-petyk-kakvi-trikove-polzvaha-tyrgovcite.431654", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Намаленията в последния петък на ноември, известни като \"Черен петък\", отдавна не са запазена марка на американския пазар. Те се преместиха и на Стария континент и у нас. \n\r\nМиналият петък опашките пред моловете, задръстванията и тълпите по магазините бяха налице.\n\n\n\n\r\n\"Много е хубаво, че \"Черният петък\" започва да се разширява. Най-често използваният трик, който кара хората да бързат, е тип намаление до днес, до 17:00 часа, и вече не минава, защото хората знаят, че промоцията не е един ден. Потребителят има време да размисли, не е нужно да е припрян\", коментира изпълнителният директор на  асоциация \"Активни потребители\" Богомил Николов пред .\n                \n                \n                \r\nУ нас \"Черният петък\" беше проведен в две последователни седмици. На определени места имаше и \"черен уикенд\", последвани от \"кибер понеделник\".\n\r\n\"Надявам се, че промоциите ще продължат и това ще се превърне в сезон на намаленията, а няма да е \"тридневен фойерверк\", допълни още Николов в \"България сутрин\".\n\r\nМомчета от Бургас сигнализираха с видео за пуловери, закупени на една цена, но под червения етикет тя се оказала същата.\n\r\nИзпълнителният директор на \"Активни потребители\" обясни, че засега не са постъпили фрапиращи сигнали, но все още не е минало много време и се очаква такива да се появят.\r\n \r\nТой допълни, че много от потребителите подават сигнали в КЗП и КЗК, и че ако сме излъгани, имаме право да върнем стоката срещу парите, които сме дали.\n\r\n\"Трябва да се знае, че има ясно задължение към търговеците старата цена да бъде прилагана един месец преди да бъде намалена. Това за жалост не важи в интернет, остарял е законът. Особено там, където продажбите се увеличават все повече, да сме по-предпазливи\", призова Николов.", "date": "2019.12.03", "title": "Отмина \"Черният петък\" - какви трикове ползваха търговците? "}
{"url": "https://www.dnes.bg/eu/2019/12/03/kola-pomete-grupa-hora-v-london-zagina-12-godishno-dete.431655", "text": "Кола помете група хора в предградие на Лондон. Инцидентът се е случил в близост до училище. Загинало е 12- годишно момче. \r\n\r\nПострадали са трима тийнейджъри и една жена, съобщиха от . \r\n\r\nСпоред очевидци шофьорът умишлено е увеличил скоростта и се е засилил към тротоара. \r\n\r\nЗадържан е 51- годишен мъж.\r\n\r\nПредполага се, че той е бил замесен и в друг подобен инцидент в същия район.\r\n\r\nВ момента тече разследване.", "date": "2019.12.03", "title": "Кола помете група хора в Лондон, загина 12- годишно дете"}
{"url": "https://www.dnes.bg/obshtestvo/2019/12/03/stefan-danailov-shte-byde-pogreban-v-tesen-semeen-kryg.431656", "text": "Един от най-обичаните български актьори Стефан Данаилов ще бъде погребан днес в тесен семеен кръг.\r\nАктьорът ще бъде положен в частния гробищен парк в столичния кв. \"Бояна\" до съпругата си Мария, която почина преди 5 години.\r\n\r\nТова е била последната воля на Стефан Данаилов.\n\n\r\nВ понеделник колеги, ученици, приятели, роднини и почитатели си взеха последно \"сбогом\" със Стефан Данаилов.\r\n\r\nТой оставя след себе си над 150 роли в театъра, киното и телевизията. \r\n\r\nВ градинката пред Народния театър се изви огромна опашка от хора, дошли да уважат големия български актьор. Той почина миналата седмица на 76-годишна възраст. ", "date": "2019.12.03", "title": "Стефан Данаилов ще бъде погребан в тесен семеен кръг"}
{"url": "https://www.dnes.bg/index/2019/12/03/receptata-dnes-banica-s-gybi-sirene-i-spanak.431553", "text": ":\r\n1 кг спанак, почистен и нарязан\r\n1 глава лук, нарязан\r\n500 г пресни гъби, нарязани\r\n3 супени лъжици олио\r\n2 чаши извара\r\n2 супени лъжици босилек\r\n2 яйца\r\n1 чаша сирене\r\n¾ чаша масло, разтопено\r\n1 пакет кори за баница\r\n \r\n:\r\n \r\nЗадушете леко спанака, докато омекне. В тиган на средна температура запържете лука и гъбите. Добавете към тях и спанака и разбъркайте. В купа разбийте яйцата. В тях разбъркайте изварата, сиренето и босилека.\r\n \r\nНамажете тава за печене с маслото. Постелете един пласт кори за баница на дъното на тавата. Намажете с масло. Поръсете с плънка. Покрийте с втори пласт кори и отново намажете с масло. Повторете това, докато подредите всички кори и плънката свърши. Не е нужно да подреждате лист по лист корите. Разделете ги на 5-6 пласта. Печете за 1 час в загрята на 180 градуса фурна или до златистокафяво.\r\n \r\n\r\n \r\n ", "date": "2019.12.03", "title": "Рецептата Dnes: Баница с гъби, сирене и спанак "}
{"url": "https://www.dnes.bg/obshtestvo/2019/12/03/klasika-po-koleda-cenite-nagore-kachestvoto-pada.431659", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Цените на основни хранителни стоки ще се увеличат по Коледа. Предупреждението идва от Световната банка. Поскъпването ще бъде с малко, а у нас вече се регистрират първите стотинки отгоре. В края на ноември по-скъпи с между 5 и 10 стотинки са били киселото мляко, колбасите, пилешкото месо и оранжерийните краставици.\n\n\n\r\n\"Безусловно разходите ще станат малко по-големи. Всички производители и преработватели ще имат своите проблеми при по-високи разходи, но в никакъв случай крайните пазарни изражения няма да са драстични\", коментира председателят на Държавната комисия за стокови борси и тържища Владимир Иванов, във връзка с очакванията ТОЛ системата да доведе до поскъпване на стоките.\n                    \n                    \n                \n                \n                \n                \r\nВ студиото на \"България сутрин\" той подчерта, че цялата пазарна картина е такава, че има много силен конкурентен пазар. \n\r\n\"Постоянният натиск от силната конкурентна борба води към стимул за понижаване на разходите, а това неминуемо рефлектира върху качеството. Цената на яйцата е така смазана вече 7-8 години. Този сектор има нужда от рекапитализация, има нужда от развитие. Същото е и при месото към момента. Потребителят би могъл да понесе малко по-висока цена\", обясни Иванов.\n\r\n\"От силната конкуренция и към момента цените на млечните продукти почти не са се предвижили, въпреки че имаме много фактори. Горивата на годишна база са близо 15%. Всички искат по-високи заплати на нашите работници, но не искаме да виждаме това в цените. Как си представяте това нещо? Гарантирам ви, че качеството още ще падне. Търговците продължават да си отразяват всички повишения за сметка на производителите\", каза от своя страна председателят на Асоциацията на млекопреработвателите Димитър Зоров. \n\r\nТой е убеден, че към момента да правиш истински млечен продукт и да трябва да си купуваш млякото, то просто продаваш на загуба. Зоров не може да си обясни как потребителите отиват да купят от село сирене или месо и са готови да платят много повече, отколкото ако си ги купят от магазина. \n\r\n\"А ние, които продаваме в магазина? Под огромния и нечовешки натиск на големите търговски вериги, които не приемат увеличение, трябва да избереш дали да излезеш от пазара или да стоиш с тези цени и да правиш компромиси\", посочи Зоров пред .\n\r\n\"Нека всеки един българин да е с разбирането, че трябва да си купи българското и да инвестира в българската икономика. Българското месо е с 20% по-скъпо от вносното, но хората го предпочитат. Потребителската култура е мощен фактор за регулиране на търсенето\", посочи още Владимир Иванов.", "date": "2019.12.03", "title": "Класика по Коледа – цените нагоре, качеството пада "}
{"url": "https://www.dnes.bg/crime/2019/12/03/na-kosym-ot-tragediia-piian-razmahval-pistolet-v-bolnica.431661", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За пореден инцидент в болница съобщи полицията. \r\n\r\nТози път пиян мъж е размахвал пистолет пред кабинет в сградата на УМБАЛ-Бургас. \r\n\r\nСигналът в полицията е подаден от граждани. \r\n\r\nЗадържаният 53-годишен мъж, е криминално проявен.\r\n\r\nПри задържането е иззет газов пистолет с патрон в цевта, заедно с 10 патрона към него.\r\n\r\nМъжът е тестван с дрегер за употреба на алкохол, като апаратът отчел - 2,65 промила. Задържан е за срок от 24 часа с полицейска заповед.", "date": "2019.12.03", "title": "На косъм от трагедия: Пиян размахвал пистолет в болница"}
{"url": "https://www.dnes.bg/stranata/2019/12/03/avarii-v-aec-kozlodui-niamalo-samo-neizpravnosti.431689", "text": "Твърденията за зачестилите напоследък аварии в АЕЦ \"Козлодуй\" повдигнаха въпроса има ли причини за притеснение в работата на централата. Асоциацията за свободен енергиен пазар излезе с писмо, адресирано до Агенцията за ядрено регулиране, в което изказва своите притеснения от зачестилата аварийност на съоръженията.\n\r\n\r\n\"Случилото се не са аварии, а неизправности по оборудването. Обяснявал съм много пъти, че АЕЦ „Козлодуй” е един огромен механизъм с хиляди разнообразни по обем и качество машини и съоръжения”, коментира изпълнителният директор на АЕЦ „Козлодуй” Наско Михов, цитиран от Нова тв. \r\n\r\n\"Ние се опитваме да предвиждаме и събития, които да не водят до такива планови спирания. Категорично заявявам, че притеснения за хората по отношение на ядрената безопасност няма. За изправността на централата следят 3500 души, които са специалисти от висок клас\", заключи Михов.", "date": "2019.12.03", "title": "Аварии в АЕЦ \"Козлодуй\" нямало, само неизправности "}
{"url": "https://www.dnes.bg/stranata/2019/12/03/tri-jertvi-na-voinata-po-pytishtata-za-denonoshtie.431677", "text": "Трима души са загинали, а 18 са пострадали при катастрофи в страната през изминалото денонощие, по данни на пресцентъра на МВР.\r\nВ София е загинал един човек и трима са ранени при станалите две тежки и 38 леки пътнотранспортни произшествия.\r\nОт началото на месеца в страната при катастрофи са загинали четирима, а ранените са 25.", "date": "2019.12.03", "title": "Три жертви на \"войната по пътищата\" за денонощие"}
{"url": "https://www.dnes.bg/televizia/2019/12/03/dance-station-i-fleitistkata-sofiia-ivanova-do-finala-na-bylgariia-tyrsi-talant.431694", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Феновете на „България търси талант“ изпратиха Dance Station Kids Team на финала на шоуто след втория спектакъл на живо вчера. Журито гласува, за да избере кой от двамата подгласници според гласуването на публиката – Rio Baby Town или София Иванова, ще влезе в битката за 50 000 лева и звездна титла. Любен Дилов - син се застъпи за флейтистката с ангелски глас, въпреки че отчете  трудността на задачата си и несравнимостта на талантите им. Славена Вътова определи избора между възможностите на децата като „адски труден“, но призна, че емоцията, която са й дали танцьорките е била по-силна. Катето Евро избра без грам съмнение певческия талант, а Ицо даде решаващия си глас и класира София на финал.\n                    \n                    \n                \n                \n                \n                \r\nDance Station Kids Team отново демонстрираха отличен синхрон и пренесоха зрителите в реалността на Матрицата, а баталните интерпретации вдигнаха публиката на крака. Минути преди Dance Station Kids Team на сцената на „България търси талант“ своя тринайсти рожден ден отпразнува и умелата танцьорка Андреа и получи специалните поздравления от водещите и журито.\n\r\nМалката певица и флейтистка София Иванова отново доказа, че любовта към класическата музика, в съчетание с отдаденост и много труд, може да превърне и най-непопулярната творба в произведение на изкуството. Изпълнението й на „Цвето моме, върла магьоснице“ в нов аранжимент трогна всички, накара Ицо Хазарта да настръхне и да я оцени като „суперзвезда“.\n\r\nХип-хоп момичетата Rio Baby Town спечелиха сърцата на всички с едно различно представяне, съчетаващо динамични ритми, интересна хореография и неповторим детски чар. Великолепната музикална петорка - акапелна група „Спектрум”получи заслужени аплодисменти за изпълнението на един изкусен микс от любими на всички поколения песни като „Прощавай София“, „Още малко“ и „Да те видя“.\n\r\nЗабавният учен Явор Денчев излезе на сцената на „България търси талант“ със своите малки коледни асистенти, за да докаже, ча науката в никакъв случай не е скучна материя. Те демонстрираха красиви „магии“ с горещ лед, а Сашо Кадиев и Дани Петканов им помогнаха да създадат пухкав сняг.\n\r\nСпортният тандем Пламена и Джаки вдигнаха настроението в залата с танц и дресура, с каквито малко кучета могат да се гордеят. Двете дами предизвикаха усмивки по лицата на всички със синхона си при „почистването след забава“. Акробатичният танцьор Антонио Папазов надгради впечатляващото начало на своята мечта, което постави на сцената на „България търси талант“. Огнената компилация остави без думи Славена Вътова, а Катето му пожела да има все по-голяма публика, която да оценява неговото дарование.\n\r\nНа втория полуфинал на „България търси талант“ кукловодът Юлия Коларова и своенравната госпожица Фрау бяха придружени от младата Желатинка. Между двете кукли възникна забавна вербална схватка, докато канеха всички неомъжени мъже за партньор на „шефката си“.\n\r\nУкраинският театър на сенките VERBA разказа една трогателна история за любовта и войната с послание за мир като висша човешка ценност на ХХI век, а младите посланици на стария рок Red Trigger подпалиха сцената с авторското си парче „Rock is Religion“. Норвежецът Кристиян Ведой, заедно със своята приятелка Мелани, пък представиха една невероятната илюзия на левитацията.\n\r\nАкробатите Делфина и Бартекот Полша потвърдиха световното си ниво с изцяло ново изпълнение, пресъздаващо фатална вечеря. Те разбиха на пух и прах всички закони на гравитацията, а страстта им към танца заслужи оценката на Славена по отношение на тяхната безкомпромистност и съвършенно владеене на движението. Дубльорът Петър Байков омагьоса с таланта си да пресъздаде над 20 от гласовете в историята за Злодеида.", "date": "2019.12.03", "title": "Dance Station и флейтистката София Иванова до финала на \"България търси талант\""}
{"url": "https://www.dnes.bg/notifikacii/2019/12/03/trus-s-magnitud-6-krai-severnoto-kraibrejie-na-chili.431700", "text": "Земетресение с магнитуд 6 беше регистрирано в Тихия океан край северните брегове на Чили, близо до границата с Перу, предаде Асошиейтед прес, като се позова на Геоложкия институт на САЩ.\r\n\r\nТрусът е бил усетен рано тази сутрин на дълбочина от 32 километра.\r\n\r\nЕпицентърът на земетресението е бил на 38 км югозападно от чилийския град Арика.\r\n\r\nЗасега няма данни за пострадали хора и нанесени материални щети.\r\n/БТА/", "date": "2019.12.03", "title": "Трус с магнитуд 6 край северното крайбрежие на Чили"}
{"url": "https://www.dnes.bg/politika/2019/12/03/da-ohraniavame-nebeto-na-severna-makedoniia-za-radev-e-istoricheski-shans.431705", "text": "България не трябва да пропуска историческата възможност да охранява  въздушното пространство на Република Северна Македония. Това заяви президентът  Румен Радев преди да отпътува за срещата на върха на НАТО в Лондон. На форума на  високо равнище в британската столица ще бъде отбелязана 70-годишнината  от създаването на Алианса.\n\nРадев допълни, че докато разговорите в тази насока са били отлагани от  българска страна за \"светлото бъдеще\", когато ще имаме ескадрила нови  самолети, Гърция е сключила споразумение за тази мисия. \"С днешните ни  възможности можем да изпълняваме пълноценно тази задача без никакви  допълнителни разходи, защото тя се носи от базата за постоянно базиране  Граф Игнатиево\", посочи Румен Радев.\r\n                    \n                    \n                \n                \n                \n                Президентът припомни срещите си с министър-председателите Кириакос  Мицотакис и Зоран Заев през изминалите месеци, на които беше постигнато  съгласие за провеждане на среща между министъра на отбраната и началника  на обраната на България с техните колеги от Гърция и Република Северна  Македония за включването на България в охраната на въздушното  пространство на югозападната ни съседка.\r\n\"Това е  не само в наш национален интерес, но и дълг към братска Република  Северна Македония и израз на отговорност\", каза още държавният глава.\r\n \r\nПомолен да коментира темите от разговорите на премиера Бойко Борисов в САЩ за по-голямо присъствие на силите на НАТО в Черно море и създаването на военноморски координационен център във Варна, Румен Радев заяви, че когато се обсъждат и обявяват такива теми, е много важно да се използва точната терминология.\r\n\"Това не е нито база, нито е логистична. Решенията не се вземат нито във Вашингтон, нито в Лондон, те се вземат в централата на НАТО в Брюксел. България отдавна е заявила своята позиция\", добави президентът.\r\n \r\nДържавният глава отбеляза в отговор на въпрос дали \"НАТО е в мозъчна смърт\" по думите на президента Макрон, че ЕС има амбицията да бъде фактор на световната сцена и търси своето място, заедно със САЩ, Русия и Китай. За да се реализира тази амбиция обаче, ЕС следва да има собствен отбранителен потенциал, бързи механизми за изпълнение на тяхното решение, да подхожда не само от позицията на общ пазар, но и на общ политически блок.\r\n \r\nИзграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на Срещата на върха в Лондон.\r\nСпоред Румен Радев тази среща дава възможност България да се утвърждава като   фактор на стабилност в Югоизточна Европа и да отстоява своя национален   интерес.\r\n \r\nВ рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи, съобщиха от прессекретариата му.\r\n \r\nВ делегацията, водена от българския държавен глава, ще бъдат вицепремиерите Екатерина Захариева и Красимир Каракачанов.", "date": "2019.12.03", "title": "Да охраняваме небето на Северна Македония! За Радев е исторически шанс"}
{"url": "https://www.dnes.bg/top-novini/2019/12/03/predi-30-godini-vseki-iskal-da-pravi-biznes-sega-samo-3-9.431698", "text": "Изпълнителният председател на Българската стопанска камара Радосвет Радев цитира по време на форум последни данни от международно изследване \"Глобален предприемачески мониторинг\", според които делът на българите, които планират да започнат бизнес следващите три години, е 3,9 процента, докато при съпостави с нашата икономика страни този процент е около 26, пише БТА.\n\n\n\r\nПрез 1989 - 1990 г. в България имаше регистрирани 1 млн. компании. В България се разминаваха хора, които си разменяха визитни картички, на които пише: \"Иван Иванов - президент\", но така или иначе, след 45 години планова икономика, в България имаше някакъв предприемачески дух, може би потискан, мачкан, изтъкна Радев и заяви, че преди 30 години всички искаха да правят бизнес, а сега никой не иска да се занимава с това. Защото това е големият риск, който трябва да поемеш, който да замени представата за комфортното място в модерна България - на чиновник, служител на голяма международна корпорация или политическа кариера, каза още Радосвет Радев, пред участниците в Българския икономически форум за 2019 г.\r\n                \n                \n                В България са регистрирани 413 300 стопански субекта, от които 753 изпълняват дефиницията на голямо предприятие и над 412 000 са стопанските субекти в дефиницията малки и средни предприятия /МСП/, а това, по думите на Радев, показва, че не е толкова клиширано, че МСП са гръбнак на икономиката ни, освен това 753 компании по правило не са с българска собственост.\r\nСред основните пречки за развитие на бизнеса у нас са липса на квалифицирана работна ръка, като често пъти квалификацията става бизнес основанието за започване на бизнес. Друг проблем е свързан с това, че хората, които почват да правят бизнес в България, знаят, че корупцията и бюрокрацията са част от средата. Проблем е и качеството на образованието, каза Радев и цитира анкета сред деловите среди, в която 47 на сто определят, че това е пречка за развитието на бизнеса им.\r\nЗа 17,3 на сто пречка е липсата на доверие и негативизмът спрямо бизнеса, за други затрудненията са свързани с инфраструктурата. Под 5 на сто определят като проблем гражданския натиск, протести, референдуми срещу инвестиционни проекти. Вероятно това е по-скоро проблем за големите предприятия, които искат да добиват материали и ресурси.\r\nМалките и средни фирми искат предвидима правна среда, а България е сред първенците по динамика на смяна на норми, отбеляза още Радев. За 11 месеца на тази година Кодексът на труда е променян десет пъти, КСО - 4 пъти, ЗУТ - 6 пъти. Фирмите се нуждаят и от по-добър достъп до финансови инструменти. Затруднява ги и липсата на напълно изградено е-правителство. Проблем създава и нереформираната здравна и осигурителна системи, заради които страдат не само предприемачите, а и някой път и министрите, каза още Радев.\r\nЗа започване на бизнес у нас трябва да се преминат 7 процедури и 23 дни, за получаване на разрешително за строителство - 19 процедури и 97 дни, за включване към електрическата мрежа 6 процедури и 262 работни дни, като тази година работните дни са 260, а догодина ще са 261, защото е високосна, изтъкна Радев.\r\nВремето за плащане на данъци в България, според проучване на Световната банка и на \"ПрайсУотърхаусКупърс\" отнема 4441 часа годишно, а стандартите по света под 240 часа, с което страната се нарежда на 97 място от 190 държави, изтъкна още Радев.\r\nСпоред БСК за да се подобри ситуацията, е необходимо стимулиране на иновациите, достъп до финансиране, държавна политика за стимулиране на нов бизнес, нагласа за поемане на риск.\r\nТези, които стартирахме преди 30 години бизнеса си, вече сме в пред или вече в пенсионна възраст и е голяма тишината зад нас, каза още Радев.", "date": "2019.12.03", "title": "Преди 30 години всеки искал да прави бизнес, сега - само 3.9% "}
{"url": "https://www.dnes.bg/stranata/2019/12/03/vijdali-li-si-ste-nikol-ot-provadiia-policiiata-ia-tyrsi.431707", "text": "Варненската полицията издирва Никол Каменова Любенова на 15 години, напуснала дома си в Провадия на 28.11.2019 г., като от тогава е в неизвестност. \r\n\r\nМомичето на видима възраст около 15 -17 години, ръст – 160 см; телосложение – закръглено; кожа – бяла; коса – черна с лек отенък в краищата, чуплива.\r\n\r\nНикол Любенова е била облечена с черно яке и черен клин, обута е с бели маратонки.\r\n\r\nОДМВР-Варна апелира към гражданите, които имат информация за местонахождението на Никол да позвънят на телефон 112 или да подадат сигнал в най-близкото поделение на МВР.", "date": "2019.12.03", "title": "Виждали ли си сте Никол от Провадия? Полицията я търси"}
{"url": "https://www.dnes.bg/obshtestvo/2019/12/03/kraino-vreme-bilo-da-se-prerazgleda-socialnata-politika.431690", "text": "Социалното министерство се нуждае от значителни реформи, смята бившият социален министър Ивайло Калфин.\r\n\r\n\"Има много неща, които трябва да се променят в социалната политика\", каза той в предаването \"Бизнес старт\" по . \r\n\r\n\"Нужна е промяна в начина на оценка на хората с увреждания, което да доведе до тяхното по-добро интегриране. Това трябва да се направи съвместно с Министерството на здравеопазването\", добави Калфин.\r\nТой заяви, че друга сериозна тема е енергийната бедност. Според него трябва да се напряват ясни критерии за това как ще се определят енергийно бедните и по какъв начин ще получават помощи.\r\n\r\nЦялото интервю можете да видите във видеото ", "date": "2019.12.03", "title": "Крайно време било да се преразгледа социалната политика "}
{"url": "https://www.dnes.bg/akoshtete-vqrvaite/2019/12/03/3-zodii-koito-shte-imat-kysmet-v-liubovta-prez-dekemvri.431704", "text": "Декември е много романтичен месец - подготвяме се за коледните празници, слагаме украса, навсякъде е пълно с лампички, светлини, елхи, коледните базари са пълни с хора. А студът ви кара просто да искате да се сгушите до някого на дивана вкъщи и да гледате коледни филми заедно. Ето и кои зодии ще са късметлии в любовта през месеца.\r\n \r\n\r\nЛъвовете винаги са харесвали този месец - имат празнично настроение, имат шанс да блеснат на многото партита и събирания, а освен това - декември е месецът на Стрелците, които също са огнени зодии и си приличат с Лъвовете. Затова царете на зодиака ще са развълнувани през периода, и има защо. Те ще могат да бъдат себе си и да изразят това, което чувстват, без да се страхуват. Обвързаните представители да очакват много романтични мигове с партньора и изненади. Те ще са много уверени и ще достигнат до нов етап във връзката си. Химията отново ще се появи. Необързаните ще са много весели, щури, ще преоткрият детето в себе си. Ще ходят на много събития и купони, ще флиртуват, ще са привлекателни. Очаква ги зимен романс и много страст.\r\n\r\n", "date": "2019.12.03", "title": "3 зодии, които ще имат късмет в любовта през декември"}
{"url": "https://www.dnes.bg/football/2019/12/03/stoichkov-za-ronaldo-ne-uvajava-truda-na-kolegite-si.431711", "text": "Снощи бе връчена най-голямата награда в света на футбола - Златната топка. За шести път тя попадна в ръцете на Лео Меси, като по този начин той изпревари съпреника си Кристиано Роналдо с 6:5. Португалецът обаче не присъства на церемонията, а това накара Христо Стоичков да каже няколко думи по негов адрес.  \r\n\"Ронално винаги, когато печели отличието, присъства на церемонията и е усмихнат\", каза Стоичков пред NOVA\r\n\" Щом обаче не е първи го няма. Това показва какъв човек е. Той не уважава труда на колегите си. Мисли само за себе си\", скочи Камата.\r\n ", "date": "2019.12.03", "title": "Стоичков за Роналдо: Не уважава труда на колегите си!"}
{"url": "https://www.dnes.bg/dnes-te-kazaha/2019/12/03/3-12-2019.431721", "text": "\r\n", "date": "2019.12.03", "title": "3.12.2019"}
{"url": "https://www.dnes.bg/index/2019/12/03/pleimeitkata-mareshka-v-bolnica-udari-ia-kola-na-trakiia.431720", "text": "Известна риалити звезда и плеймейтка е участвала в тежката катастрофа, която затвори магистрала \"Тракия\" вчера по обед. \n\r\n\r\nМарешка Бардем сама написа в личния си профил във Facebook, че е участвала в инцидента. \r\n\r\nТя си спомня, че е опитала да изпревари ТИР и лека кола, когато автомобилът е препречил пътя ѝ и тя е загубила контрол. \r\n\r\nБардем качи и снимка от болница \"Св. Георги\", в която е настанена и сподели, че е извадила късмет, съобщи Bulgaria ON AIR. \r\n\r\nКатастрофата затвори част от аутобана вчера по обед и предизвика километрични задръствания. Наложи се пожарникари със специализирана техника да помогнат на Марешка Бардем.\r\n ", "date": "2019.12.03", "title": "Плеймейтката Марешка в болница, удари я кола на \"Тракия\""}
{"url": "https://www.dnes.bg/notifikacii/2019/12/03/2019-a-se-naredi-sred-trite-nai-goreshti-godini.431716", "text": "Настоящата година, със своите горски пожари, засушаване, топлинни вълни и урагани се вписва сред трите най-топли години, регистрирани някога от 1850 година насам, съобщава БТА като цитира Франс прес.\n\r\nАгенцията цитира доклад на ООН повод 25-ата конференция по изменение на климата в Мадрид.\n\r\n2019 година бележи края на едно извънредно топло десетилетие, на топене на ледовете и на рекордно повишаване на нивото на моретата в глобален мащаб. \n\r\nВсички тези промени се дължат на парниковите газове, изпускани в атмосферата вследствие на човешката дейност, се казва в доклад на Световната метеорологична организация /СМО/.\n\r\n2019 година ще се нареди на втора или трета позиция в класацията на най-горещите години, регистрирани някога от 1885-а насам, годината в която е започнало редовното отчитане на годишните температури. \n                \n                \n                \r\n2016-а, която започна с появата на феномена Ел Ниньо с изключителна интензивност, остава най-топлата до наши дни, уточнява СМО.\n\r\nПокачването на средното ниво на световните океани се ускорява, техните води стават по-киселинни, арктическите ледове се оттеглят, ледената покривка на Гренландия се топи. \n\r\nГлобалното затопляне беше придружено от екстремни климатични явления, като наводненията в Иран, сушата в Австралия и Централна Америка, топлинните вълни в Европа и Австралия, горските пожали в Сибир, Индонезия и Южна Америка.\n\r\nКлиматичните и метеорологични промени водят след себе си до тежки материални щети, подчертава Петери Талас, генерален секретар на СМО. По неговите думи броят на новите придвижили се хора, свързани с климатичните промени, може да достигне 22 милиона души в края на 2019 година.", "date": "2019.12.03", "title": "2019-а се нареди сред трите най-горещи години"}
{"url": "https://www.dnes.bg/usa/2019/12/03/shefyt-na-policiiata-v-chikago-uvolnen-zaspal-piian-zad-volana.431710", "text": "Началникът на полицията в Чикаго Еди Джонсън беше уволнен неочаквано от кмета Лори Лайтфут само седмици, преди да се оттегли от поста заради пенсиониране в края на годината.\n\r\nВ изявление Лайтфут обясни решението си със „серия етични пропуски, които са нетърпими“, предаде BG-VOICE.\n\r\n60-годишният Джонсън заяви, че се пенсионира и се оттегля като ръководител на втората по големина общинска полиция в страната, след като на 17 октомври бил намерен заспал зад волана на колата си. \n\r\nДруг шофьор се обадил на 911, а Лайтфут заяявила пред Chicago Sun-Times, че Джонсън й е казал, че е изпил „няколко питиета на вечеря“ преди инцидента. Инцидентът се проверява независимо.\n                    \n                    \n                \n                \n                \n                \r\n„Господин Джонсън беше умишлено нечестен с мен и предаде разказ, пълен с лъжливи твърдения относно  аспектите на инцидента, случил се в ранните сутрешни часове на 17 октомври“, заяви кметът на Чикаго в понеделник. „Ако знаех всички факти по онова време, щях да го освободя от длъжността началник още тогава и там.“\n\r\nЛайтфут не пожела да сподели подробностите, които е научила впоследствие, като заяви, че го прави от уважение към семейството на Джонсън.\n\r\nПо-рано през ноември тя обяви, че бившият шеф на полицията в Лос Анджелис Чарли Бек ще поеме длъжността временен началник на полицията в Чикаго след пенсионирането на Джонсън.", "date": "2019.12.03", "title": "Шефът на полицията в Чикаго уволнен, заспал пиян зад волана"}
{"url": "https://www.dnes.bg/muzika/2019/12/03/shampansko-zabludena-kukuvica-i-5000-syrca-za-shtraus-viena-orkestyr-v-sofiia.431752", "text": "\nДвучасов празник на живота, бутилка шампанско, една заблудена кукувица, превърнала се в инструмент в ръцете на публиката, и 5000 сърца, биещи в ритъма на валса - така би могъл да бъде обобщен гала концерта на легендарния \"Щраус Виена Оркестър\" в НДК.\n\r\nСпектакълът започна малко след 19 ч със сърцато обръщение на маестро Райнер Роос, който завърши на чист български: \"Сърдечно ви приветствам и ви пожелавам да се забавлявате както никога преди!\". \n\r\nПървата изненада за вечерта дойде от тенорът Марко Ди Сапиа, който се появи от страничен изход на залата и феновете локализираха източника на мощния глас чак когато взе да се разхожда по заграждението на оркестрината. \n                    \n                    \n                \n                \n                \n                \r\nС имидж ала \"Мъже в черно\", завършен от чифт очила, италианецът разигра цял комедиен скеч с изпълнението си на ария от \"Севилският бръснар\". Фразите му се превърнаха във въпросителни към публиката, която реагираше със смях и припев. Пеещият актьор добави и палава чупка в ханша към импровизираната хореография, след което заяви, че гони самолет и има нужда от пари. \n\r\nДиригентът \"благородно\" извади от вътрешния джоб на ливреята си 20 евро, което предизвика нива вълна от смях в залата.\n\r\nДи Сапиа се появи още веднъж със стъпка на пантера на сцената за групово изпълнение със шармантната Мириам Портман и Роман Мартин, в което кръстосаха драматични височини и три чаши шампанско.\n\r\nБарабанистът на \"Щраус Виена Оркестър\" бе другият главен герой в гала вечерта - той превърна  Райнер Роос в свой асистент, връчвайки ме инструмент, подобен на кастанети, с който диригентът даваше знак на публиката да пляска. След това извади друга \"играчка\" от музикалния си арсенал, от която звучеше кукувица. Парадната му разходка из партера на зала 1 включи трима щастливци от публиката, които се включиха в изпълнението на поредната празнична мелодия с натискането на едно копче.\n\r\nМаестро Роос написа договорът на оркестъра за българския концерт пред очите на всички, ползвайки стара пишеща машина и звънче, което се превърна в акцент на жизнерадостна мелодия. В рамките на два часа и половина феновете се докоснаха до творчеството на династията Щраус и с помощта на солиста на \"Волксопер Виена\" Михаел Халвичек.\n\r\nСпектакълът бе заснет на DVD, което ще бъде издадено на глобален пазар през пролетта на 2020 година.", "date": "2019.12.03", "title": "Шампанско, заблудена кукувица и 5000 сърца за \"Щраус Виена Оркестър\" в София"}
{"url": "https://www.dnes.bg/index/2019/12/03/deniat-v-snimki-3-dekemvri.431725", "text": "\n", "date": "2019.12.03", "title": "Денят в снимки – 3 декември"}
{"url": "https://www.dnes.bg/obrazovanie/2019/12/03/napolovina-pylna-ili-prazna-47-ot-uchenicite-ne-razbirat-kakvo-chetat.431739", "text": "Средният резултат по четене на българските ученици е 420 точки, по математика е 436 точки, а по природни науки - средно е 424 точки. Данните са от международното изследване PISA, направено у нас от 10 април до 18 май  2018 г., в което участваха 6900 български ученици от 197 училища от цялата  страна, които са родени през 2002 г. \r\n52% от тях са момичета, а 48% са момчетата. Акцентът в изследването е върху четивната грамотност, съобщи днес при представянето на резултатите Неда Кристанова, директор на Центъра за оценяване в предучилищното и училищното образование в МОН.\r\nИ сега няма изненада, и както в предишни години момичетата в България  са с около 40 точки повече от момчетата по резултатите по четене. По  четене резултатите са разпределени по равнища, като второ равнище е за  минимално ниво на владеене на уменията за четивна грамотност по PISA.\r\n                    \n                    \n                \n                \n                \n                \"53 процента от българските ученици са постигнали второ равнище за  четене и нагоре, а 47 процента не го постигат\", обясни Кристанова. Тя  добави, че средното за ОИСР са 77,7 процента ученици, които владеят  второ равнище и нагоре.\r\n\"По математика този процент за България е 56  процента, за ОИСР е 76 процента, по природни науки е 53 процента за  България, а за ОИСР е 78 процента\", съобщи Кристанова. Това е  минималното ниво за владеене на компетентности, които да направят  учениците успешни в по-нататъшния им живот, добави тя.\r\nПо четене от изследването от 2018 г. на първо място с 555 точки среден  резултат са учениците от Китай, следвани от Сингапур с 549 точки, и след  това, с около 30 точки по-малко, са учениците от Макао в Китай.  Изненада има при Естония, която \"се е качила с 523 точки и е изпреварила  Финландия\", която винаги е с много висок резултат, коментира Неда  Кристанова, цитирана от БТА.\r\nPISA оценява функционалната грамотност на 15-годишните ученици в света в три познавателни области - четене, математика и природни науки. Изследването от 2018 г. е седмото и то се осъществява по проект на Организацията за икономическо сътрудничество и развитие (ОИСР). В него участваха 79 страни и региони в света, информира Кристанова.\r\nТя отбеляза, че от 2015 г. изследването вече е изцяло с компютърно базиран тест, такъв е бил използван и през 2018 г. Малка част от изследването е свързано с учебните програми, но основното е доколко младите хора могат да влязат активно в живота и да се справят с различни житейски ситуации, обясни Кристанова.\r\nИзследването от 2018 г. включва 273 въпроса - с избираем и със свободен отговор. Според концепцията на PISA за грамотност може да се говори тогава, когато четенето и писането се владеят, но в по-широк контекст от умението да се чете и пише, поясни Кристанова. Тя добави, че новото е включването на нова област - гладко четене, която изисква отговори на много кратки изречения.\r\nДруг важен резултат са учениците на пето и шесто ниво, които могат в много голяма степен да разбират дълги и абстрактни текстове, да сравняват и интегрират информация, и много ясно да разграничават разликата между факт и мнение, каза Кристанова.\r\nТя уточни, че на пето и шесто равнище българските ученици от изследването са 2 процента, а в ОИСР са 8,6 процента. По математика нашите ученици на тези две нива са 4,2 процента, а в ОИСР са 10,9 процента. На пето и шесто равнище България има 1,5 процента ученици, при 6,8 процента в ОИСР.\r\nИ в това изследване се запазва тенденцията с най-ниски резултати да са българските ученици от непрофилираните и професионалните училища, а с най-високи резултати учениците в профилираната подготовка. Сега отново учениците, които са с родители с основно образование, с по-малко книги вкъщи и в чиито семейства не се говори български език, са с по-ниски резултати.", "date": "2019.12.03", "title": "Наполовина пълна или празна: 47% от учениците не разбират какво четат"}
{"url": "https://www.dnes.bg/index/2019/12/03/da-narejesh-kartina-za-70-hil-za-da-napravish-chasovnici.431610", "text": "Да нарежеш творба за хиляди долари, за да направиш от нея часовници. Това е идеята на създателите на компанията за часовници Kanske, които купуват шедьовъра на датския художник Тал Р \"Парижки шик\".\n\r\nДан Торлеифсон и Арне Лайвсгард стават собственици на платното за \"скромните“ 70 хил. паунда, а през октомври обявяват, че планират да нарежат цветното платно на парчета, зад го използват за направата на 200-300 луксозни часовника. Всеки от тях ще струва около 1500 паунда.\r\n\"Трябваше ни артист, който е признат от експертите и който ще предизвика реакция. Ако бяхме купили платно за 100 долара, никой нямаше да ни обърне внимание. Трябваше ни шедьовър“, казват те пред The Guardian.\n                \n                \n                \r\nДвойката е поръчала още три платна на известни датски артисти с помощ от неизвестен финансов патрон.\n\r\nРазбира се Тал Р изпада в ужас при новината и изпраща отворено писмо до вестник Politiken. \n\r\nТой нарича желанието на Kanske \"неуважително“ и опит \"да се изкарат пари от изкуството му“.\n\r\nСпоред адвоката му Тал Р е наясно, че който купи творбата му има право да я препродаде или дори да я унищожи, но никога не му е минавало и през ума, че тя ще бъде използвана за друг комерсиален продукт. \n\r\nТорлеифсон и Лайвсгард смятат, че реакцията на художника е преувеличена и твърдят, че парчетата ще са толкова малки, че никой няма да разбере от коя картина са.\n\r\n\"Всеки часовник ще използва 0,4% от платното“, обясняват те.  По думите им техният проект не нарушава датския закон. Но съдът мисли друго.\n\r\nТал Р спечели делото и забрани на двойката да използват творбата му за своите часовници. Те ще трябва да платят и повече от 3000 евро за разноски по делото.\r\n ", "date": "2019.12.03", "title": "Да нарежеш картина за 70 хил., за да направиш... часовници "}
{"url": "https://www.dnes.bg/kino/2019/12/03/na-kraia-na-sveta-v-bylgariia-otkriva-sofia-menar-2020.431734", "text": "Най-награждаваният египетски филм за последното десетилетие \"На края на света\"  ще открие 12-то издание на фестивала за кино от Близкия изток, Централна Азия и Северна Африка Sofia MENAR. Това ще стане на 14 януари от 19.00 ч. в Дома на киното. Фестивалът ще продължи до 30 януари с прожекции в Дома на киното, Културен център G8, Евро синема и Чешки център – София.\r\nТрогателната история на отхвърления от обществото Бешай и неговия малък спътник Обама трогна зрителите и критиката по целия свят и спечели десетки награди, включително от фестивалите в Кан, Валядолид и Филаделфия. Освен че беше номиниран за \"Златна палма\" в Кан, дебютът на Абу Бакр Шауки беше избран да представи Египет и в надпреварата за чуждоезичен \"Оскар\".\r\n                    \n                    \n                \n                \n                \n                \"На края на света\" представя историята на обезобразения Бешай , който прекарва по-голямата част от живота си на сметището, където преживява заедно със съпругата си и малцината приятели. След смъртта на жена му, Бешай решава да намери роднините си и тръгва на дълъг път със старото си магаре и симпатичния хлапак Обама.\r\nФокусът на Sofia MENAR 2020 ще бъде \"Сканди MENAR\" и ще е съсредоточен  върху копродукциите между скандинавски страни и държави от Близкия изток.\r\nДатският \"Чародеят\"  на Миляд Алами представя историята на иранец, който се опитва да се установи в Дания като се запознава със самотни местни дами. \"Чародеят\" е отличен с награди за най-добър филм от фестивалите във Варшава, Любек, Белград и Тбилиси, както и с призове от кинофорумите в Сан Себастиан, Чикаго, Гьотеборг, Тайпе и Палм Спрингс.\r\n\"Дерзай!\"  на шведката от турски произход Рожда Шекерсьоз показва трудностите пред младата Миря, която след като излиза от затвора трябва да избира между майка си и приятелите си, които винаги е чувствала като свое истинско семейство. Сред наградите на Beyond Dreams са най-добър филм и най-добра актриса (Евин Ахмад) от фестивала в Духок и наградата за дебют и наградата на публиката от фестивала в Гьотеборг.\r\nС \"Аматьори\" на Габриела Пихлер се пренасяме в малко шведско градче, където животът се променя напълно след като голяма хранителна верига планира да отвори магазин за местните. Единствената пречка пред корпорацията са две момичета – едно от кюрдско семейство и друго с арабски произход, които съзират нечистите помисли в действията на управителите на концерна. \"Аматьори\" е отличен с наградата за най-добър филм от фестивала в Гьотеборг.\r\nМесец преди началото на Sofia MENAR 2020 в Културен център G8 и Евро синема ще тече MENAR уикенд (13-15 декември), който ще включва 9 от любимите заглавия на зрителите от предишни издания на фестивала.\r\nПрограмата включва \"Когато Монализа се усмихна\" (13.12 – 18.15 ч.Културен център G8), \"Кръговрат\" (13.12 – 19.00 ч. Културен център G8), \"Да пишеш по снега\" (13.12 – 20.15 ч. Евро синема), \"Да пееш в Париж\" (14.12 – 17.00 ч. Културен център G8), \"Градината с наровете\" (14.12 – 18.30 ч. Културен център G8), \"Мълчанието на пеперудите\" (14.12 – 20.30 ч. Евро синема), \"Оркестърът на слепите\" (15.12 – 16.00 ч. Културен център G8), \"Човекът-вълк\" (15.12 – 18.15 ч. Културен център G8) и \"Аварийно раждане\" (14.12 – 18.30 ч. Евро синема).\r\n ", "date": "2019.12.03", "title": "\"На края на света\" в България. Открива Sofia MENAR 2020"}
{"url": "https://www.dnes.bg/notifikacii/2019/12/03/specakciia-protiv-imaniari-presiakoha-kanal-za-antichni-moneti.431741", "text": "Криминална полиция към ОД на МВР в Пловдив разби канал за незаконна търговия с археологически ценности, иззети са 877 антични монети, двама мъже са задържани по случая. Това каза окръжният прокурор на Пловдив Румен Попов. Акцията е извършена в неделя по оперативна разработка, със съдействието на Окръжна прокуратура и с използване на Специални разузнавателни средства /СРС/, съобщава БТА. \n\n\n\r\nМъжете са арестувани в Пловдив в момент на извършване на сделка и вече са със 72-часова мярка \"задържани под стража\". И на двамата са повдигнати обвинения за две отделни престъпления - че са държали археологически културни ценности, на единия - че е разпространявал, а другия - че е получил същите, каза още Румен Попов.\r\n                \n                \n                \n\r\nОкръжният прокурор уточни, че са извършени множество претърсвания и изземвания на различни адреси в София, Пловдив, Стамболийски, Асеновград и в още един областен град. \n\r\nДо момента е установено, че монетите са автентични, като една малка част от тях са реплики и са от всички исторически епохи - от Античността, от римския период, от Средновековието и са от бронз, сребро и злато. Някои от тях, по данни на специалистите, са с изключителна историческа стойност и са по-скъпи, а на друга част тепърва ще се изяснява произхода, добави Попов, като определи акцията като сериозен успех от страна на пловдивската полиция.\n\r\nОперацията е извършена на база оперативно значима информация за лица, които изкупуват антични монети и предмети с културно-историческа стойност, които продават на трето лице, което от своя страна ги изнася и предлага в чужбина, добави директорът на полицията старши комисар Йордан Рогачев. Задържаните са на 44 и 49 години от Пловдив и София и нямат до момента криминални прояви, уточни той.\n\r\nВследствие на продължаваните претърсвания се очаква броят на античните монети и предмети да нахвърли 1000. Задържаните са бивши иманяри, които, по думите на Румен Попов са минали на \"по-горно ниво\" в йерархията - изкупуват иманярски находки от цялата страна, които след това пласират зад граница.", "date": "2019.12.03", "title": "Спецакция против иманяри, пресякоха канал за антични монети "}
{"url": "https://www.dnes.bg/world/2019/12/03/taifun-vze-jertvi-vyv-filipinite-shtetite-sa-znachitelni.431742", "text": "Няколко души загинаха във Филипините при преминаването на тайфуна Камури, предаде Франс прес.\n\r\nХиляди хора бяха евакуирани, а международното летище на столицата Манила – затворено.\n\r\nТропическата буря достигна сушата снощи в югоизточната част на остров Лусон - най-големия от архипелага. Днес Камури преминава на юг от Манила, където в момента се провеждат Югоизточноазиатските игри. Наложи се някои състезания да бъдат отменени.\n\r\nТайфунът засегна пряко централния остров Миндоро, където загинаха двама души. Единият бил премазан от паднало дърво, а другият - пронизан от носено от вятъра парче дърво, съобщи полицията.\n\r\nПо-рано загина 33-годишен мъж, станал жертва на токов удар, докато работел по укрепването на покрив преди преминаването на тайфуна.\n                    \n                    \n                \n                \n                \n                \r\nОтделни пориви на вятъра надхвърляха днес 200 км/ч. Тази вечер обаче скоростта на съпътстващите тайфуна ветрове отслабна до около 140 км/ч.\r\nВластите продължават с оценката на щетите, но се очаква те да бъдат значителни, пише БТА.\r\n ", "date": "2019.12.03", "title": "Тайфун взе жертви във Филипините, щетите са значителни "}
{"url": "https://www.dnes.bg/politika/2019/12/03/mnogo-se-spekuliralo-s-vodniia-rejim-v-pernik.431738", "text": "Няколко варианта за увеличаване на обема на язовир \"Студена\" са предложени от хидроинженери и ще бъдат обсъдени от експерти в Министерството на регионалното развитие и благоустройството утре. Това обяви пред БНТ ресорният министър Петя Аврамова. По думите ѝ, количества са отклонени и от Владайския канал, като те варират в зависимост от валежите.\n\n\n\r\n\"Много спекулации се чуха относно случващото се с язовир \"Студена\". Искам да уточня, че ремонтът на язовирната стена приключи още през 2018 г. Не са източвани количества вода през лятото, за да се ремонтира стената. Търсят се варианти обаче за допълнителна модернизация на съоръжението\", обясни Аврамова.\n                    \n                    \n                \n                \n                \n                \r\nНа въпрос дали ще бъде намален водният режим от първоначално планираните четири месеца, министър Аврамова обясни, че се прави всичко възможно и ако количествата в язовира го позволят, ще бъде възстановено възможно най-бързо непрекъснатото водоподаване.\n\r\nМинистърът разкритикува и съществуващия в момента воден режим като недостатъчно ефективен. По думите ѝ заради честото спиране на водата се получават чести аварии и не е ясно колко ефективно се пести вода и какви са загубите заради възникналите аварии.", "date": "2019.12.03", "title": "Много се спекулирало с водния режим в Перник "}
{"url": "https://www.dnes.bg/index/2019/12/03/koi-sa-nai-slushanite-izpylniteli-na-desetiletieto.431744", "text": "Краят на десетилетието вече е тук и е време всички да направят своята равносметка за изминалите десет години. Онлайн платформата Spotify вече публикува своят списък с най-слушаните музиканти от 2010 година насам. \n\r\n28 милиарда пъти е прозвучал гласът на Дрейк през слушалките на потребителите на платформата. Това го превръща в най-слушания изпълнител на десетилетието. Хип-хоп музикантът е следван от Ед Шийрън, Пост Малоун, Ариана Гранде и Еминем.\r\nАриана Гранде е най-слушаната жена изпълнител, а макар последният албум на Риана да излезе чак през 2016 година, красавицата от Барбадос се нарежда на второ място. След нея са Тейлър Суифт, Сиа и Бионсе.\r\nНе е изненада, че най-слушаната песен е Shape of You на Ед Шийрън. Тя е била пускана цели 2 милиарда пъти, а 1,7 милиарда пъти е прозвучала One Dance на Дрейк, която се нарежда на второ място в класацията.\r\n                \n                \n                Най-слушаният изпълнител за 2019 година е Пост Малоун, следван от 17-годишната Били Айлиш, Ариана Гранде, Ед Шийрън и Bad Bunny.\n\r\nНай-слушаната песен на годината е Senorita на Шон Мендес и Камила Кабело, която макар да излезе съвсем наскоро, вече е събрала  1 милиард слушания. В класацията я следва Bad Guy на Били Айлиш с 990 милиона слушания. Нейният албум, When We All Fall Asleep Where Do We Go, е най-популярният албум на 2019 година. За пръв път жена оглавява една от класациите на Spotify в края на годината. На второ място е Hollywood's Bleeding на Пост Малоун, а на трето Thank U, Next на Ариана Гранде.\r\nПовечето изпълнители на десетилетието са сравнително нови, тъй като потребителската база  на Spotify е била 7 милиона души през 2009 година, но нараства на 248 милиона души през 2019 година. 113 милиона от тях използват премиум услугата на платформата. Съвсем скоро и другите стрийминг платформи  Apple Music и Amazon Music също ще обявят своите класации.", "date": "2019.12.03", "title": "Кои са най-слушаните изпълнители на десетилетието? "}
{"url": "https://www.dnes.bg/index/2019/12/03/noi-olekna-s-3-miliona-leva-zaradi-izmamna-shema-v-plovdiv.431749", "text": "Измама за 3 милиона лева е разкрита от Икономическата полиция в Пловдив, съобщиха на брифинг от районната прокуратура в града. Задържани са три лица за измама в големи размери и съставяне на неистински документи – удостоверения за осигурителен стаж при пенсиониране. \n\n\n\r\nСхемата е била много ефективна и е нанесла вреда на различни лица и на НОИ. В основата й стои бивша служителка на НОИ, която се е занимавала с пенсионни услуги.\r\n\n                \n                \n                \r\nРазлични лица са я упълномощавали да подготвя набора им от документи за пенсиониране. \n\r\n62-годишната жена е работила с дъщеря си и мъжа, с когото живее. При недостиг на стаж за пенсиониране тя е взимала от лицата, подлежащи на пенсия, пари на ръка, като им е казвала, че ще заплати този стаж в НОИ от тяхно име, допълва \"Фокус\". \n\r\nСлед това е изготвяла неистински документи, които са били подавани в НОИ за получаване на пенсия, а парите, които хората са им давали, са задържали в себе си, вместо да бъдат внесени в НОИ.\n\r\nДосега е доказано, че по тази схема са били измамени 18 лица, които са загубили от 3000 до 16 000 лева. \n\r\nЗа изготвянето на неистинските документи тримата са използвали печати на фирми, които вече са прекратили дейността си. За да се пресече проверка тримата са подменяли дори трудови книжки, като са попълвали нови. \n\r\nТази дейност е била извършвана не само в Пловдив, но и в други градове, твърдят разследващите. \n\r\nТримата са задържани, повдигнати са им обвинения и предстои. \n\r\nПрокуратурата да поиска мярка за неотклонение \"Задържане под стража\". \r\n ", "date": "2019.12.03", "title": "НОИ олекна с 3 милиона лева заради измамна схема в Пловдив"}
{"url": "https://www.dnes.bg/obrazovanie/2019/12/03/na-tyrjestvena-ceremoniia-arzdadoha-diplomite-na-14-iia-vipusk-na-vuzf.431759", "text": "На тържествена церемония в препълнената аула на Висшето училище по застраховане и финанси (ВУЗФ) и пред щастливите и горди погледи на стотици бяха раздадени дипломите на 14-ия випуск на Висшето училище по застраховане и финанси (ВУЗФ).  В присъствието на цялото ръководство и академичния състав на висшето училище близо 200  бакалаври и магистри получиха своите дипломи.\r\nПрезидентът на ВУЗФ и председател на Настоятелството Апостол Апостолов поздрави дипломантите с думите: „Имате шанса да завършите едно от най-елитните висши училища в България в областта на финансите, което ви дава много  добра основа за развитие. Пред вас има почти необятни възможности, не спирайте да развивате себе си, защото вие ще бъдете следващите лидери на модерна България“.  \n                    \n                    \n                \n                \n                \n                \r\nСпециален гост на церемонията беше г-н Бойко Атанасов, председател на Комисията за финансов надзор. „ВУЗФ е уникален старт за Вашето професионално развитие, и това го казвам не само като председател на Комисията за финансов надзор, но и като икономист. Имайте силата да променяте, вие имате смелостта и експертизата за това. Пожелавам ви да намерите успеха, който е на една крачка разстояние“, обърна се към дипломантите г-н Атанасов.\n\r\nРекторът на ВУЗФ доц. д-р Григорий Вазов, подчерта, че 17 години открива академичната година във висшето училище и 14 години застава пред студентите за тяхното дипломиране с вярата, че е успял да спази обещанията, които им е дал в началото на тяхното следване. Доц. д-р Вазов пожела на всички да запазят стремежа и амбицията си, които са ги довели във ВУЗФ и да продължават да се развиват. „ВУЗФ е единственият университет, в който дипломантите  полагат клетва като икономисти“, заяви доцент Вазов. \n\r\nДипломантите на ВУЗФ се заклеха да се посветят с цялото си сърце и всички сили на хуманността, да защитават с достойнство професионалната си подготовка и да работят за своето усъвършенстване, да използват научните си познания единствено за доброто на своя народ и да допринасят с труда си за неговото по-добро бъдеще, да бъдат достойни граждани на България.\n\r\nПо традиция по време на церемонията ректорът на университета връчи специални награди на отличили се през годината преподаватели, студенти, докторанти и служители. Проф. д-р Виржиния Желязкова, зам.-ректор по учебната дейност и качеството, проф. д-р Даниела Бобева, проф. д-р Григор Димитров, проф. д-р Радослав Габровски и доц. д-р Десислава Йосифова получиха специални отличия за активната си научно-приложна дейност през цялата година, както и за професионални постижения и принос на всеки от тях към развитието на ВУЗФ.\n\r\nМарсел Боде, одитор в Европейската сметна палата, получи дипломата си за образователно-научна степен “доктор”, присъдена с решение на научното жури от 2/12/2019 г. след успешна защита на дисертацията си във ВУЗФ.  Темата на неговата дисертация е „Финансови последици и ефективност на задачите на националните одитни органи в рамките на политиката на сближаване на Европейския съюз“ с научен ръководител проф. д-р Виржиния Желязкова. \n\r\nСъс специалния приз СВЕТЛИНАТА НА ВУЗФ се окичи Георги Калчев, завършил специалност “Финанси“ в магистърската степен с пълно отличие. Той му беше връчен от президента на ВУЗФ Апостол Апостолов. С приза “Светлина на ВУЗФ” се отличават студентите, завършили както бакалавърска, така и магистърска степен във висшето училище, и са показали най-висок успех по време на обучението си и в двете образователни степени. \r\nПризът за първенец на випуск 2019 в бакалавърската степен отиде при Нели Стоянова, завършила специалност „Финанси“ с успех Отличен 5.91. Със специални награди си тръгнаха и всички отличници в отделните специалности в степен бакалавър и пълните отличници в магистърската степен. \r\nСред официалните гости на церемонията бяха Бойко Атанасов, председател на Комисията за финансов надзор, проф. д-р Борис Грозданов, председател на Фискалния съвет на Република България, проф. д-р инж. Любен Тотев, председател на Съвета на ректорите на висшите училища в Република България и ректор на МГУ “Св. Иван Рилски”, Константин Велев, председател на УС на Асоциацията на българските застрахователи, изпълнителен директор на ЗАД “Армеец” АД и член на  настоятелството на ВУЗФ, Левон Хампарцумян, член на настоятелството на ВУЗФ, председател на УС на Българския форум на бизнес лидерите, Светла Несторова, председател на УС и главен изпълнителен директор на ЗЕАД “Булстрад Живот Виена Иншурънс Груп” ЕАД, членове на Фискалния съвет, изпълнителни директори на едни от най-големите застрахователни компании.\r\n ", "date": "2019.12.03", "title": " На тържествена церемония арздадоха дипломите на 14-ия випуск на ВУЗФ"}
