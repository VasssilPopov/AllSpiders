{"url": "https://www.dnes.bg/stranata/2019/03/04/proletno-vreme-21-c-sa-izmereni-v-novo-selo-i-vidin.403679", "text": "Най-висока температура е отчетена днес в Ново село и Видин – 21 градуса, съобщиха за \"Фокус\" от Националния институт по метеорология и хидрология (НИМХ). \r\n20 градуса е показвал термометърът в Монтана и Лом. Най-ниски са били температурите по Черноморското крайбрежие – между 8 и 13 градуса. \r\nВремето през деня бе слънчево, ясно и безоблачно. Температурите в по-голямата част от страната достигнаха 15 – 20 градуса. Вятърът беше слаб. В отделни райони на северна и източна България вятърът беше до умерен от запада-югозапад.\r\nВ следващите дни ще продължи да бъде слънчево, като се изключи краткотрайно понижение на температурите в сряда. През нощта срещу сряда и в сряда ще премине атмосферно смущение и температурите ще се понижат. Ще има превалявания главно през нощта срещу сряда и в сряда предобед, а във високите части на Рила и Стара планина – сняг.\r\n                    \n                    \n                Температурите ще се понижат краткотрайно и от четвъртък до края на седмицата отново ще бъдат по-високи от обичайните температури за първата половина на март. ", "date": "2019.03.04", "title": "Пролетно време: 21°C са измерени в Ново село и Видин"}
{"url": "https://www.dnes.bg/sofia/2019/03/04/zasilen-trafik-protest-blokira-vhoda-na-sofiia-za-chas.403669", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Очаквано засилен трафик в последния от празничните дни. Близо триста хиляди автомобила се очаква да влязат в столицата до края на деня.\n\r\nТапи има на тунел \"Витиня\", където обаче има и засилено полицейско присъствие. Там униформените следят най-вече за шофиране в аварийната лента.\n\r\nКолоната от автомобили стигаше до над 3 километра, а за задръстването допринася и ремонтът в района, който продължава вече повече от година над срока за изпълнение, съобщи \n\r\nОт \"Пътна полиция\" обявиха, че днес не е имало сериозни инциденти през деня, а засиленото им присъствие допринася за отговорното поведение на водачите. Тежкотоварните камиони все още са спрени, но те се връщат на пътя в 20:00 часа.\n                    \n                    \n                \r\nНа входа на София откъм магистрала \"Тракия\" също имаше задръстване, което беше причинено от блокирано кръстовище от жители на квартал \"Горубляне\", които за втора поредна неделя излязоха на протест.\n\r\nДемонстрацията им продължи около час, а движението беше отбивано още при село Герман. Стигна се и до напрежение между полицаи и протестиращи, защото те не бяха допуснати да излязат на пътното платно.\n\r\nОт Столичната община обясниха, че гражданите нямат право да блокират път, а само да се съберат и да изразяват тихо недоволството си и без да пречат на движението.\n\r\nИначе протестът на хората е продиктуван от това, че Столичната община иска да направи парк върху терени, които са собственост на жители на \"Горубляне\".\n\r\nХората казват, че в продължение на години са плащали данъци и искат дебат, за да се реши как да им върнат парите, които са вложили в земи, които сега не могат да използват.\n\r\nСлед края на протеста движението в района е нормално интензивно за подобен ден. Жителите на \"Горубляне\" обаче казват, че следващата неделя протестът им ще се проведе отново.\r\n ", "date": "2019.03.04", "title": "Засилен трафик: Протест блокира входа на София за час"}
{"url": "https://www.dnes.bg/index/2019/03/04/za-nuleva-smyrtnost-volvo-ogranichava-skorostta-do-180-km-ch.403671", "text": "Шведският производител Volvo прави поредната крачка към реализиране на стратегията си Vision 2020 за постигане на нулева смъртност при инциденти на пътя. Компанията ще оборудва автомобилите си с \"умен\" ограничител на скоростта, който ще отчита географската позиция на превозното средство.\n\r\nВсъщност Volvo започна работа над \"свръхбезопасен\" автомобил още през 2012 г. Шведите са на мнение, че догодина ще разполагат с достатъчно модерни системи, които ще постигнат нулева смъртност на пътя. Идеята на компанията е същото така да няма сериозно пострадали.\n\r\nИма обаче фактори, които пречат на поставените цели и един от тях е превишението на скоростта. Затова Volvo ще постави ограничител, който няма да позволява на автомобилите на марката да вдигат повече от 180 км/ч. Освен това новата система ще намалява автоматично скоростта на автомобилите на марката при преминаване край болници и училища.\n                \n                \r\nПрез април 2018 г. британският изследователски център Thatcham Research обяви най-безопасният автомобил в страната. Това е Volvo XC90, тъй като от неговото излизане през 2002 г. на местния пазар досега нито един човек не е загинал при катастрофа с него.\r\nОще новини четете в ", "date": "2019.03.04", "title": "За нулева смъртност: Volvo ограничава скоростта до 180 км/ч"}
{"url": "https://www.dnes.bg/notifikacii/2019/03/04/maae-severna-koreia-prodyljava-da-obogatiava-uran.403668", "text": "Северна Корея продължава да използва завода си за обогатяване на уран и работи по изграждането на ядрен реактор, заяви днес генералният директор на Международната агенция за атомна енергия (МААЕ) Юкия Амано, цитиран от ДПА.\r\nТой се позова на данни, събрани от експерти от МААЕ. Амано говори на започнало днес заседание на Управителния съвет на базираната във Виена агенция от системата на ООН.\r\nИзявлението му дойде, след като президентът на САЩ Доналд Тръмп и лидерът на Северна Корея Ким Чен-ун не успяха да подпишат споразумение за денуклеаризация на Корейския полуостров и съкратиха времетраенето на втората си среща, която се проведе миналата седмица в Ханой.\r\nВъпреки че инспекторите на МААЕ не са допускани в КНДР, те използват сателитни снимки и налични документи, за да следят дейността на ядрения комплекс Йонбьон, за който се подозира, че произвежда ядрени материали за военни цели.\r\n                \n                МААЕ следи обогатяването на уран в Северна Корея, тъй като при достигане на определена степен на чистота той може да се използва в ядрени бомби.\r\n\"При реактора с лека вода МААЕ забеляза признаци на продължаваща строителна дейност. Продължаваме да следим признаците за работата на предполагаемия обект за обогатяване на уран\", каза Амано.\r\nПрез август генералният директор на МААЕ съобщи, че близо до Йонбьон има и втори обект, който също прилича на завод за обогатяване на уран. Днес обаче той каза, че на този етап няма какво да добави по въпроса за този втори обект.\r\nВ Ханой Тръмп заяви, че Ким е обещал да спазва мораториума над ядрените и ракетни тестове. САЩ обаче искат Пхенян в крайна сметка да демонтира инсталациите си за ядрени оръжия. (БТА)\r\n ", "date": "2019.03.04", "title": "МААЕ: Северна Корея продължава да обогатява уран"}
{"url": "https://www.dnes.bg/politika/2019/03/04/rusiia-vajen-pazar-za-vhodiashtiia-turizym-na-bylgariia.403672", "text": "България и Русия подписаха Програма за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019-2021 г. Церемонията се състоя в рамките на официалното посещение в България на 4 и 5 март на председателя на правителството на Руската федерация Дмитрий Медведев и водена от него делегация. То е по покана на българския премиер Бойко Борисов.\r\nПодписите си под документа положиха българският министър на туризма Николина Ангелкова и Максим Орешкин, министър на икономическото развитие на Руската федерация. Програмата е в изпълнение на Споразумението между правителството на Република България и правителството на Руската федерация за сътрудничество в сферата на туризма от 8 май 2007 г. \n\n\n\r\n                    \n                    \n                Програмата е нова сериозна крачка за задълбочаване на традиционно добрите отношения между двете страни в толкова важен за икономиките им сектор като туризма, посочва министър Ангелкова.\r\nРусия е сред най-важните генериращи пазари за входящия туризъм на България и предпочитанията на туристите от федерацията са постоянно във фокуса на вниманието на българската туристическа администрация и бизнеса у нас за активна маркетингова политика и привличане на повече посетители.\r\nС новата програма двете страни изразяват желанието си за укрепване на връзките помежду им, признавайки потенциала на туризма за икономическото им развитие. Те ще съдействат за увеличаване на взаимния туристопоток, предвижда се също да бъдат установявани директни контакти между българските и руските туристически организации и да се обменя информация за законодателството в сферата на туризма.\r\nБългария и Русия ще съдействат за защитата на законовите интереси и права на туристите, за гарантиране безопасността при престоя им, за подобряване качеството на обслужването, както за предприемане на мерки в извънредни и екстрени ситуации.\r\nДокументът ще насърчи обмена на статистическа информация в туризма, в това число и свързана с развитието на туристическата инфраструктура. Ще се осъществява също обмен на информация и експерти между организациите с цел обучение и повишаване квалификацията на професионалните кадри за туристическата индустрия.\r\nПредвижда се двете страни да си сътрудничат също в реализацията на държавната маркетингова стратегия и на проектите в туристическата сфера, както и във внедряване на иновациите. Ще бъде споделян опит на специалисти и журналисти по въпросите на туризма. Програмата визира организиране на година на туризма на България в Русия и на Русия в България. Ще бъдат насърчавани и отношенията между регионалните туристически организации.\r\nБългария и Русия изразяват волята си да продължат сътрудничеството си в редица международни организации, сред които Комисията за Европа на Световната организация по туризъм (UNWTO), Работната група за \"Сътрудничество на туризма\" на Организацията за Черноморско икономическо сътрудничество (ОЧИС) и др, пише в съобщението.\n\r\n ", "date": "2019.03.04", "title": "Русия - важен пазар за входящия туризъм на България"}
{"url": "https://www.dnes.bg/balkani/2019/03/04/vyzmojna-li-e-razmiana-na-teritorii-mejdu-syrbiia-i-kosovo.403658", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От доста време САЩ и ЕС дават знаци, че са склонни да приемат промяна на границите и размяна на територии между Сърбия и Косово, каза пред Bulgaria ON AIR бившият ни посланик в Албания и Косово Боби Бобев по повод публикациите през седмицата за постигнато подобно споразумение.\r\nВ началото на седмицата германският вестник \"Франкфуртер Рундшау\", цитиран от редица медии, писа, че САЩ и ЕС са готови да приемат размяна на територии между двете балкански държави, ако Косово и Сърбия се договорят за това.\n\r\n\"След първоначалното си сдържано отношение по тази тема ЕС показа склонност към това, което вече не един или двама европейски държавни и правителствени ръководители правят - да подкрепят такава идея. И то с аргумента, който се възприема включително и от Русия - ако Сърбия и Косово се разберат, то Европа и САЩ няма да са против\", каза той.\n                    \n                    \n                \r\n\"Нямаме цялостна информация и не можем да преценим доколко вярно е публикуваното в германския вестник за постигнато споразумение за размяна на територии между Сърбия и Косово, но да напомня, че преди два месеца американският президент Доналд Тръмп изпрати писма на президентите на Сърбия и Косово – Александър Вучич и Хашим Тачи, в които казваше, че 2019 година трябва да бъде година на споразумението – нещо, което в германския вестник излиза едно към едно, дори с фиксираната дата – 12 юни“, каза дипломатът.\n\r\n\"От двете страни (Сърбия и Косово) Сърбия изглежда по-склонна да възприеме един такъв подход. Напоследък имаше доста изказвания на сръбски официални лица, включително на президента Вучич и първия вицепремиер и външен министър Ивица Дачич. Дачич каза, че тази тема години наред е обсъждана, включително с Русия, която също е дала съгласие за подобен подход,“ обясни посланик Бобев.\r\n\"От страна на Косово обаче има политически и обществен фронт срещу позицията на Хашим Тачи, който изглежда беше единствен привърженик от косовска страна на това, което той нарича корекция на границите. В края на тази седмица в Тирана обаче се проведе среща на албанската диаспора. В речта си пред нея Хашим Тачи каза, че няма да отстъпи и на милиметър косовска територия,“ заяви експертът.\r\nПо думите му Хашим Тачи най-вероятно под корекцията на границите разбира преминаване на Прешевската долина към Косово и никакво отнемане на косовски територии в замяна. \"В началото на 90 те години при референдум в Прешевската долина 98 процента от населението иска присъединяване към Косово,“ припомни посланик Бобев.\n\r\nВъв визираната от германския вестник \"Франкфуртер Рундшау\" договорка става въпрос за размяна на сръбската Прешевската долина срещу северните територии на Косово.\n\r\n\"Косовският север (общините Косовска Митровица и още 3 общини) и Прешевската долина (Прешево, Буяновац и Медведжа) са съпоставими като площ, а като население – трудно е да се каже точно, защото са бойкотирани преброяванията,“ допълва експертът.", "date": "2019.03.04", "title": "Възможна ли е размяна на територии между Сърбия и Косово?"}
{"url": "https://www.dnes.bg/notifikacii/2019/03/04/huan-guaido-se-vyrna-vyv-venecuela.403677", "text": "Венецуелският опозиционен лидер Хуан Гуайдо се върна днес в страната, както бе обещал, предадоха световните агенции.\r\nГуайдо, който се самопровъзгласи за временен президент на Венецуела и бе признат за такъв от петдесетина държави, пристигна със самолет на летището на столицата Каракас, където бе приветстван от свои привърженици. Сред посрещачите бяха и посланиците на няколко европейски и латиноамерикански страни, отбелязва Франс прес.\r\n\"Вече сме на нашата любима земя! Венецуела, ние току-що преминахме миграционния контрол и тръгваме към нашия град\", написа в Туитър Гуайдо, цитиран от ТАСС.\r\nВенецуелският опозиционен лидер рискува арест, защото излезе от страната въпреки забраната да напуска нейната територия.\r\nВ послание, в което обяви предстоящото си завръщане във Венецуела, Гуайдо обаче предупреди президента Николас Мадуро, че ако се опита да го отвлече или задържи, това ще бъде една от последните му грешки. (БТА)", "date": "2019.03.04", "title": "Хуан Гуайдо се върна във Венецуела"}
{"url": "https://www.dnes.bg/politika/2019/03/04/radev-bylgaro-ruskiiat-dialog-moje-da-vyzstanovi-doverieto-mejdu-es-i-rusiia.403673", "text": "Българо-руският диалог може да допринесе за възстановяване на доверието между ЕС и Русия, от което всички ние имаме интерес, каза президентът на България Румен Радев по време на срещата си с премиера на Русия Дмитрий Медведев.\r\nСъществуват политическа воля и необходимите условия за развитие на равнопоставено и взаимноизгодно сътрудничество между България и Русия, заяви Радев, съобщиха от прессекретариата на държавния глава.\r\nРадвам се да ви приветствам тук, след като с президента Владимир Путин възстановихме диалога на най-високо ниво, въпреки разликата по двустранни и по международни въпроси, каза Радев. Има дълбоки исторически и културни връзки, устояли на времето и неподвластни на политическата конюнктура, допълни българският президент. Има политическа воля условия за равнопоставено и взаимоизгодно сътрудничество има сфери като туризма, допълни той.\r\n                    \n                    \n                По думите на президента Русия е стратегически партньор на страната ни в енергетиката, където има голям потенциал за задълбочаване на двустранните отношения. \"Разбира се, при спазване на важни принципи като целесъобразност, конкурентост, прозрачност, сигурност на доставките и особено важно за България – изгодна цена“, допълни Румен Радев. България иска да запази своето място на газовата карта на Европа, независимо от транзита на руски газ през други страни, заяви още българският държавен глава. Ниската себестойност и сигурността на енергийните доставки са важни фактори за конкурентоспособността и икономиката на всяка държава.\r\nРадев открои и партньорството в сферата на туризма, в която двустранните отношения са устойчиви и перспективни и добави, че българската икономика може да предложи много повече на руския потребител, който познава и цени качеството на редица български стоки.\r\nДобрите отношения, които съществуват между българския и руския народ, следва да бъдат основа за качествен скок в развитието на двустранните връзки и особено в икономиката, отбеляза от своя страна Дмитрий Медведев. По думите на руския премиер от усилията на политиците и в двете държави зависи да се преодолее периодът на стагнация в търговията и „срутването на икономическите връзки“.\r\n\"С нашите усилия можем да променим всичко, най-важното е правителствата да работят както трябва, да бъдат взети необходимите решения на ниво компании, да бъдем в постоянен диалог, включително в диалог на междурегионално и хуманитарно ниво“, заяви Медведев. Руският премиер покани българския държавен глава на Петербургския международен икономически форум през юни т.г., на който да продължи диалогът за реализацията на проектите от общ интерес.\r\nОбща бе позицията, че партньорството между България и Русия в образованието, науката и културата има дълги традиции и огромни перспективи за развитие. „Това е истинска инвестиция в бъдещето на двустранните отношения и особено в създаването на възможност за по-активен обмен в образованието и науката“, подчерта Радев. Президентът посочи, че страната ни се е утвърдила като регионален образователен център и у нас висше образование получават немалко студенти от редица европейски държави.\r\nИ Румен Радев, и Дмитрий Медведев отбелязаха дълбоките исторически, духовни и културни връзки, които свързват българския и руския народ, и са устояли на изпитанията на времето. Президентът Радев открои тържественото отбелязване в страната ни на 141 години от края на Руско-турската война и Освобождението на България, както и ролята на създадената от българските първоучители азбука, на която двата народа пишат, четат и осъществяват активен културен обмен.", "date": "2019.03.04", "title": "Радев: Българо-руският диалог може да възстанови доверието между ЕС и Русия"}
{"url": "https://www.dnes.bg/notifikacii/2019/03/04/pitbul-nahapa-jestoko-syzdatelia-na-hor-tyrnovgrad.403660", "text": "86-годишна великотърновка е в тежко състояние в областната болницата, след като е била зверски нахапана от питбул в двора на дома си. Мария Павлова, диригент и създател на емблематичния хор \"Търновград\", има счупвания и разкъсвания по двете ръце и крака.\r\nПо-сериозно е състоянието на лявата й ръка, има луксация и нахапвания в областта на лакътя. Направена й е спешна операция. Предстои дълго и тежко възстановяване и вероятно след като бъде стабилизирана, тя ще бъде пренасочена към клиника по пластична хирургия, казаха от МОБАЛ \"Д-р Стефан Черкезов\".\n\r\nИнцидентът е станал в петък следобед на ул. \"Христо Караминков\" във Велико Търново. Къщата има двама собственици и е с общ двор. Мария Павлова живее на втория етаж. Приземният е отдаден под наем на стопаните на питбула, които го отглеждат в клетка. В злополучния ден възрастната жена слязла до двора, като през това време кучето успяло да избяга от заграждението и я нападнало без причина. Съседи видели ужаса и се притекли на помощ, пише \n                \n                \r\nЗа случая е уведомена и полицията, която е извършила оглед на мястото. По случая е образувано досъдебно производство.\n\r\nМария Павлова е носител на най-високото отличие на дейците на културата у нас - орден \"Св.св. Кирил и Методий\", както и на ордена на Съюза на българските композитори за високия си професионализъм. Тя е удостоявана и с наградата \"Велико Търново 2011\" за високи постижения и за утвърждаването на хор \"Търновград\", който Мария Павлова създава през 1958 г. През изминалите повече от 60 години женската формация печели десетки награди и реализира концертни турнета на фестивали в цяла Европа.\r\n ", "date": "2019.03.04", "title": "Питбул нахапа жестоко създателя на хор \"Търновград\""}
{"url": "https://www.dnes.bg/notifikacii/2019/03/04/silni-gorski-pojari-bushuvat-v-iujna-avstraliia.403661", "text": "Хиляда австралийски огнеборци са мобилизирани днес, за да се опитат да се справят с дузина горски пожари в южната част на държавата континент, която преживява най-горещото лято откакто се правят метеорологични измервания, предаде Франс прес. \r\nГорещата вълна не е преминала, а през последните почивни дни в някои райони температурите надхвърлиха 40 градуса. Хиляди хора бяха принудени да напуснат щата Виктория заради пожарите.\r\nМълния предизвика в края на седмицата най-големия пожар в парка Бънип, където 6000 хектара вече са изпепелени. Въздушни снимки показват степента на унищожението.\r\nМестен винопроизводител разказа как безпомощно наблюдавал унищожението на имота си, заснето от телевизионен екип. \"Видях по телевизията вратите на избата, ресторанта и къщата до жилището ни да се взривяват. Така научихме\", че имотът е изгорял, каза пред местен вестник Андрю Кларк, който е трябвало да избяга със семейството си. \r\n                \n                Андрю Крисп, служител в Гражданска защита в щата Виктория, каза, че кризата не е приключила, въпреки че намаляването на температурите днес е улеснило изтощените пожарникари. \r\nПравителството обяви в четвъртък, че между декември и февруари Австралия е преживяла най-горещото лято, откакто се правят метеорологични измервания, и посочи, че прогнозата за есента не обещава нищо добро.\r\nАвстралийското метеорологично бюро съобщи, че тази година е бил най-горещият януари, откакто се събират данни, със средна температура, надхвърлила за пръв път 30 градуса.\r\nВластите посочиха, че дългосрочните тенденции, свързани с глобалното затопляне, също се отразяват на климата. (БТА)", "date": "2019.03.04", "title": "Силни горски пожари бушуват в Южна Австралия "}
{"url": "https://www.dnes.bg/politika/2019/03/04/iliiana-iotova-ot-sasht-svobodata-i-miryt-ne-sa-dadenost.403662", "text": "Вицепрезидентът Илияна Йотова бе домакин в Лос Анджелис заедно с българския генерален консул Веселин Вълчев на традиционния прием за националния празник на Република България 3 март. Това съобщиха от прессекретариата на президента.\r\n\"Свободата и мирът не са даденост. За тях трябва да се борим всеки ден, заедно“, заяви Илияна Йотова в приветствието си.\r\nНа приема в Лос Анджелис присъстваха представители на американските институции, чуждестранни дипломати и представители на българската общност.\r\nКъм сънародниците ни вицепрезидентът се обърна с думите: \"Единение на енергията на всички българи за прогреса на България – това е мисията ни. Заедно трябва да пишем страниците на българската история. Заедно да градим бъдещето на България.“", "date": "2019.03.04", "title": "Илияна Йотова от САЩ: Свободата и мирът не са даденост!"}
{"url": "https://www.dnes.bg/politika/2019/03/04/dosta-temi-se-natrupaha-v-trudni-vremena-medvedev-i-borisov-razgovariat.403663", "text": "България ясно заяви, че ще участва в газоразпределителния хъб \"Балкан“. Това каза министър-председателят Бойко Борисов в началото на срещата с руския премиер Дмитрий Медведев, съобщи \"Фокус\".\r\n\"Доста теми се натрупаха в едни трудни времена. България като член на ЕС и НАТО имаше период, в който стокообменът ни с Русия намаля“, коментира той. \"С дружни усилия успяхме да се справим в сферата на туризма - утре ще поставим въпроса да има ферибот Бургас – Новоросийск“, заяви Борисов.\n\n\r\nОт своя страна руският  премиер Дмитрий Медведев потвърди, че за последната година стокообменът между България и Русия значително се е  подобрил и това се дължи на активизираните контакти.\r\n                    \n                    \n                \"За газоразпределителен хъб \"Балкан“ много ясно сме артикулирали, че България ще участва в газопреноса, защото ни се полага. В момент, в който транзитната газ за Турция през България спре, нашите тръби се изпразват и ние не правим нищо различно от това да търсим източници, за да си напълним тръбите обратно“, посочи премиерът Борисов.\r\nПо думите му българското решение е ясно, съгласувано е с ЕК. \"Така че както \"Северен поток 1“ и \"Северен поток 2“ се движат, така и ние можем да продаваме около 15-16 млрд.куб.м от газовия хъб“, каза още Бойко Борисов и посочи, че България няма да се откаже от това свое предимство пред своите съседи – да има добра и модерна газопреносна система.\r\n\"Относно АЕЦ \"Белене“ ситуацията е променена, след като загубихме години. Арбитражът в Париж ясно отсече, че двата реактора са български, за което страната трябва да плати 1,1 млрд. лв. с лихви. Но президентът Владимир Путин ни опрости, ние ги платихме кеш и сега България има увити в найлони ядрени реактори\", каза още министър-председателят.\r\nБойко Борисов посочи, че капацитетът на нереализирания газопровод \"Южен поток\" е бил планиран да транзитира около 60 млрд. куб. метра газ годишно, докато продължението на \"Турски поток\" през България е планирано за около 16 млдр. куб. метра. \r\nРуският премиер Дмитрий Медведев поздрави България по случай 141-годишнината от Освобождението от османско робство. Той добави, че тази година се отбелязват и 140 години от началото на дипломатическите отношения между Русия и България. Медведев заяви, че с българския премиер ще разговарят за някои икономически теми и проекти.\r\n\"Има към какво да се стремим, защото в последните години някои от числата за икономическото сътрудничество са добри, но други са по-лоши\", заяви Дмитрий Медведев. Той изтъкна, че е хубаво, че е възстановена работата на междуправителствената комисия. \r\nПо думите му между България и Русия има някои съвместни по-големи проекти в енергетиката, газовата област и атомното сътрудничество. Освен това двете страни са свързани и чрез големия обем на туристическото сътрудничество.\n\r\n\r\n ", "date": "2019.03.04", "title": "Доста теми се натрупаха в трудни времена...Медведев и Борисов разговарят"}
{"url": "https://www.dnes.bg/akoshtete-vqrvaite/2019/03/04/5-zelenchuka-koito-e-dobre-da-ogranichite.403521", "text": "Зеленчуците неоспоримо са една от най-полезните храни. Тяхното разнообразие включва изключително широк спектър от хранителни вещества, минерали, витамини, растителни протеини, антиоксиданти, които в съвкупност носят множество ползи за здравето на организма. Някои зеленчуци обаче съдържат и вещества, които в големи количества биха могли да застрашат здравето и да предизвикат различни симптоми. Ето ги и тях.\r\n\r\nЛукът е вкусен, сочен и въпреки лютия си вкус е любим на много хора. Важна част е от множество рецепти, тъй като без него ястията просто няма да са същите. Лукът съдържа наистина редица полезни хранителни вещества, които са незаменими. Но от друга страна той съдържа фруктан – въглехидрат, добре известен като причинител на леки до тежки стомашно-чревни разстройства, болка и дори язва.\r\n                    \n                    \n                Лукът, наред с останалите зеленчуци от неговото семейство, съдържащи алицин, друга активна съставка в него, затрудняват тялото в абсорбирането му, което може да намали драстично съдържанието на вода в червата. В резултат се получават дискомфорт, болка, подуване, лош мирис, излъчван от тялото.\r\nЗа страдащите от стомашен рефлукс консумацията на лук може да предизвика връщане на киселини в хранопровода, болка и парене. Но въпреки това не е необходимо да се отказвате от лука, защото все пак е полезен. Важно е да не злоупотребявате с количеството му.\r\n\r\nТрудно е да си представим как може да се избягват картофите, които са любимата храна на милиони хора по света. Те са вкусни без значение как са приготвени. В тях обаче се съдържат големи количества нишесте, както и високо съдържание на бързо усвоими въглехидрати. Те предизвикват рязък скок в нивата на кръвната захар и инсулина, последван от рязък спад. Тези колебания са предпоставка за отключване на диабет.\r\n", "date": "2019.03.04", "title": "5 зеленчука, които е добре да ограничите"}
{"url": "https://www.dnes.bg/index/2019/03/04/djigit-zad-volana-kolite-sami-shte-spazvat-pytni-znaci.403666", "text": "След 3 години в страните в ЕС автомобилите най-вероятно ще бъдат снабдени със системи, които сами да спазват ограничителните знаци по пътя. Това планира европейският съвет за безопасност на транспорта, като сложи ограничители на скоростта във всички нови автомобили. Това все още е проект, който обаче е получил одобрение на “група влиятелни членове на Европейския парламент”, съобщава Ройтерс.\n\r\nС други думи, целта на Европейската комисия е автомобилът да спазва правилата на движение, ако те се пренебрегват от шофьора.\n\r\nСистемата се нарича Intelligent Speed Assistance (ISA) и ограничителят на скоростта ще използва GPS данни и функцията за разпознаване на пътните знаци, за да определя ограничението на скоростта във всеки участък. След това ограничителят автоматично ще намалява скоростта на колата до позволеното от ограничението. Тези, които стоят зад законопроекта, предвиждат да има възможност за преодоляване на това ограничение с по-рязко подаване на газ, въпреки че системата ще се активира всеки път, когато водачът запали двигателя.\n                \n                \r\n\"Ако водачът продължава да кара със скорост, по-висока от разрешеното, в продължение на няколко секунди, системата ще започне да излъчва предупредителни сигнали, докато скоростта не се върне в рамките на разрешеното”, се казва в проекта. Предупреждението ще е като да се опитате да карате без предпазен колан.\n\r\nСпоред вносителите на законопроекта новите ограничители на скоростта ще намалят катастрофите с 30%, което означава 25 000 по-малко загинали в Европа за 15 години.\n\r\nЕвропейската комисия вече обяви, че от 2021 година стават задължителни 11 системи за сигурност и екстри при производството на нови автомобили и камиони.\n\r\nТака базовото оборудване на колите, което се предлага сега, ще остане в историята, както и сегашните по-ниски цени.\n\r\nСпоред Европейската комисия въвеждането на тези екстри ще спаси 7300 живота и ще предотврати 38 900 сериозни наранявания между 2020 и 2030 г.\n\r\nСред задължителните асистенти при вграждане в новите автомобили след 3 години са системата за автоматично спиране, камера за заден ход (или парктроник), система за разпознаване на умората у водача, подобрени предпазни колани и повишена защита при страничен удар.\n\r\nОсвен това в ЕК замислят в автомобилите да бъде вграден задължителено алкохолен тестер, който ще проверява състоянието на шофьора и ако е пил, автоматично ще блокира двигателя. Предвижда се задължителни да са и системата за защита на пешеходците и велосипедистите при удар, функцията за оставане в лентата на движение и предупреждение за превишение на скоростта, както и специален регистратор на повредите.\n\r\nТова ще са специални устройства за записване на данни за произшествия, като след всеки сблъсък ще се получава информация за това как е станал той, т.е. нещо като “черна кутия”, но за коли, а не за самолети, пише \"\n\r\nАвтономното аварийно спиране (AEB) също се очаква да стане задължително за новите автомобили.\n\r\nСистемата, която автоматично натиска спирачките на автомобила, ако водачът не успее да реагира, се смята, че намалява ударите с 38%. Камерите за задно виждане пък наскоро станаха задължителни за новите автомобили, продавани в Америка, и се очаква да спасят 95 живота годишно в Щатите.\n\r\nПриемането на новите стандарти със сигурност ще доведе до повишаване на цената на автомобилите. Ако се запазят сегашните цени на асистиращите системи и екстрите, базовата цена на новите коли ще скочи с поне 3000 евро, пресмятат експертите.\n\r\nНай-евтиният модел преди 10 г. - 9 хил. лв., а днес 14 290 лв. За 10 години цените на най-евтините автомобили - тези до 20 хиляди лева, са скочили с 30%. Ново поскъпване ще има и когато станат задължителни все повечето системи за сигурност в страните от ЕС.\n\r\nАко преди 20-ина години на родния ни пазар е можело да се купи автомобил и за 9000 лева, като мъника Daewoo Tico, днес няма нова кола под 14 290 лева, колкото струва Dacia Sandero.\n\r\nПреди 8 години Fiat Panda в базовото си оборудване е струвал малко над 15 000 лева, докато сега е с почти 5 хиляди лева отгоре. Подобна е и ситуацията с Toyota Aygo. Японският градски автомобил, който се прави в Чехия заедно със Citroen C1 и Peugeot 108, преди 8 години е струвал 15 200 лева, сега тойотата е от 18 990 лева.\n\r\nНай-евтин нов автомобил продължава да е Dacia Logan - 14 490 лева, както и хечбек вариантът на модела - Sandero. За 8 години румънската кола с базовото си оборудване е поскъпнала с 1500 лева, т.е. с около 10 процента. Трябва да се отбележи обаче, че за тази цена нямате почти никакви екстри (страничните огледала се местят ръчно, а електрически са само предните стъкла. За версията с климатик цената скача на 21 390 лв. Двигателят е бензинов еднолитров с мощност 73 к.с.\n\r\nВ колите до 20 000 лева най-добро съотношение между цена и оборудване предлага Citroen C3. С данъчен кредит колата струва 17 190 лв., като в серийния вариант влизат и въздушни възглавници тип завеса.", "date": "2019.03.04", "title": "Джигит зад волана? Колите сами ще спазват пътни знаци"}
{"url": "https://www.dnes.bg/notifikacii/2019/03/04/moskva-okonchatelno-se-ottegli-ot-raketniia-dogovor-sys-sasht.403664", "text": "Руският президент Владимир Путин подписа днес указ, с който се преустановява изпълнението от Русия на задълженията й по Договора за ликвидиране на ракетите със среден и малък обсег от 1987 г., съобщи пресслужбата на Кремъл, цитирана от ТАСС.\r\n\"Изхождайки от необходимостта да се приемат неотложни мерки във връзка с нарушението от страна на САЩ на задълженията им по Договора между СССР и САЩ за ликвидиране на ракетите със среден и малък обсег от 8 декември 1987 г., постановявам да се преустанови изпълнението на Договора, докато САЩ не отстранят допуснатите от тях нарушения по него или до прекратяването на действието му\", се казва в текста на указа.\r\nНа руското министерство на външните работи е възложено да уведоми американската страна за преустановяването на изпълнението на договора. Указът влиза в сила в деня на подписването му. (БТА)\r\n ", "date": "2019.03.04", "title": "Москва окончателно се оттегли от ракетния договор със САЩ "}
{"url": "https://www.dnes.bg/politika/2019/03/04/turski-potok-shte-minava-prez-bylgariia-samo-sled-garancii-ot-ek.403667", "text": "\n\"Турски поток” ще мине през България само след гаранции от ЕК. Това  заяви пред журналисти руският премиер Дмитрий Медведев след срещата с премиера Бойко Борисов.\r\nМедведев уточни, че България и Русия продължават сътрудничеството в  областта на енергетиката въпреки проблемите, които имаше с проекта \"Южен  поток“. \"И отчитаме опита, който придобихме покрай този проект. Но за  по-нататъшни конкретни стъпки с „Турски поток“ ще можем да говорим,  когато ни бъдат дадени гаранции от ЕК за това, че в бъдеще този проект  няма да има прегради. Надявам се българските ни колеги разбират това и  да работят по въпроса“, посочи той.\n\n\n\r\n                    \n                    \n                България не иска нови количества газ, а просто да запази това, което  има, каза Борисов на съвместната пресконференця. \"Относно  газовата сфера понесохме големи щети. Особено \"Газпром“ – тръбите им  бяха на Варна и Бургас, но тогава имаше наказателна процедура от ЕК.  Нека ясно да кажа за тези, които критикуват газоразпределителния хъб  „Балкан“ – България не иска нови количества газ. Но когато количеството  газ към Турция спре, нашите тръби ще се изпразнят. И какво ще правим  тогава? Така че България иска поне да запази това, което има“, заяви  Борисов. Той посочи, че „Южен поток“ е бил голям проект за 60 млрд.  кубика.\r\n\"А тук става въпрос за 15 млрд. кубика. И да се  говори за зависимост при 15 млрд. е абсурдно. Това е интересът на  България – да си запазим капацитета поне такъв, какъвто имаме в момента.  И това и в Брюксел го знаят. Юли месец започваме строежа на тръбите за  терминала с Гърция. Просто искаме да остане толкова, колкото е сега. И  ако има национални предатели, това са тези, които искат инвестициите ни  да остават закопани в земята. Така че в тази сфера правителството много  ясно е заявило своята позиция – максимално прозрачен хъб, така че да  няма упреци\", посочи Борисов.\r\nРуският премиер коментира и проекта АЕЦ \"Белене\". \"Ние сме готови да разгледаме участието си в централата. Нашата компания \"Росатом“ има голям опит в участие в подобни проекти. И искам да кажа, че изтребители винаги ще има. Важно е да има електроцентрали, за да дойде газ\", коментира Медведев.\r\nБойко Борисов потвърди, че \"Росатом\" ще участват в конкурса за проекта АЕЦ „Белене“ и ако не го спечелят, ще съдействат максимално, за да се построи. \"Нашата среща се проведе в изключително напрегнато за света време - време, в което надпреварата във въоръжаването надминава това, което беше по времето на Студената война\", посочи той.\r\n\"Аз съм един от хората, които настояват за здрав разум и за това, всички да се върнат на масата за преговори. Защото в тази ситуация един военен конфликт би бил пагубен за света\", заяви Борисов. Премиерът обясни, че с руския му колега са разговаряли за засилването на взаимодействието между правоохранителните органи на двете държави и максимален обмен на информация при необходимост.\r\n\"Има сили, които се възползват от присъствието на Медведев, да задават въпроса: \"НАТО или Русия\". Аз искам Черно море да е зона на приятелство, на туризъм, на фериботи… то е прекрасно море, но е тясно за военни действия. Затова приканвам НАТО и Русия да седнат на преговори и да вземат решение\", призова министър-председателят.\r\nМедведев обясни, че България и Русия водят преговори и по отношение на хуманитарната сфера. \"Ние сме на мнение, че трябва да разширяваме контактите в образованието, науката и изкуството. Над 80 руски града имат побратимени връзки с българските общини и това е добра база за развитие на хуманитарните връзки. Страните ни имат сходни възгледи за много неща. Миналата година отбелязахме 140 години от Руско-турската война, тази година ще празнуваме 140 години от установяване на дипломатическите отношения между Русия и България. А ако потърсим още назад в историята, ще намерим още такива възпоменателни дати. Руснаците с удоволствие прекарват отпуската си в България и ние се радваме на туристите от България\", заяви Медведев. \r\nТой посочи, че между правителството на Русия и ЕК не се провеждат  разговори. \"Това е лошо, защото когато няма контакти, значи има съмнения  един в друг“, коментира Медведев. \"С Бойко Борисов приключихме двустранните преговори. Диалогът ни винаги е откровен и конструктивен, обсъдихме доста регионални теми, набелязахме планове за бъдещето и потвърдихме взаимно желание отношенията ни да се развиват в най-различни области“, заяви руският премиер.\r\n\"С България искаме да вдигнем нивото на търговско-икономическото и хуманитарното сътрудничеството на двете страни. Преди рестрикцията около 5 млрд. долара беше нивото на търговския ни стокообмен, а сега е 3 млрд. долара и това не е добре нито за България, нито за Русия. За съжаление, нашите икономически връзки са доста сложни. Имаме широк кръг от възможности, надявам се, че ще можем да достигнем нивото преди кризата\", каза още Медведев.", "date": "2019.03.04", "title": "\"Турски поток\" ще минава през България само след гаранции от ЕК"}
{"url": "https://www.dnes.bg/sofia/2019/03/04/gorubliane-na-protest-plashtat-danyci-a-ne-polzvat-terenite.403649", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Собственици на терени в квартал \"Горубляне\" ще излязат на протест. Демонстрацията ще се състои от 16.00 ч. на кръстовището на \"Цариградско шосе\" с ул. \"Павел Красов\" и \"Димитър Пешев\". Oчаква се сериозно да затрудни трафика от и към София, предава Bulgaria ON AIR.\n\r\nНедоволството на местните жители е продиктувано от това, че 23 години плащали данъци за терените си, които обаче не можели да използват, а Столичната община е решила върху тях да разположи нов парк в \"Младост\" – \"Източен\".\n\r\n\"В края на работния ден в петък разговарях с представители на кабинета на столичния кмет Йорданкa Фандъкова, тъй като тя е единствената, която може да разреши или забрани протеста ни. Оттам ме увериха, че той не е забранен, нито пък са променени мястото и времето за провеждането му. И всеки опит на полицията да го осуети ще се счита за нарушение\", отбеляза един от организаторите на протеста Ина Катрабанова.\n                    \n                    \n                \r\nНа предишния протест, на 24 февруари, полицията състави актове на гражданите, обвинявайки ги, че нямат право да блокират входно-изходната артерия на София. В момента те ги обжалват.\r\n ", "date": "2019.03.04", "title": "\"Горубляне\" на протест: Плащат данъци, а не ползват терените!"}
{"url": "https://www.dnes.bg/art/2019/03/04/premiera-s-38-g-zakysnenie-nashiiat-shoshkanini.403650", "text": "Наглед звучи невероятно премиера на филм да се излъчи 38 години след снимането на лентата. Точно това се случва с филма на режисьора Джеки Стоев \"Нашият Шошканини\". Тъжната комедия е показана за кратко през 1982 година.\n\r\n\"Като си гледам филмите винаги ми е емоционално. Лоши филми не съм правил, но не всички са добри. \"Нашият Шошканини\" е един от добрите. Филмът не беше спрян от предишната власт, а просто скрит. Това беше съдбата на десетки такива филми. Мои колеги сега организират фестивал на \"Засекретените филми\", защото те са много\", сподели Стоев в \"България сутрин\".\n\r\nВ \"Нашият Шошканини\" става въпрос за човек, който работи в комбинат, но тайно иска да свири музиката на Вивалди. Вместо това свири на прасетата, за да растат по-добре.\n                    \n                    \n                \r\nФилмът ще бъде прожектиран утре от 20:00 ч. в Кино \"Г8\" и в сряда от 16:30 ч., поясни гостът на .", "date": "2019.03.04", "title": "Премиера с 38 г. закъснение: Нашият Шошканини"}
{"url": "https://www.dnes.bg/notifikacii/2019/03/04/viatyr-zatvori-parkovete-v-parij-v-amsterdam-otmeniat-poleti.403651", "text": "Парижките паркове днес затвориха за посетители заради силните ветрове, съобщи в Twitter кметството на френската столица. \n\r\n\"Парковете, градините и гробищата са затворени заради неблагоприятните метеорологични условия\", се казва в съобщението.\n\r\nНационалната метеорологична служба \"Метео Франс\" обяви, че заради бурния вятър въвежда предпоследната, \"оранжева\" степен на тревога в 44 департамента във Франция, включително в района на Париж - Ил дьо Франс. По данни на службата във вътрешността на страната се очакват ветрове с пориви със скорост до 110 км/ч, а в департаментите на атлантическото крайбрежие - до 130 км/ч.\n\r\n\"Метео Франс\" предупреди, че лошото време може да се отрази на работата на въздушния, морския и железопътния транспорт и да причини прекъсване в електроснабдяването и телефонните връзки.\n                \n                \r\nСиноптиците приканиха жителите по възможност да не пътуват и да приберат на закрито всички предмети, които може да бъдат отнесени от вятъра.\n\r\nСилни ветрове създават проблеми и на организаторите на годишните карнавални шествия в цяла Западна Германия, а едно от тях дори е отменено.\n\r\nОрганизаторите на традиционно големи карнавални шествия в градове като Майнц, Кьолн и Дюселдорф се отказаха от участието на коне в днешните прояви. Кьолн се отказа и от знамената и транспарантите, а шествията в Дюселдорф и Мюнстер бяха отложени с два часа. Град Ботроп в района на Рур направо отмени парада си.\n\r\nЗаради силен вятър десетки полети от летище Схипхол в Амстердам имаха закъснение или бяха отменени. Според сайта на летището са отменени около 70 европейски полета.\n\r\nНационалният метеорологичен център предупреди за ветрове със скорост до 90 км/ч по холандскотокрайбрежие.", "date": "2019.03.04", "title": "Вятър затвори парковете в Париж, в Амстердам отменят полети"}
{"url": "https://www.dnes.bg/zvezdi/2019/03/04/karl-lagerfeld-svali-45-kg-za-godina-no-kak.403494", "text": "\r\nИзмина повече от седмица от смъртта на Карл Лагерфелд, но в общественото пространство продължава да се говори за него. Много експерти и известни личности коментират каква следа остави той в модата, други пък обърнаха внимание на неговите странности и това, че преживе успя да се пребори с наднорменото тегло. \n\r\nАко потърсите снимки на дизайнера като по-млад, ще видите, че той е доста по-пълен, дори изглежда тромав до своите модели. Малко преди да навърши 69 години, той решава, че трябва да направи нещо за здравето си и преминава на нов хранителен режим, който му го изготвя най-добрият тогава френски диетолог. \n\r\n\"Изведнъж дрехите, които носех от години и които бяха просторни, хлабави, удобни, ме отегчиха. Исках да опитам нещо ново. Например вталени, ноо с предишното ми тегло беше невъзможно. И аз разбрах, че първо трябва да отслабна\", коментира той след като за близо година сваля около 45 кг. През 2002 г. той се появява във видимо по-добра форма и с поне два размера по-малки дрехи. \n                    \n                    \n                \r\nСлед като по време на много интервюта го питат как е успял да постигне толкова добър резултат, той разкрива, че ял зеленчуци в неограничени количества, но набелгнал на протеини, като консумирал риба, морски дарове и пиел шейкове, пълни с мултивитамини, при това на всяко едно хранене.\n\r\nДиетата на Лагерфелд се състои от три основни неща. Вижте ги в ", "date": "2019.03.04", "title": " Карл Лагерфелд свали 45 кг за година, но как? "}
{"url": "https://www.dnes.bg/index/2019/03/04/otkriha-myrtyv-frontmena-na-the-prodigy-kiit-flint-v-doma-mu.403654", "text": "Фронтментът на The Prodigy Кийт Флинт е починал на 49-годишна възраст. Тялото на певецът е било открито в дома му в Дънмоу, Есекс, предаде Independent. \n\r\nПред британския The Sun полицията от Есекс обясни, че сигналът към спешните случаи е бил подаден малко след 8 часа тази сутрин. \n\r\n\"Отзовахме се и за жалост 49-годишният мъж беше обявен за мъртъв на място\", обясниха от полицията. Смъртта му не се разглежда като подозрителна от властите.\n\r\nВ официалния Twitter акаунт на бандата новината бе потвърдена. \n\r\n\"С дълбок шок и тъга можем да потвърдим смъртта на нашия брат и най-добър приятел Кийт Флинт. Истински пионер, иноват и легенда\", написаха от The Prodigy. \n                \n                \r\nВ Instagram бандата съобщи, че Кийт е отнел живота си.\r\n Заедно с The Prodigy Флинт стана една от най-иконичните фигури на музикалната сцена през 90-те години. Той се присъединява към групата през 1990 г. като танцьор, по-късно става и фронтмент на групата. \n\r\nФлинт изпълнява вокалите едни от най-разпознаваемите сингъли на The Prodigy - Firestarter и Breathe, и двата достигнали номер 1 в класациите през 1996 г.\r\n \r\n ", "date": "2019.03.04", "title": "Откриха мъртъв фронтмена на The Prodigy Кийт Флинт в дома му "}
{"url": "https://www.dnes.bg/eu/2019/03/04/ot-15-dekemvri-bez-taksi-za-bankov-prevod-v-evro.403653", "text": "Таксите за преводи в евро между страните от еврозоната и тези, които не използват общата валута, ще поевтинеят от 15 декември, когато в сила влиза нова регулация за банковите такси.\n\r\nСпоред документа, приет окончателно от Съвета на ЕС днес, всички вътрешни презгранични плащания в ЕС, извършени в евро извън еврозоната, ще бъдат таксувани като вътрешни плащания, извършвани в официалната местна валута. \n\r\nТака таксите на банките няма да могат да надвишават, тези, които те събират за вътрешни преводи. Регламентът обхваща както банковите транзакции, така и операциите, извършвани през банкомат или ПОС-устройство.\n\r\nСлед 15 декември презграничен банков превод в евро от България до друга страна от ЕС ще бъде таксуван като вътрешен банков превод в български лева. \n                    \n                    \n                \r\nПоевтиняването ще чувствително най-вече у нас, където таксите за тази услуга в момента са най-високи.\n\r\nЗа суми до 10 000 евро те са от 15 до 24 евро, което означава, че за превод от 10 евро, банките в момента могат да ви обложат с до 24 евро такса.\n\r\nСлед 15 декември потребителите ще бъдат информирани и за разходите за обмена на валута преди да извършат плащане с картата си в чужбина, независимо дали става дума за теглене на пари в брой от банкомат или плащане с карта на терминал в търговски обект, или за онлайн покупка.\n\r\nПреводите от държавите, които не използват еврото, към 19-те от Еврозоната, са 80% от всички банкови транзакции от еврочленки, съобщава Еврокомисията. Най-скъпи те са в България от 15 до 24 евро за транзакция. В следващата ни Румъния те са значително по-ниски - от 9,86 до 14,90 евро, а във Великобритания - от 4,50 до 11,40 евро.\n\r\nВ момента таксата за вътрешни преводи у нас е 3 лв.", "date": "2019.03.04", "title": "От 15 декември – без такси за банков превод в евро!"}
{"url": "https://www.dnes.bg/notifikacii/2019/03/04/novozelandec-chast-ot-id-predupreden-da-ne-chaka-pomosht.403652", "text": "Премиерът на Нова Зеландия Джасинда Ардърн предупреди заловен в Сирия новозеландец, който се е присъединил към \"Ислямска държава\", да не се надява на помощ от властите, предаде Франс прес. \n\r\n42-годишният Марк Тейлър, който се намира в кюрдски затвор, разказа пред австралийската обществена телевизия ABC, че е прекарал пет години в редиците на ИД, но през декември миналата година е избягал, след което се предал на кюрдските сили, тъй като положението станало нетърпимо, предава БТА.\n\r\n\"Нямаше храна, нямаше пари и почти никоя от основните услуги вече не функционираше. Самият аз бях в голямо затруднение, трябваше да взема решение и то беше да замина\", каза той\n                \n                \r\nТейлър получи прозвището \"сгафилия джихадист\" през 2015 г., когато публикува поредица туитове в подкрепа на ИД, но беше забравил да дезактивира геолокализирането си, разкривайки мястото, но което се намираше. Пред австралийската телевизия той каза, че заради гафа си прекарал 50 дни в затвор на джихадистката групировка.\n\r\nВ пропагандно видео на ИД той изгори новозеландския си паспорт и призоваваше \"да се предприемат операции\" в Нова Зеландия и Австралия, припомня АФП.\n\r\nДжасинда Ардърн днес заяви, че страната не може да окаже никакво съдействие на Тейлър, тъй като той е задържан на територия, където Уелингтън няма дипломатически представител. Тя каза, че не знае за него нищо повече от разпространеното в медиите.\n\r\n\"Нова Зеландия съвсем ясно заяви, че новозеландци не бива да заминават за Сирия. Нещо повече - знае се, че е незаконно да се включваш и биеш в терористична организация, както направи Марк Тейлър\", заяви министър-председателката, цитирана от ДПА.\n\r\nПри все това тя отбеляза, че Тейлър не може да бъде лишен от новозеландската си националност, тъй като няма двойно гражданство. \"Ние разбира се ще спазим международното право, според което не можем да превърнем никого в апатрид\", каза Ардърн.\n\r\nТейлър обаче ще трябва сам да намери начин да стигне до страна, където Нова Зеландия има консулско представителство - нещо, което в сегашното му положение ще е трудно осъществимо, предупреди тя.\n\r\nАко Тейлър успее да се върне в страната, той вероятно ще бъде съден според антитерористичното законодателство, каза новозеландският министър на правосъдието Андрю Литъл.", "date": "2019.03.04", "title": "Новозеландец, част от ИД, предупреден: Да не чака помощ!"}
{"url": "https://www.dnes.bg/usa/2019/03/04/religiozni-roditeli-v-sasht-na-noj-sreshtu-vaksinite.403655", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        На фона на бума от морбили в Европа, все по-малко родители в Съединените щати ваксинират децата си. Твърде често по религиозни причини.\n\r\nПрез последните дни броят на случаите на заразени с морбили расте в повече от 10 американски щата. От юли миналата година всички 50 щата и Вашингтон в окръг Колумбия изискват определени ваксинации при прием на деца в детска градина или в училище. Макар и задължителни, имунизациите често биват пренебрегвани от родителите, сред които и голяма част от нашите сънародници. Сред религиите, които позволяват децата да не бъдат ваксинирани, е и християнството.\n\n\n\n                    \n                    \n                \r\nДесислава Петров извинява 10-годишната си дъщеря от имунизации винаги, когато това е възможно.\n\r\n\"На този етап не бих сложила каквито и да е ваксини повече. А причината - имахме много сложна реакция след ваксината за морбили. Детето ми вдигна температура, плачеше непрестанно стигнахме до спешна помощ и след това седмица детето ми остана като в някакъв транс. Това беше последната ваксина, която поставихме.\"\n\r\nПодобно на България заразата морбили бързо завладява нови територии и отвъд Океана. Според данни на центъра за контрол и превенция на заболяванията, само миналата седмица са били докладвани близо 130 нови случая на заразени с опасната дребна шарка в повече от 10 щата. Когато дъщерята на Десислава получава нежелана реакция след ваксинация, разтревожената майка се свързва с пеадиатър.\n\r\n\"Попитах го дали има някаква възможност да поставяме само ваксините, които предпочетем да слагаме\", сподели още жената пред .\n\r\nОказва се, подобна възможност предлагат различни вероизповедания. По тази причина законодатели настояват извиняването от ваксинации по религиозни причини да отпадне. Преди три години това направиха властите в Калифорния и Върмонт. В други 20 щата обаче е позволено родителите да не имунизират децата си по лични причини.", "date": "2019.03.04", "title": "Религиозни родители в САЩ на нож срещу... Ваксините!"}
{"url": "https://www.dnes.bg/politika/2019/03/04/premieryt-borisov-posreshtna-ruskiia-si-kolega-dmitrii-medvedev.403659", "text": "\nЗапочна церемонията по официалното посрещане на председателя на правителството на Руската федерация Дмитрий Медведев на площад \"Св. Александър Невски\". Министър-председателят Бойко Борисов посрещна руския си колега. Визитата е по покана на Бойко Борисов.\n\r\nМедведев пристигна на официално двудневно посещение у нас ден след  националния празник 3 март. Това е втората визита на руския премиер в  България след идването му през 2008 г. като част от делегацията на  президента Владимир Путин.\r\nВ посрещането участваха и вицепремиерите Екатерина Захариева и Томислав  Дончев, министърът на икономиката Емил Караниколов, министърът на туризма Николина Ангелкова, енергийният министър Теменужка Петкова и социалният министър Бисер Петков. На церемонията присъства и президентът на \"Газпром\" Алексей Милер.\r\n                    \n                    \n                Председателят на правителството на Руската федерация поднесе венец пред Паметника на незнайния воин. \r\nСлед церемонията по официалното посрещане на руската делегация Медведев и Борисов ще проведат разговор на \"четири очи\" в Министерски съвет, последван от пленарна среща на двете делегации.  В програма на руския премиер е предвидена и среща на \"четири очи“ с президента Румен  Радев.\r\nОсновните теми, които ще бъдат обсъдени между българската и руската страна, са свързани със сътрудничеството в енергетиката, икономиката и туризма.\r\nПрез втория ден от посещението на Медведев в София - 5 март, двамата с премиера Борисов ще открият Българо-руски бизнес форум в областта на туризма.", "date": "2019.03.04", "title": "Премиерът Борисов посрещна руския си колега Дмитрий Медведев"}
{"url": "https://www.dnes.bg/cars/2019/03/04/slujebnite-koli-na-bydeshteto-do-20-g-shte-sa-elektromobili.403656", "text": "Според глобално проучване на Renault-Nissan-Mitsubishi, две трети от представителите на малкия бизнес, участвали в него, очакват, че до 20 години ще използват само електромобили. В допитването на компанията взеха участие 3257 представители на малки и средни компании от цял свят, като 66% от тях са уверени в настъплението на електромобилите.\n\r\nПоловината от анкетираните са още по-оптимистично настроени – според тях в следващите 10 години всички служебни коли ще са електрически. Изследването показа още едно интересно очакване – 55% от анкетираните смятат, че след 20 години флотата им автомобили ще е съставена основно от автономни возила.\n\r\nФренско-японската компания допълни резултатите от това изследване със статистика от продажбите на електрически ванове в Европа, където държи над 46% от пазара, благодарение на познатите Kangoo Z.E и Master Z.E, но освен това предлага и лекотоварна версия на Zoe, както и Twizy, която носи името Cargo. N\n                    \n                    \n                \r\nNissan пък вече се отказа от дизеловата версия на популярния си бус NV200 и вече ще предлага само негова електрическа версия. От Renault допълниха, че марката планира да електрифицира всички свои ванове и бусове до 2022 година.\n\r\n", "date": "2019.03.04", "title": "Служебните коли на бъдещето: До 20 г. ще са електромобили"}
{"url": "https://www.dnes.bg/notifikacii/2019/03/04/gyrciia-spipa-bylgarin-ukrival-se-3-godini-ot-vlastite.403657", "text": "Гръцките власти задържаха при паспортна проверка на граничния пункт \"Промахон\" българин с три заповеди за арест. Укривал се три години от властите, съобщи БНР.\r\nИздирван е от прокуратурата в град Катерини за участие в престъпна група за нелегално осиновяване на деца. Разследването доказа, че българинът е намирал майки в България, предлагал им е между 6 хиляди и 8 хиляди евро за дете. Ръководел е също и цялата престъпна група по осиновяването в района на Катерини. Доказани са 13 случая.\r\nДруги две заповеди са от прокуратурата в Солун с обвинение за два опита да продаде бебе на полицаи под прикритие.\r\nОт две години властите го издирват, докато не направи опит днес да влезе отново в България през Промахон.\r\nЗадържаният българин е в ареста в град Серес и ще бъде предаден на властите, издали трите заповеди за арест.\r\n ", "date": "2019.03.04", "title": "Гърция спипа българин, укривал се 3 години от властите"}
{"url": "https://www.dnes.bg/zvezdi/2019/03/04/mario-dedivanovich-lichniiat-grimior-na-kim.403497", "text": "Някога чудили ли сте се кой стои зад многобройните известни визии на Ким Кардашиян? Хората биха предположили, че това е цял екип от гримьори, фризьори и стилисти, към които ние, обикновените хора не можем да се доближим. Истината обаче е, че Ким от десет години насам се доверява главно само на един гримьор, чието име е Марио Дедиванович.\n\r\nМарио е известен не само като личния гримьор на Ким и отговорен за красотата на цялото семейство Кардашиян, ами и като една от най-активните личности в социалните мрежи. Дедиванович е отгледан в Бронкс, Ню Йорк в семейство на албански емигранти.\n\r\nОт малък неговата любов са гримовете. Първата му работа е в магазин за козметика, като консултант за парфюми. Там клиенти доста често му искали съвет за това какъв цвят червило да изберат и той им помагал, въпреки че не било позволено. Оттам страстта му към грима се увеличава и сам започва да учи техники през свободното си време. След това започва да работи на свободна практика, като най-често гримира модели и журналисти във Фокс Нюз.\n                    \n                    \n                \r\nЖивотът му се променя, когато през 2008 година се запознава с Ким и двамата на момента стават най-добри приятели. Оттогава насетне, те са неразделни и собственоръчно променят и създават най-новите тенденции в грима по света. Ако се чудите от къде започна манията по контурирането, отговорът е Марио.\r\nВижте още за Марио Дедиванович в ", "date": "2019.03.04", "title": "Марио Дедиванович: Личният гримьор на Ким"}
{"url": "https://www.dnes.bg/akoshtete-vqrvaite/2019/03/04/negativnata-energiia-izlychena-ot-vsiaka-zodiia.403491", "text": "Астрологията, освен че е увлекателна, ни помага да научим повече за себе си. Тя ни посочва както нашите силни страни, така и по-негативните аспекти на нашата личност – нашите вътрешни противоречия, слабите ни страни, нашите по-дразнещи личностни черти и т. н.\n\r\nТози път ви предлагаме да разберете какъв вид негативна енергия са склонни да разпръскват около себе си представителите на 12-те зодии. Ето и повече:\n\r\nХората от зодия Овен често са агресивни и нетърпеливи. Те винаги са готови за действие, понякога преди да са осъзнали дали действията им ще са правилни. Те трябва да се научат да броят до десет преди да реагират, когато усещат силна емоция, защото са склонни да го правят свръхемоционално и чак плашещо рязко.\n                    \n                    \n                \r\n\n\r\nПроявата на упоритост невинаги е позитив и невинаги се възприема добре от хората. Телците са най-упоритата зодия, но са много твърдоглави и са големи инати. Понякога те не желаят да се помръднат от позицията си просто ей така, защото не искат да направят компромис и да уважат чуждата гледна точка. Те рядко проявяват разбиране.\n\r\n\n\r\nБлизнаците обичат многообразието и лесно се отегчават. Те са двойствен знак и са склонни да изкривяват истината, както им е угодно на тях. Близнаците са трудно уловими, защото непрекъснато се оглеждат за следващото си приключение. Този факт, в едно партньорство, е много труден за преглъщане от другата страна.\r\n \r\nВижте още по темата в ", "date": "2019.03.04", "title": "Негативната енергия, излъчена от всяка зодия"}
{"url": "https://www.dnes.bg/dnes-te-kazaha/2019/03/04/04-03-2019.403670", "text": "Има сили, които се възползват от присъствието на Медведев, да задават въпроса: \"НАТО или Русия\". Аз искам Черно море да е зона на приятелство, на туризъм, на фериботи… то е прекрасно море, но е тясно за военни действия. Затова приканвам НАТО и Русия да седнат на преговори и да вземат решение\". Премиерът Бойко Борисов след срещата с руския си колега Дмитрий Медведев ", "date": "2019.03.04", "title": "04.03.2019"}
{"url": "https://www.dnes.bg/obshtestvo/2019/03/04/s-kukli-v-ryka-i-himn-na-usta-rodoliubieto-na-3-godishnata-nikoleta.403645", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Любовта към България ще продължи да е жива и в бъдещето поколение. Доказателство за това е 3-годишно момиченце от София, което докато си играе с куклите, пее български възрожденски песни. Отдавна е научила и химна.\n\r\nМалката Николета започнала да пее български народни песни още преди да се научи да говори. В началото скромният детски репертоар включвам само химна и куплети от още няколко песни. С упоритост от страна на близките ѝ, днес момиченцето запява все по-често под звуците на българския фолклор.\n\r\n\"Когато още беше бебе Николета заспиваше на народна музика. Постепенно, проговаряйки, сама започна да пее. Първата песен беше \"Хубава си, моя горо\", разказа пред  нейната леля Дани Петрова.\n                    \n                    \n                \r\nА дали някой ден ще поиска да се занимава професионално с пеене към момента остава загадка. В момента целта на родителите на Николета е да я научат да обича родината. За да може да се чувства българка не само на националните ни празници.", "date": "2019.03.04", "title": "С кукли в ръка и химн на уста: Родолюбието на 3-годишната Николета"}
{"url": "https://www.dnes.bg/obshtestvo/2019/03/04/za-sigurnost-taksidjii-iskat-panik-buton-svyrzan-s-tel-112.403639", "text": "Таксиметровите шофьори настояват за въвеждането на видеорегистратори във всички коли, както и паник бутони, свързани с телефон 112. Поводът за исканията им стана убийството на таксиметров шофьор край Разград. \n\r\nСпоред работещите в брашна видеорегистраторите и връзката с тел. 112 ще ги накара да бъдат по-сигурни, докато са на работа.\n\n\n\r\n\"Настоящото законодателство е за паник бутон, но този паник бутон напоследък не работи, защото той е на база на радиостанциите, а радиостанциите в последните години отпадат от употреба и всичко минава на таблети\", обясни председателят на браншова камара на таксиметровите водачи и превозвачи Спас Атанасов.\n                    \n                    \n                \r\nКирил е един от шофьорите, който сам си е поставил видеорегистратор преди държавата да го е задължила.\n\r\n\"В момента той снима само навън, защото нямаме право да снима навътре в колата. Според нас  това ще има много голямо въздействие\", обясни пред \"Нова тв\" Кирил Кирилов – секретар на Националния таксиметров синдикат.\n\r\nКирилов  посочи, че, според статистиката, от 2016 година всяка година става минимум по едно убийство. А държавата отговаря, че подобни предложения не са постъпвали в ресорното министерство. Оттам казват и че ако такава регулация бъде въведена, то тя би следвало да бъде за сметка на превозвачите.\n\r\nЗасега таксиметровите шофьори се въздържали от протест, щели да изчакат държавата да поеме проблема в свои ръце.", "date": "2019.03.04", "title": "За сигурност: Таксиджии искат паник бутон, свързан с тел. 112"}
{"url": "https://www.dnes.bg/obshtestvo/2019/03/04/opasen-izvynreden-trud-shofiorite-v-gradskiia-zad-volana-po-15-dni.403614", "text": "След като шофьорите на градския транспорт облякоха жълтите жилетки и поискаха увеличение на заплатите и промяна на условията на труд, на дневен ред дойде въпросът - какви всъщност са проблемите на сектора? \n\r\nЗаради липсата на достатъчно шофьори, най-опасен за водачите, а и за пътниците е извънредният труд. Вместо 8 часа, на служителите им се налага да карат 8,30 часа, 9,00 часа и над 9,30 часа. Така те трупат извънредно работно време.\r\nНа Столична община не й достигат около 100 водачи, като не се знае как се разпределят техните заплати и дали сред тях няма мъртви души, които все още да се водят, че са на работа. Заплащането в сектора е около 1800 лева, като за всеки извънреден час те взимат по 7 лева.\r\n                    \n                    \n                Ала извънредният труд не може да е повече от 150 часа на година.За шофьорите на Столична община обаче, той е 44 часа само за един месец. За тези допълнителни часове, водачът е взел едва 315 лева. Обяснението е следното -  курсът на една линия е относително понятие - да фиксирано е някакво  време, но винаги може да е малко повече или малко по-малко в зависимост  от трафика, и респективно не може шофьорът да кара рейса и като му  изтекат 8-те часа да слезе от него и да си тръгне.\r\nПред Dir.bg,  шофьорите признават, че карат без почивка по 12, 13 и по 15 дни.  И ако приемем, че в тези дни те правят извънредни часове, то след това им се дава компенсация. Понеже дружеството трябва да се съобразява с тези 150 часа извънреден труд на година, когато даден водач натрупа извънредни часове, той се праща на работа в ден Х на малка заработка, а му се калкулира цял ден.\n\r\nТака по график се пише, че шофьорът е бил на работа от 11 до 14, а се води цял работен ден, като 5-те часа, в които служителят не е бил на работа в деня Х, му се приспадат от извънредното време. Така той получава сумарно заработката си като часове за месеца, а извънредното му време е намалено до някакви граници и му се заплаща.\r\nПо този начин, той има ден, в който е работил по-малко, но друг е въпросът дали това го устройва, или не, а дружеството не плаща много пари като извънреден труд и горе-долу влиза в онези 150 часа на година според Кодекса на труда.\r\nНо подобен начин на работа води до умора от шафьорите, която наистина е опасна. Сами можем да предположил, какво е поведението на един шофьор на автобус, който върти цял ден в София на 6-ия, на 7-ия, на 8-ия час и какво ще бъде при 9,40 часа?", "date": "2019.03.04", "title": "Опасен извънреден труд: Шофьорите в градския зад волана по 15 дни"}
{"url": "https://www.dnes.bg/obshtestvo/2019/03/04/predizvikatelstvo-v-imeto-na-rodinata-do-shipka-s-kolelo-za-praznika.403633", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългаринът Тодор Андреев пропътува разстоянието от Берлин до връх Шипка с колело. Той тръгна на 20 февруари, за да може да отбележи празника заедно със сънародниците си.\r\n\"Бих искал да намеся името на България в световните медии с нещо добро и нещо позитивно и затова реших да приема това предложение от Валя Александрова, за да можем да прославим България\", сподели той пред Bulgaria ON AIR.\n\r\nПреди да поеме по маршрута от 2000 км., Тодор игра хоро с българския фолклорен ансамбъл \"Сборенка“.\r\nМладият българин е от Каспичан. Възпитаник е на казанлъшката художествена гимназия \"Академик Дечко Узунов“. От 4 години живее в Германия.\r\n ", "date": "2019.03.04", "title": "Предизвикателство в името на родината: До Шипка с колело за празника!"}
{"url": "https://www.dnes.bg/sofia/2019/03/04/izmama-2-g-v-stolichniia-kat-izdavali-falshivi-knijki.403634", "text": "Десетки хора са се сдобили с фалшиви шофьорски книжки в София, без да имат необходимите документи. Схемата действала между 2016 и 2018 г. и била разбита миналото лято. \n\r\nПрокуратурата и Вътрешна сигурност ще проверяват на колко души са издадени документи без да имат право на това и кой е виновен.\n\r\nЗа издаването на шофьорска книжка са необходими завършен курс, успешно положен изпит пред автомобилна инспекция и диплома.\n\r\n\"Създава се електронно фалшиво досие в системата и на негова база се издава свидетелство. Вече при проверката се установява липсата на хартиен носител. Примерно липса на диплома, липса на курс БЧК, протоколи пред ДАИ”, обясни Комисар Ивайло Александров, началник отдел \"Охранителна полиция\" в ОДМВР.\n                    \n                    \n                \r\n12 книжки са пуснати за изработка и после дадени на собствениците им от вече бившата служителка на дирекцията – Полина Нинова, сочена за виновна и уволнена през декември.\n\r\n„Нямам обяснение, но аз не съм правила подобно нещо. Видяха моя акаунт, че е работено на паролите ми, казаха – ти си. Всъщност това е недоказуемо. Хартията, ако не се намери, как са работени тия документи, всичко е на моята парола… Всеки може да види как си изписвате паролата, всеки може да застане зад гърба ми и да види. Пак казвам – имам деца, по-добре да остана аз виновната, както е по документи и да продължа някакъв живот и да ги отгледам. Това е”, коментира Нинова. \n\r\nСпоред вътрешната проверка в дирекцията, която свършва на 6 ноември, на 12 души са издадени книжки, без да имат право и трябва да им бъдат взети. Решено е още материалите да бъдат дадени в районната прокуратура и Вътрешна сигурност. При обвинението материалите са постъпили на 14 февруари, почти 4 месеца след края на проверката.\n\r\nПрокуратурата трябва да се произнесе до месец.", "date": "2019.03.04", "title": "Измама: 2 г. в столичния КАТ издавали фалшиви книжки"}
{"url": "https://www.dnes.bg/rusia/2019/03/04/rosatom-gotova-da-stroi-aec-belene-v-nai-kratki-srokove.403635", "text": "Руската държавна корпорация Росатом е в готовност, наравно с други претенденти, да участва в конкурс за строителството на АЕЦ \"Белене\" в България. \n\r\nКомпанията е готова да завърши изграждането на обекта в най-кратки срокове, заяви пред журналисти първият заместник-ръководител на руската правителствена администрация (така наречения Апарат на правителството) Сергей Приходко преди визитата на руския премиер Дмитрий Медведев в София, предаде ТАСС.\n\n\n\n\r\n\"Сега ние виждаме конструктивната нагласа на настоящото българско правителство, което има намерение да даде рестарт на съоръжението АЕЦ Белене. Руската компания е готова наравно с други компании да участва в конкурсните процедури\", каза Приходко, цитиран от БТА.\n                    \n                    \n                \r\nПо думите му Русия притежава най-добрите реактори в света, отговарящи на най-висшите изисквания за безопасност, а Росатом е лидер в изграждането на атомни блокове. Приходко също така припомни, че основното технологично оборудване на централата вече е произведено и се намира в България. \n\r\nРуските специалисти са изпълнили голям обем от работа по проектирането и лизенцирането, допълни той. \n\r\n\"Всичко това говори в полза на това, че Росатом е способен да осигури доизграждането на централата в кратки срокове и да участва в качеството на партньор във всички жизнени цикли на АЕЦ-а\", добави той. Приходко заключи, че веднага щом в София бъдат взети необходимите решения, може да се пристъпи към предметни консултации, в това число и относно финансово-икономическия модел на проекта и възможните форми на неговата поддръжка. \n\r\n\r\n ", "date": "2019.03.04", "title": "Росатом готова да строи АЕЦ \"Белене\"... В най-кратки срокове!"}
{"url": "https://www.dnes.bg/index/2019/03/04/receptata-dnes-burger-s-pecheno-svinsko.403468", "text": ":\r\n \r\n:\r\n \r\nСмесете захарта, червения пипер, чесновия прах и добавете сол и черен пипер на вкус. Поставете месото в тава за печене. Намажете го с горчицата, поръсете добре със сместа със захарта и подправките. Покрийте с фолио. Печете в загрята на 120 градуса фурна за около 8-9 часа или на малко по-висока температура за по-кратко време. Когато месото е готово, накъсайте го с вилица и го сервирайте в питките за бургер. По желание можете да добавите пресни зеленчуци.\r\n\r\n", "date": "2019.03.04", "title": "Рецептата Dnes: Бургер с печено свинско"}
{"url": "https://www.dnes.bg/obshtestvo/2019/03/04/medvedev-pristiga-u-nas-shte-govori-s-borisov-i-radev.403636", "text": "Днес на официално двудневно посещение у нас пристига министър-председателят на Русия Дмитрий Медведев. Визитата е по покана на премиера Бойко Борисов. \n\r\nВизитата на руския премиер ще започне с церемония по официалното му посрещане от премиера Бойко Борисов на пл. \"Св. Александър Невски\" в София, след което председателят на руското правителство ще поднесе венец пред Паметника на Незнайния войн.\n\n\n\r\nПремиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна, са свързани със сътрудничеството в енергетиката, икономиката и туризма.\n                    \n                    \n                \r\nПрезидентът Румен Радев ще приеме днес на \"Дондуков\" 2 министър-председателя на Руската федерация Дмитрий Медведев. Държавният глава и гостът ще разговарят на четири очи, след което са предвидени пленарни разговори на двете официални делегации.\n\r\nВъв вторник, 5 март, министър-председателите Бойко Борисов и Дмитрий Медведев ще открият Българо-руски бизнес форум в областта на туризма.\n\r\nОт 1993 година досега е имало три официални или работни посещения на премиерите на Русия в България и 11 визити на български министър-председатели в Москва.\r\n ", "date": "2019.03.04", "title": "Медведев пристига у нас, ще говори с Борисов и Радев"}
{"url": "https://www.dnes.bg/usa/2019/03/04/tornado-vryhletia-alabama-trymp-v-twitter-pazete-se.403637", "text": "\nДоналд Тръмп призова жителите на американския щат Алабама, който беше връхлетян от бури и торнадо, да бъдат внимателни. Най-малко 20 души загубиха живота си в бурите, предаде Асошиейтед прес. \n\r\nВ Twitter Тръмп написа: \"На невероятния народ на Алабама и околните райони: Внимавайте, пазете се! Торнадото и бурите са наистина мощни и може да дойдат нови\".\n\r\nСпоред последни данни на шерифа Джей Джоунс на окръг Лий, където вилня стихията, загиналите са 23, сред които и деца. Има ранени. Има и безследно изчезнали, предава БТА.\n\r\nЕксперти казват, че разрушенията в крайните южни райони на окръг Лий в Алабама са като при стихия от категория Еф 3, което означава при скорост на вятъра между 254 и 331 километра в час. От торнадо е пострадал и най-големият град в щата - Обърн, където също има разрушени постройки.\n                    \n                    \n                \r\nВластите на съседния щат Джорджия пък проверяват какво е състоянието на жителите в градчето Кайро, за което има информация, че също е връхлетяно от торнадо. И там има повалени дървета, отнесени покриви, счупени прозорци и хора блокирани в затрупаните си от дървета къщи. Засега няма данни за сериозно ранени там, предаде Асошиейтед прес.\n\r\n\r\nВластите са преустановили издирвателните операции през нощта, защото условията са много опасни. Има ранени, но точна бройка засега не се съобщава. Възможно е изпод отломките на разрушените от стихията жилища да бъдат открити още трупове.\r\n ", "date": "2019.03.04", "title": "Торнадо връхлетя Алабама, Тръмп в Twitter: Пазете се!"}
{"url": "https://www.dnes.bg/politika/2019/03/04/plevneliev-dyrjavniiat-glava-obslujva-ruskiia-geopoliticheski-interes.403640", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nДве години след като напусна \"Дондуков\" 2, Росен Плевнелиев твърди, че вече няма политически амбиции и се е отдал на семейния живот и писането на книги. Въпреки това той често критикува настоящия държавен глава Румен Радев и отправя остри политически послания.\n\r\nВсе пак Плевнелиев е оптимист и казва, че в България има мечтатели, които я променят към добро. Убеден е, че новата индустриална революция е факт и в следващите 10 години всичко ще се промени.\n\r\n\"В тази огромна трансформация зависи от нас, българите, да бъдем част от прогреса. Имаме страхотен шанс, тъй като в голяма част от индустриите, свързани с новата икономика, България стои не зле. За съжаление, днес политиката е по-скоро част от проблема, отколкото от решението, а ни се ще да бъде обратното\", заяви Плевнелиев пред .\n                    \n                    \n                \r\nТой подчерта, че по отношение на издаване на строителни разрешения страната ни се намира на дъното на класацията, по-зле от половината африкански държави. По думите му човек трябва да почука на вратите на 13 институции и да поиска подпис от всяка една от тях.\n\r\n\"Електронното правителство е въпрос на борба с корупцията по възможно най-ефективния начин. Ако българските политици наистина искат да преборят корупцията, да бъдат така добри да започнат електронното правителство\", настоя президентът Плевнелиев.\n\r\nТой определи като \"недемократично\" и \"противоконституционно действие\" решението на депутатите от БСП да бойкотират последните заседания на парламента. За него това е поредното доказателство, че през 2019 г. \"ще се нагледаме на много безобразия\".\n\r\n\"Държавният глава оставя впечатлението, че действа на инат. Че той е по-скоро лидер на опозицията, отколкото да е президент на всички българи. Като генерал той подготвя и води своите битки. Не считам, че тези битки са полезни за българската демокрация\", каза още Плевнелиев.\n\r\n\"Имаме много притеснения и доказателства, че държавният глава обслужва чужди интереси. Дотук безапелационно и без съмнение българският държавен глава винаги е отстоявал по-скоро руския геополитически интерес, отколкото българския и европейския\", подчерта той.\n\r\nЗа депутатските бойкоти, посещението на руския премиер Дмитрий Медведев, критиките на президент срещу президент - с Росен Плевнелиев разговаря Стоян Тричков.\r\n ", "date": "2019.03.04", "title": "Плевнелиев: Държавният глава обслужва руския геополитически интерес!"}
{"url": "https://www.dnes.bg/index/2019/03/04/istorii-ot-nevyrlend-svatbata-na-maikyl-djeksyn-i-10-godishniiat-djeims.403632", "text": "\n\r\nКогато е едва на 10 години, Джеймс Сейфчък се омъжва против волята си. А съпругът му е не кой да е, а Кралят на попа - Майкъл Джексън.\r\nТова разкритие прави пред HBO вече 40-годишният мъж и показва пръстенът, който певецът му е дал по време на церемонията, състояла се в спалнята му.\r\n\"Много си падах по бижута, коато бях малък и той ми ги подаряваше като награда в замяна на секс. - разказва Сейфчък в документалния филм \"Да напуснеш Невърленд\". \"Казваше ми, че трябва да му продам нещо, за да ги спечеля.\"  \n\n\r\n9-годишният Джеймс и Майкъл Джексън се срещат на снимачната площадка на реклама на \"Пепси\". Годината е 1987. \n                \n                \r\nНяколко месеца по-късно започва и сексуалният тормоз, но по думите на Сейфчък, той все още боготворял Кралят на попа заради емоционалната манипулация на която бил подложен. Ала днес не е останало и капка възхищение. Мъжът признава, че чувства единствено огромна вина.\r\n\"Бяхме напълно влюбени по онова време. Когато не бях с него, мислех за него\", спомня си Джеймс. \"Чувствах се страхотно, когато се обаждаше. Прекарвахме по цели дни пазарувайки или мотейки се. Понякога ме навестяваше и оставаше за вечерта.\"\r\nНо този романс не бил достатъчен за Джаксън. Той искал да направи още една крачка напред и предложил на момчето... да се омъжат един за друг. Церемонията, разбира се, била фалшива.\r\n\"И така... превърнхме се в тази омъжена двойка\", разказва Сейфчък. Церемоинята се провела в спалнята на Краля на попа.\r\n\"Дадохме си клетви, че ще останем заедно завинаги. Почувствах се страхотно. А и пръстенът беше хубав. Имаше цял ред диаманти\", добавя мъжът, показвайки бижуто с трепереща ръка. То едва пасва на порасналата му ръка.\r\n\"Трудно е да се връщам обратно в тези спомени\", признава Джеймс. \"Обичах бижутата като дете и това беше използвано срещу мен. Причинява ми дискоморт. Все още ми е трудно да не се виня.\"\r\nТе купували ценностите заедно, като Джексън се преструвал, че това е подарък за някоя жена, с толкова малки пръсти, че бижуто би трябвало да пасне на детската ръка на момчето.\r\nСейфчък пригежава цяла кутия с бижута, които Майкъл му е подарил, ала  вече не обича да я отваря или да разглежда съдържанието й заради  спомените, които му носи.\r\n ", "date": "2019.03.04", "title": "Истории от Невърленд: Сватбата на Майкъл Джексън и 10-годишният Джеймс "}
{"url": "https://www.dnes.bg/video-prognoza/2019/03/04/proletno-nachalo-za-mart-s-temperaturi-do-20-gradusa.403638", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Седмицата започва със слънчево време. Вятърът ще се ориентира от запад-югозапад и ще започне бързо затопляне. Максималните температури ще са между 14° и 19°. Това прогнозира синоптикът на Bulgaria ON AIR Симеон Матев.\n\r\nАтмосферното налягане ще се понижава и ще е по-ниско от средното за март. Над планините ще бъде слънчево и благоприятно за ски туризъм. \n\r\nВъв вторник югозападният вятър ще се усили, значително в Източна България и в районите северно от планините. Ще се задържи топло. Максималните температури на места ще достигат 18° - 20°, съобщи още Симеон Матев.\n                \n                \r\nВ сряда над цялата страна ще бъде предимно слънчево. Валежи не се очакват.  Максималните температури ще бъдат между 10° и 20°.\n\r\nЧетвъртък и петък пък ще са най-топлите дни за месеца. През уикенда обаче ще се заоблачи, но валежи не се очакват. Температурите леко ще се понижат и максималните ще са между 12° и 18°.\r\n ", "date": "2019.03.04", "title": "Пролетно начало за март с температури до 20 градуса"}
{"url": "https://www.dnes.bg/sofia/2019/03/04/razbita-nastilka-kal-trotoar-za-peshehodci-ili-koli.403641", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nТротоар в столичния квартал \"Лозенец\" се оказа причина за сблъсък между граждани и община. Мястото се води тротоар, но на него липсва стабилна настилка. Вместо това пешеходците трябва да вървят в кал, необезопасени плочки и камъни.\n\r\nТротоарът е станал и място за паркиране на автомобили, въпреки че има забранителен за това знак. Автомобилите биват вдигани от паяк дори и с платен документ за \"зелена зона\". Всичко това се случва на улица \"Митрополит Кирил Видински\".\n\r\n\"Когато трябва да ти вдигнат колата, общината спазва всички изисквания. Тези тротоари са така от години. Освен знака, няма никакви обозначителни белези какво всъщност е това – тротоар ли е, не е ли? Това изглежда като капан за автомобили, които да бъдат вдигани. Давал съм няколко сигнала към институциите. Състоянието на тротоара е от поне 7 години, поне според Google Street View\", обясни Георги Иванов, който живее в кв. \"Лозенец\". \n                    \n                    \n                \r\nПо думите му Столичната община се справя чудесно да глобява нарушителите, но когато тя направи грешка започва прехвърляне на топката от институция към институция.\n\r\nКметът на район \"Лозенец\" Любомир Дреков каза пред , че ежегодно се ремонтират отсечки от градската среда. \n\r\nКонкретно за улица \"Митрополит Кирил Видински\" от общината казаха, че тя принадлежи към Борисовата градина. Това означава, че ремонтът може да се направи, едва когато се одобри новият устройствен бюджет на парка.", "date": "2019.03.04", "title": "Разбита настилка, кал... Тротоар – за пешеходци или коли? "}
{"url": "https://www.dnes.bg/obshtestvo/2019/03/04/iz-arhivite-3-mart-praznikyt-koito-vinagi-e-bil-otbeliazvan.403642", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        3 март, денят в който празнуваме Освобождението на бъларския народ от османска власт и който поставя началото на третата българска държава, е денят, в който се подписва Санстефанският мирен договор.\n\r\nПо стар стил датата е 19 февруари. За първи път празникът е на 3 март през далечната 1917 г. Архивите пазят спомена за отбелязването на свободата на България, предава .\n\r\nПървото празнуване на Освобождението е още на следващата година след него.\n\r\nНа 19 февруари 1879 г. във Велико Търново е отслужен молебен за загиналите български и руски воини, както и в прослава на цар Освободител. Това е и единственият път, в който честванията са в старата столица.\n                    \n                    \n                \r\nВ продължение на 38 години празничната дата е на 19 февруари. Първоначално празнуваме възшествието на престола на руския император Александър II и подписването на Санстефанския договор, а не свободата си.\n\r\nЕдва през 1988 г. 3 март се превръща в официален празник. През 1990-а г. става и национален. Но винаги е бил ден, в който България традиционно отдава почит на руските военни, допринесли за Освобождението.\n\r\nСлед 1944 г. празникът преминава минорно. Но е факт, че дори през войните, винаги е бил отбелязван. Винаги в София, винаги пред Св. Александър Невски и паметника на незнайния воин. Паралелните чествания са в Плевен, а по-късно и на в. Шипка.\n\r\nПериодичният печат и архивните документи, въпреки политическите и обществени настроения през годините, сочат, че традицията да празнуваме свободата си е поддържана десетилетия.\n\r\nПроявява се различно, в зависимост от политическата конюнктура, зависима е и от взаимоотношенията между България и Русия. Но този \"велик празник на Освобождението“, както го нарича печатът, винаги се е чествал като израз на всенародната признателност за извоюваната свобода.\r\n ", "date": "2019.03.04", "title": "Из архивите: 3 март – празникът, който винаги е бил отбелязван"}
{"url": "https://www.dnes.bg/obshtestvo/2019/03/04/ruskiiat-premier-u-nas-znakova-vizita-ili-bezsmislena.403643", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Руският премиер пристига на двудневно посещение в София. Визитата е по покана на българския премиер Бойко Борисов. Освен с него, Димитрий Медведев ще се срещне още с държавния глава Румен Радев и председателя на парламента Цвета Караянчева, за да открие руско-български икономически форум.\n\r\nМедведев идва ден след отбелязването на 141 години от края на Руско-турската освободителна война. Днес в Европа се говори за война от ново поколение, която включва в арсенала си оръжия като информацията, енергийната и киберсигурността. Старите бойни средства също не са забравени. В края на миналата седмица генералният секретар на НАТО Йенс Столтенберг беше у нас и отново повдигна въпроса за повече военни кораби в Черно море.\n\n\n\n                    \n                    \n                \r\nКаква обаче е причината за посещението на руския премиер и какъв знак ни изпраща с него президентът на Руската федерация Владимир Путин, който не е идвал в България от 2010 година?\n\r\nПред  журналистът Асен Агов отсече, че визитата на Медведев не е знакова, тъй като тя нямало да реши нито един проблем - нито в отношенията между България и Русия, нито между ЕС и Русия.\n\r\n\"От тази гледна точка това посещение е безсмислено, защото налице са множество нерешими геополитически проблеми\", категоричен бе Агов.\n\r\nОсновните теми, които ще бъдат обсъдени от делегациите на България и Русия, са в сферите на енергетиката, икономиката и туризма.\n\r\nСпоред историка и експерт по геополитика проф. Нина Дюлгерова обаче, нито едно посещение на държавен или правителствен ръководител в друга страна не е лишено от смисъл.\n\r\n\"Подобни визити винаги са с определена цел. Това, че предварително се поставят основни акценти, не означава, че само и единствено те ще бъдат обсъждани\", коментира Дюлгерова.\n\r\nПо думите ѝ България е доказала както в историята, така и в съвремието, че е изключително прилежна, изпълнителна и коректна спрямо своите съюзници, а именно Русия.", "date": "2019.03.04", "title": "Руският премиер у нас – знакова визита или безсмислена?"}
{"url": "https://www.dnes.bg/crime/2019/03/04/bashtata-poboinik-ot-varna-opiral-noj-v-gyrloto-na-jena-si.403644", "text": "Постоянен арест ще поиска районната прокуратура във Варна за бащата, който в петък провеси 14-годишната си дъщеря от тераса и й нанесе тежък побой. Момичето е все още в болница с травми в корема, главата и със счупен нос. \n\r\n\"Обвиненията, които към настоящия момент са повдигнати, са за нарушение на заповед за защита от домашно насилие. Има издадени две заповеди от август и юни 2018 г. Другото повдигнато обвинение е свързано със закана за убийство към детето\", обясни говорителят на Районната прокуратура Вяра Алексиева.\n\n\r\nПредстои събирането на доказателства, тъй като разследването е в начален етап. При наличието на такива ще бъде повдигнато и обвинение по новия текст от Наказателния кодекс за домашно насилие, по време на което е причинена телесна повреда.\n                    \n                    \n                \r\nТова беше едно необходимо изменение във връзка със зачестилите случаи. По този начин работата ни е значително улеснена, защото с всички способи на закона бихме могли да защитим пострадалия и да преследваме извършителите\", коментира Алексиева пред bTV.\n\r\nПредвиденото в закона наказание за този вид престъпление е лишаване от свобода от 2 до 10 години.\n\r\nПо първоначални данни детето е със средна телесна повреда, но предстои съдебно-медицинска експертиза.\n\r\nМайката на детето Ирина Янкова разказа, че по време на развода бащата е поискал трите им деца да бъдат изслушани в съда. По думите й под негово влияние и от страх са казали, че искат да останат при него.\n\r\n\"Физическият и психически тормоз от негова страна към мен продължи и след развода. Така бях принудена да замина при родителите си\", разказа Ирина.\n\r\nТя допълни, че е била заплашвана с убийство. Бившият й съпруг дори е опирал нож в гърлото й.\n\r\nВъв вторник се свиква спешен координационен механизъм, в който ще участват полицията, прокуратурата и училището, в което е преместено детето, както и Закрила на детето.\r\n ", "date": "2019.03.04", "title": "Бащата побойник от Варна опирал нож в гърлото на жена си "}
{"url": "https://www.dnes.bg/akoshtete-vqrvaite/2019/03/04/sedmichen-liuboven-horoskop-za-4-10-mart.403522", "text": "Март започва със силно желание да обичаме и да бъдем обичани. По въпросите за любовта, нещата ще ни се виждат по-хубави отколкото са. Възможно е да се заблудим, но бързо ще открием разликата между това да сме истински влюбени или просто да сме влюбени в идеята за любовта. Какво ви очаква вижте в любовния хороскоп на Az-jenata.bg\r\n\r\nЛюбовта може да ви донесе невероятно блаженство, но също така и невъобразима болка. И все пак Овни, вашата философия тази седмица ще бъде „По-добре е да сте обичали и загубили, отколкото никога да не сте обичали“. Венера ще повлияе на любовния ви живот. За някои представители на зодиака това може да означава, че ще имат неизяснени емоции и привързаност с определен човек. Колкото повече настоявате взаимоотношенията ви да станат по-сериозни, толкова повече отсрещната страна може да се дърпа.\r\n                    \n                    \n                \r\nВашите приятели определено няма да ви оставят да се заблуждавате. Ако сте сложили розовите очила и всичко край вас е романтика, те ще ви напомнят, че избраникът ви може би не е толкова специален. Възможно е човекът с когото се срещате да не ви оценява като личност така, както заслужавате. Дали е добре да помислите върху това... От друга страна, обвързаните Телци ще се радват на любовна хармония.\r\n\r\nВълнуваща любовна седмица очаква представителите на зодия Близнаци. Това ще се случи благодарение на Марс. Всъщност до 15 май ще се радвате на благоприятен любовен климат и разбира се обожатели. Не само е хубаво да поставите началото на ново начинание, но е време и да преоткриете любовта. Няма да останете незабелязани от противоположния пол, независимо дали сте необвързани или се намирате във връзка.\r\n", "date": "2019.03.04", "title": "Седмичен любовен хороскоп за 4 – 10 март "}
{"url": "https://www.dnes.bg/notifikacii/2019/03/04/berlin-reshi-da-lishi-djihadisti-ot-grajdanstvo.403646", "text": "Германското коалиционно правителство е постигнало съгласие за лишаването от гражданство на германски бойци от терористични групировки, макар че то няма да важи за бойци от \"Ислямска държава\" - германски граждани, които в момента са в плен в Сирия, предаде ДПА.\r\nБъдещият закон ще засяга бойци, навършили 18 години, които имат двойно гражданство, и няма да действа със задна дата, съобщиха късно снощи \"Зюддойче цайтунг\", Вестдойче рундфунк и Норддойче рундфунк.\r\nСпоразумението е било постигнато между министъра на вътрешните работи Хорст Зеехофер от ХДС на канцлера Меркел и министърката на правосъдието Катарина Барли от социалдемократите.\r\nДвете партии бяха се догворили за мярката в коалиционното си споразумение в началото на миналата година, но планът така и не бе превърнат в закон, като ХДС обвиняваше Барли за забавянето.\r\n/БТА/", "date": "2019.03.04", "title": "Берлин реши да лиши джихадисти от гражданство?"}
{"url": "https://www.dnes.bg/stranata/2019/03/04/novo-20-v-administraciiata-davat-nujnite-dokumenti-do-3-dni.403647", "text": "3 дни ще е максималният срок, в който чиновниците ще трябва да обработват исканията на граждани и фирми и да им предоставят исканите документи и услуги.\n\r\nТова предвижда промяна в Административнопроцесуалния кодекс, която предлага правителството. С промените екипът на вицепремиера Томислав Дончев планира да се въведе принципът на комплексно обслужване - тоест чиновниците сами ще си намират нужната им информация и документи, гражданите вече не трябва да се разкарват от гише на гише, пише \"\".\n\r\nИзключение от тридневния срок за свършване на работата ще се допуска само ако специален закон е предвидил по-дълъг срок за конкретна услуга.\n                    \n                    \n                \r\nЧиновниците сами ще трябва да набавят нужната им информация и да не изискват документи, които ги има в администрацията, да им бъдат носени от гражданите и бизнеса. Освен това се въвежда и задължението по искане на хората да издават всички документи и по имейл, а не само на хартия.\n\r\nПредоставянето на електронен адрес от страна на фирмите вече ще е задължително при контакти с администрацията. За граждани се въвежда възможността или да напишат имейла си, или да си направят профил в държавната система за сигурно електронно връчване.\n\r\nОбщо 142 закона ще бъдат променени, за да стане комплексното административно обслужване факт, става ясно от мотивите към промените в АПК. \n\r\nПървата област, от която започва реформата, ще е образованието. Тук се въвежда задължение за университетите да спазват правилата за административно обслужване, които важат за администрацията. Регистърът на всички дипломи - за средно образование и за висше образование, вече ще е публичен и базиран в интернет. Така всеки ще може да провери информацията за квалификацията на всеки човек. \n\r\nПредстои да бъдат обявени промени и в областта на здравеопазването, банковото обслужване, транспорта, социалната политика и пр.", "date": "2019.03.04", "title": "Ново 20 в администрацията: Дават нужните документи до 3 дни"}
{"url": "https://www.dnes.bg/notifikacii/2019/03/04/lyji-intrigi-predizboren-tuit-na-erdogan-razgnevi-turciia.403648", "text": "Във вторник президентът Ердоган публикува в социалните медии един туит, който разпали нова остра дискусия. Ердоган окачествява като верни и родолюбиви хора онези, които подкрепят неговата политическа коалиция \"Народен алианс\" (образувана от Партията на справедливостта и развитието - ПСР и Партията на националистическото действие - ПНД). Онези пък, които подкрепят опозиционния \"Национален алианс\",  в неговите очи са \"поддръжници на терористично сдружение\". Дали това е някаква тънка сметка или просто отчаян опит за мобилизиране на избирателите на ПСР? Ердоган не за пръв път прави подобни изявления. За първи път обаче той противопоставя двата лагера по този начин - с туит в социалните медии. А това е съвсем ново измерение на изборна пропаганда, пише \"\".\n\n                \n                \r\nНа 31 март в Турция се провеждат местни избори. В туита си Ердоган пише, че \"един срещу друг застават два алианса\". Неговият алианс още по време на неуспешния опит за преврат през юли 2016 година бил показал кой обича и защитава страната. А опозиционният алианс бил продукт на тайни споразумения и политически договорки. Той следвал диктата на терористичната Ккюрдска работническа партия и на Движението на Гюлен, което според него е отговорно за преврата. Ердоган отива още по далеч - той твърди, че единствено неговият алианс е защитник на правото и спредливостта. Всички останали били лъжци и клеветници.\r\n И това не е всичко. Ердоган твърди, че неговият \"Народен алианс\" искал да служи на народа, докато опозиционният \"Национален алианс\" бил замислен като дългата ръка на терористични организации в общинските съвети и в бюрократичния апарат. Ердоган постоянно повтаря думата съюз. При това игнорира факта, че на местните избори в Турция не може да има никакви съюзи в изборните бюлетини. Партиите обаче могат да се подкрепят взаимно и да излизат с общи кандидати.\n\r\nПри встъпването си в длъжност Ердоган обеща да бъде надпартиен президент на всички хора в страната. Някои експерти твърдят, че този нов наратив е подходящ по-скоро за остро поляризиране на обществото. Реакциите в Туитър потвърждават това становище. Ученият Керем Алтъпармак поставя въпроса \"дали изобщо има някаква гаранция, че хората, които подкрепят един съюз на унижението, няма да бъдат подложени на наказателно преследване?\" Лидерката на дясноцентриската формация \"Добра партия\" Мерал Акшенер написа в Туитър, че обидата срещу половината от населението на страната е абсолютно неприемлива. В традициите на турската държава подобно поведение на държавния глава е недопустимо, допълва тя.\n\r\nКлетвата на президента за надпартийност\n\r\nБившият член на председателството на ПСР Осман Чан гледа на нещата другояче. \"Когато Ердоган се кълне в конституцията, той си остава президент на турската република. Но на първо място той е председател на ПСР\", казва Чан. Според него, Ердоаган е личност, която определя и прокарва политиката на своята партия, и в тази връзка има право да бъде партийно пристрастен. Осман Чан обаче казва, че политик, който е на власт, трябва да използва по-умерен език. \"Използването на по-умерен тон увеличава шансовете за равни възможности и дава перспектива за честна надпревара\", изтъква той. Може би с тези изявления Ердоган иска да принуди хората да не гласуват за опозицията. \"Вместо това обаче може да си навлече гнева на собствения си електорат\", казва директорът на социологическия институт Авразия Кемал Йозкирач.\n\r\nВъзможно е и все още нерешилите се избиратели да гласуват за опозиционните кандидати на 31 март. При това положение опозицията би могла да спечели изборите в някои от големите градове.\r\n \r\n \r\n", "date": "2019.03.04", "title": "Лъжи, интриги... Предизборeн туит на Ердоган разгневи Турция"}
