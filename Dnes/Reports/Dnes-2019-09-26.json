{"url": "https://www.dnes.bg/notifikacii/2019/09/26/giunter-verner-myjyt-prekaral-1000-dni-na-oktoberfest.424208", "text": "1000 дни - толкова ще е прекарал Гюнтер Вернер на масите на Октоберфест, когато тазгодишното издание приключи.\r\nГюнтер не е изпускал и ден от Октоберфест през последните 60 години. За първи път стъпва на събитието в Мюнхен, когато е едва на 16 години. \r\n\"Никога не съм пропускал ден\", каза 76-годишният баварец, цитиран от БТА.\r\nВернер е добър познайник на организаторите. Той има запазена маса под номер 180 в шатрата Шотенхамел. Управителят й Кристиан Шотенхамел дори не чака да му се обади за резервация. Той знае, че старият му клиент ще дойде.\r\nВ края на 80-те години Вернер, който е от Пулах, близо до Мюнхен, е имал даже телефон до масата пет или шест години. След това са се появили мобилните телефони.\r\n                \n                \n                Ветеранът призна, че е бил малко нервен преди 60-ия си фестивал. За церемонията на откриването се е издокарал в кожените панталони на баща си и е обновил шапката си с нови пера и стръкче хмел. През първия ден е изпил осем бири, които са по един литър.\r\n\"Не е чак толкова много\", с усмивка отбелязва Вернер.", "date": "2019.09.26", "title": "Гюнтер Вернер – мъжът, прекарал 1000 дни на Октоберфест"}
{"url": "https://www.dnes.bg/obshtestvo/2019/09/26/vks-shte-zasedava-na-23-oktomvri-po-sluchaia-polfriiman.424219", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВърховният касационен съд (ВКС) ще заседава на 23 октомври по искането на главния прокурор Сотир Цацаров да бъде спряно действието на съдебния акт, с който Джок Полфрийман беше пуснат предсрочно от затвора.\n\r\nТова стана известно, след като чрез жребий беше избран съдебният състав от наказателното отделение на Върховния съд на случаен принцип. Делото се падна на съдия Жанина Начева, а в съдебния състав са Бисер Троянов и Надежда Трифонова. \n\n\nНито един от съдиите не си направи отвод.\n\r\nСъщевременно тази вечер се проведе протест в София срещу предсрочното освобождаване на Полфрийман. Близки и роднини на убития Андрей Монов се събраха пред Националния дворец на културата. Демонстрацията започна в 18.00 ч.\n                    \n                    \n                \n                \n                \n                \r\nПротестиращите настояват за оставката на съдия Калин Калпакчиев, както и за поправки в закона, които да не позволяват подобно предсрочно пускане на свобода на осъден за убийство.\n\r\nВ протеста се включи и семейството на убития Андрей Монов. Родителите на студента внесоха жалба в прокуратурата с искане за възобновяване на делото срещу убиеца на сина им.\n\r\nМеждувременно Съюзът на съдиите, който е оглавяван от постановилия освобождаването Калин Калпакчиев, призова членовете на Съдийската колегия на ВСС да подадат оставка. Според съсловната организация с позицията си по казуса \"Полофрийман\", кадровиците са нарушили независимостта на съдебната власт.\n\r\nПо-рано стана ясно, че Полфрийман остава в дома за временно настаняване в Бусманци, докато няма решение на съда по искането на главния прокурор.\r\n\n\r\n ", "date": "2019.09.26", "title": "ВКС ще заседава на 23 октомври по случая Полфрийман "}
{"url": "https://www.dnes.bg/index/2019/09/26/sauditskiiat-princ-prizna-nosia-otgovornost-za-ubiistvoto-na-hashogi.424205", "text": "Мохамед бин Салман призна, че носи отговорност за убийството на Джамал Хашоги, но не така, както света очакваше.\r\nПрез следващата седмица телевизия Пи Би Ес ще излъчи документален филм за саудитският престолонаследник. В него, той казва пред журналиста Мартин Смит, че е виновен за убийството, защото \"се е случило, докато той  управлява\".\r\nПринц Бин Салман, фактическият управник на кралството, за пръв път загатва публично за лична отговорност за убийството, извършено в саудитското консулство в Истанбул, пишат от БТА.\r\nЦРУ и някои западни правителства заявиха, че според тях то е извършено по негово нареждане, но саудитски представители заявяват, че той не е изиграл никаква роля в случилото се. Смъртта на журналиста предизвика възмущение в цял свят, навреди на имиджа на престолонаследника и застраши амбициозните му планове да диверсифицира икономиката на страната, най-големия износител на петрол в света, и да отвори към света изолираното саудитско общество.\r\n                \n                \n                Оттогава принцът не е посещавал САЩ или Европа.\r\n\"Нося цялата отговорност, защото това се случи, докато аз управлявам\", казал принцът пред Мартин Смит според анонса на филма \"Престолонаследникът на Саудитска Арабия\". Той се очаква да бъде излъчен на 1 октомври, преди да се навърши една година от смъртта на Хашоги.\r\nОфициалната саудитска позиция хвърли вината за убийството върху агенти, действали самоволно. Главният прокурор заяви, че тогавашният ръководител на разузнаването е наредил Хашоги, близък до кралския двор, който се превърна в критик на саудитските власти, да бъде върнат в страната. Главният преговарящ обаче наредил да го убият, след като разговорите за завръщането му се провалили.\r\nВ отговор на въпрос как убийството е могло да се случи, без той да знае, принцът заявил пред Смит: \"Имаме 20 милиона души. Имаме 3 милиона правителствени служители\".\r\nСмит задава и въпроса дали убийците може да са използвали правителствени самолети, на което престолонаследникът отговаря: \"Имам чиновници и министри да следят нещата и те са отговорни. Те имат правомощията да направят това\".\r\nВ излъчените кадри Мартин Смит описва разговора си с принца, който се е състоял през декември, но не пред камерите.\r\nОбщо 11 саудитски заподозрени бяха изправени пред съда, но са се състояли само няколко заседания.", "date": "2019.09.26", "title": "Саудитският принц призна: Нося отговорност за убийството на Хашоги"}
{"url": "https://www.dnes.bg/stranata/2019/09/26/vremeto-utre-vetrovito-sledobed-i-slynchevo.424164", "text": "През нощта все още на отделни места в източните и планинските райони ще превалява дъжд. Ще духа до умерен северозападен вятър. В сутрешните часове на отделни места в равнините и котловините ще се образува краткотрайна мъгла. Според минималните температури ще са между 10 и 15 градуса, по Черноморието до 18 градуса.\r\nУтре ще е ветровито - с умерен, в Дунавската равнина и източните райони, и временно силен северозападен вятър. Ще има променлива облачност, намаляваща след пладне над много райони и до слънчево. Преди обяд все още на отделни места в източните и планинските райони ще превали краткотраен дъжд. Максималните температури ще бъдат между 20 и 25 градуса.\r\n                    \n                    \n                \n                \n                \n                Атмосферното налягане ще се повишава и ще бъде по-високо от средното за месеца.\r\nПо Черноморието ще е ветровито с умерен и временно силен вятър от север-северозапад. Ще има променлива, преди пладне често значителна облачност и на отделни места все още ще превалява дъжд. Максимални температури на въздуха 22-24 градуса. Температурата на морската вода е 21-23 градуса. Вълнението на морето ще бъде 2-3 бала.\r\nНад планините ще има променлива, преди обяд често значителна облачност, но само на отделни места в Стара планина и Родопите ще превали слаб дъжд. Ще духа умерен, по билата и временно силен северозападен вятър. Максимална температура на височина 1200 метра около 14 градуса, на 2000 метра - около 7 градуса.\r\nПрез почивните дни ще преобладава слънчево време. Вятърът ще отслабне, в много райони, отначало в западната част от страната, после и на изток, и ще стихне. Преобладаващите минимални температури ще са между 9 и 14 градуса, в събота - с градус-два по-ниски. В котловините на Югозападна България ще има условия за намалена видимост. Със слаб южен вятър дневните температури ще се повишават и в неделя преобладаващите максимални ще са между 24 и 29 градуса.\r\n ", "date": "2019.09.26", "title": "Времето утре: Ветровито, следобед - и слънчево"}
{"url": "https://www.dnes.bg/index/2019/09/26/titanichen-proekt-severna-koreia-vyzrajda-samdjiion.424156", "text": "Гледката е като в картина на Лорънс Стивън Лоури, с хилядите си забързани работници. Това обаче не е Северна Англия през 20 в., а днешна Северна Корея и величествената строителна площадка в град Самджийон, пише Франс прес.\n\r\nВиждаме работници по дървените скелета, през прозорците зърваме и тези, които работят в недовършените сгради. Някои пренасят различни материали, други бъркат цимент.\n\r\nИзглежда всичко се прави на ръка в този пейзаж в студени тонове, в който преобладават земята, елите и сградите с покриви в бледозелено или ръждиво червено.\n\r\nТова е титаничен проект, осъществяван по лично разпореждане на севернокорейския лидер Ким Чен Ун. Целта е напълно да се възстанови Самджийон, много символично място на границата на страната.\n                \n                \n                \r\nТози град е административен център на окръг до китайската граница, но по-важното е, че в този окръг се намира (според севернокорейската пропаганда) не само родното място на Ким Чен Ир, баща и предшественик на Ким Чен Ун, но и планинският връх Пектусан, легендарната люлка на корейската нация.\n\r\nПроектът включва музей на революционната дейност, стадион за зимни спортове, нова железопътна линия до Хесан, 10 000 жилища и завод за пакетиране на боровинки и картофи, най-важните природни ресурси в района.\n\r\nТова е гигантски проект. Такъв може да бъде предприет само в монолитна държава като Северна Корея, където властите могат внезапно да решат да вложат огромни ресурси с една единствена цел и да реализират проекта по авторитарен начин.\n\r\nРезултатите може да са впечатляващи, както когато през 2016 г. хиляди жилища бяха построени само за три месеца след наводненията в провинция Северен Хамгьон.\n\r\nНо има много въпроси дали се строи качествено и това важи не само за инфраструктурата.\n\r\nСамият Ким Чен Ун изрази притеснения по време на няколко инспекции на строителната площадка в Самджийон, особено по време на една от тях миналата година, когато се снима с отговорни лица, седнал върху купчина картофи.\n\r\nИдеята беше да се насърчи отглеждането на тази култура, за да се разнообрази продукцията и да се води борба с недостига на храни.\n\r\nКачеството трябва да бъде водещо пред скоростта на изпълнението на строежа, каза Ким на работниците, според официалната агенция КЦТА, която цитира изказването му, че ако \"сградите външно изглеждат добре, но не вършат работа, това ще огорчи бъдещите поколения\".\n\r\nТой подчерта и необходимостта от осигуряване на електроенергия, достатъчна, за да превърне Самджийон, \"люлката на нашата революция\", в \"изискан планински курорт\" в \"най-богатия окръг на страната\", според КЦТА.\n\r\nТова е амбициозна цел в много отдалечен планински район, където зимите са изключително сурови, а повечето пътищата не са асфалтирани.\n\r\nСпоред местните власти половината от активното население в окръга, което наброява 25 000 жители, е заето в поддържането на историческите му обекти, 20 процента работят в селското стопанство, а останалите в промишлеността, включително хранителната.\n\r\nПхенян не е съобщил каква е стойността на този проект, който се предвижда да бъде завършван поетапно. Ким настоя той да е готов за 75-годишнината от основаването на Корейската трудова партия през октомври 2021 г.\n\r\nВ Самджийон някои сгради изглеждат завършени, но други са само бетонни корпуси.\n\r\nВ Северна Корея голяма част от капацитета на армията се използва за строителни проекти и много от работниците в Самджийон са войници, които не почиват дори по време на \"Чусок\" - тридневния празник на жътвата, един от най-важните през годината.\n\r\nМного студенти също бяха мобилизирани през ваканциите.\n\r\nСеверна Корея не страда от недостиг на работна ръка, но наблюдатели смятат, че международните санкции, наложени на Пхенян заради ядрената му програма и програмата му за балистични ракети, оказват влияние върху големи проекти като този в Самджийон или туристическата зона Вонсан-Калма на западното й крайбрежие, чието пускане в експлоатация беше отлагано няколко пъти.\r\n \r\n/БТА/", "date": "2019.09.26", "title": "Титаничен проект: Северна Корея възражда Самджийон "}
{"url": "https://www.dnes.bg/obshtestvo/2019/09/26/uchenici-s-pochit-kym-zaginali-v-katastrofi-tehni-vrystnici.424221", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнешният 26 септември е обявен за Европейски ден без загинали на пътя. Денят е част от седмицата на мобилността и се отбелязва в цяла Европа.\r\nПо този повод ученици от столично училище се запознаха с правилата за движение и отдадоха почит на загинали техни връстници при катастрофи. \r\n\r\nДецата научиха правилата за безопасно поведение на пътя от представители на \"Пътна полиция\" и Българския червен кръст. След открития урок и викторина, учениците пресякоха пешеходната пътека пред училището в памет на загиналите техни връстници, .\r\n\r\nЗа периода от началото на 2019 г. до момента 26 деца са загинали при пътнотранспортни произшествия, ранените са над 800.", "date": "2019.09.26", "title": "Ученици с почит към загинали в катастрофи техни връстници "}
{"url": "https://www.dnes.bg/crime/2019/09/26/krala-baba-stoki-ot-magazin-i-taka-cial-mesec.424185", "text": "Цял месец 70-годишна жена си крадяла стоки от магазин в Бяла черква преди да бъде разкрита. \r\n\r\nВ сряда в Районното управление на МВР в Павликени е получена жалба от собственика на магазин, който се оплаквал, че неизвестно лице е извършило кражба на хранителни продукти на стойност 400 лв. \r\n\r\nПолицията тръгнала по следите на крадеца, който се оказал баба от същия град. \r\n\r\nПри разпита жената си признала, че от близо месец редовно си задигала по нещо при всяко посещение на бакалията. \r\n ", "date": "2019.09.26", "title": "Крала баба стоки от магазин и така – цял месец!"}
{"url": "https://www.dnes.bg/knigi/2019/09/26/za-ranite-ot-detstvoto-struni.424198", "text": "След \"Ритуалът\" и \"Грехът на Лилит\" Радко Пенев излиза от познатите жанрови рамки и създава болезнена притча за раните, които травмите от детството могат да оставят със \"Струни\".\r\nСъдбата не се нуждае от драматична обстановка, за да опустоши нечий живот. Нужен е само един облян от слънцето пазар и случаен поглед към съседната опашка. Един мъж и един поглед стигат, за да се смрази целият свят, времето да се разтегли и от процепите му да изпълзят дълбоко заровени спомени.\r\nНяколко момчета се оказват на грешното място, в грешното време. Години по-късно един мъж се сблъсква с мрачна тайна от миналото си на съседната опашка на пазара. Тази неочаквана среща предизвиква вихрушка от емоции и възкресява спомена за непростимото. Причината се намира само на седем крачки. Разстоянието до жадувано изкупление. И вечността на една вселена, за да вземеш решение.\r\n                    \n                    \n                \n                \n                \n                \"Струни\" е виртуозен роман, който повдига неудобната тема за сексуалното насилие и раните, които никога не зарастват. И напомня – жестокостта поражда още жестокост. И само собствените избори могат да променят пътя ни и да спасят човешкото в душата ни.\r\n ", "date": "2019.09.26", "title": "За раните от детството: \"Струни\""}
{"url": "https://www.dnes.bg/health/2019/09/26/anoreksiiata-bolest-no-ne-samo-na-modelite.424191", "text": "Анорексията изобщо не е болест на моделите или на тези, които мечтаят да станат такива. Много често това заболяване въобще не е свързано с желанието ни да изглеждаме слаби, твърди психологът Наталия Ирина пред psychologies.\n\r\nЕдно момиче, с което работих, ядеше само семки и бонбони с плодов пълнеж. Тя имаше силно недоверие към света, изпитваше страх от хора. Като дете е била изнасилена – това безспорно е най-трудната психическа травма. Но имаше и друг проблем. Майката строго контролирала живота на дъщеря си – с кого е приятелка, какво чете, какво облича.\n\r\nВсъщност тя се е отнасяла с дъщеря си като към вещ. И момичето е избрало своя разрушителен начин да се справи със ситуацията – просто спряло да се храни. Очевидно е, че в случая анорексията е опит да се изолира от света. Проблемът не беше в храната като такава, а в недоверието към хората и страхът от живота.\n                    \n                    \n                \n                \n                \n                \r\nБулимията е състояние, не по-малко страшно от анорексията. Разликата е, че човек не се отказва от храната, а изяжда всичко.\r\nВижте още по темата в ", "date": "2019.09.26", "title": "Анорексията: Болест, но не само на моделите"}
{"url": "https://www.dnes.bg/mestni-izbori-19/2019/09/26/sgreshen-ili-nepylen-adres-izbirateliat-pak-puska-biuletina.424200", "text": "Хората с непълни, заличени или сгрешени адреси имат избирателни права и ще могат да гласуват, като ще бъдат дописвани в избирателните списъци, обясни говорителят на ЦИК Александър Андреев.\n\r\nИма населени места с променени имена на улиците, така че те се разминават с адресите в личните документи, уточни той. \n Тези хора ще попълват декларация, че не са гласували на друго място, посочи Андреев, цитиран от БТА. \n\r\nВ момента ЦИК разглежда методическите указания за секционните избирателни комисии /СИК/, защото започна обучение на членовете на СИК, каза Андреев.\n\r\nС последните промени в Избирателния кодекс се дава само един протокол за отчитане на резултатите. От ЦИК препоръчват членовете на СИК да правят чернови на протокола от гласуването, данните от който, след като бъдат проверени, да бъдат вписвани в официалния протокол. Ако протоколът все пак бъде сгрешен, той се предава в ОИК, определя се член на ОИК, който да предаде друг протокол в СИК, за да бъде попълнен с верните данни.\n                    \n                    \n                \n                \n                \n                \r\nДо 17.00 ч. днес изтича срокът, в който ако някой кандидат за пост се откаже, може да бъде заменен от неговата партия или коалиция. Това е и срокът, в който ако има отказ за регистрация на даден кандидат, той също може да бъде заменен. При невъзможност за участие или при смърт на кандидата, партията или коалицията може да предложи друго лице в срок до седем дни преди изборите, посочи Андреев.\n\r\nДо 27 септември електронните медии са длъжни да представят в ЦИК или ОИК, и на Сметната палата своите тарифи и условия за отразяването на предизборната кампания. 30 септември е крайният срок за назначаването на секционните избирателни комисии, съобщи Александър Андреев.\r\n ", "date": "2019.09.26", "title": "Сгрешен или непълен адрес - избирателят пак пуска бюлетина"}
{"url": "https://www.dnes.bg/mestni-izbori-19/2019/09/26/predi-mestniia-vot-kakvi-sa-dylgosrochnite-celi-na-gerb-za-sofiia.424222", "text": "В началото на месеца \"Визия за София\" представи 24 дългосрочни цели и близо 250 стъпки за развитие на Столичната община. Очаква се те да бъдат гласувани веднага след местните избори през есента на заседание на Столичния общински съвет.\n\r\nПриоритетите са околна и градска среда, транспорт, хора, управление, икономика, идентичност и култура.\"Идеята е по модела на други европейски градове да разработим свой стратегически документ. Това е един отворен процес, който включва граждански организации, бизнеса, участието на политическите сили и най-вече гражданите\", коментира общинският съветник от ГЕРБ Ботьо Ботев в \"Денят ON AIR\".\n\r\nПо думите му когато ГЕРБ са поели управлението в София, градът е бил в криза с боклуците. Общинският съветник отбеляза, че сега София има модерна система за оползотворяване на отпадъци.\n                    \n                    \n                \n                \n                \n                \r\n\"Това са много сложни проекти, които изискват голям екип да ги защитава\", поясни Ботев.\n\r\nТой коментира, че метрото е най-мащабният инфраструктурен проект в София през последните 10 години.\n\r\n\"За последните 10 години над 80% от действащата към момента метро мрежа беше изградена. Това е един екологичен проект, защото над 300 хиляди души ползват ежедневно метрото. Представете си, ако тези хора бяха в колите\", изтъкна общинският съветник.\n\r\nТой определи предложението на Мая Манолова билетчето за градския транспорт да струва 1 лев като популизъм.\n\r\n\"Очевидно непознаване на проблемите на града\", .", "date": "2019.09.26", "title": "Преди местния вот: Какви са дългосрочните цели на ГЕРБ за София?"}
{"url": "https://www.dnes.bg/notifikacii/2019/09/26/skokyt-na-cenata-na-hliaba-znak-za-promenite-v-klimata.424215", "text": "Причинените от промяната в климата суши заплашват повече от половината световни пшенични посеви, предупреждават учените. Това може да причини бъдещ недостиг на пазара и следователно политически вълнения, пише Bloomberg.\r\nТова е изводът от ново проучване, публикувано в списание Science Advances. Зърнените култури, които съставляват една пета от дневните калории на човечеството, ще бъдат по-трудни за отглеждане поради по-суровите климатични условия и продължителния недостиг на вода.\r\nПредвижданията са, че 60% от сегашните площи, засети с пшеница, могат да се сблъскат със суша до края на века, сравнено с 15% днес.\r\n\"Подобно развитие може да увеличи хранителната несигурност и следователно, и политическата нестабилност и миграцията\", посочват учените от различни организации, сред които и Международния институт за приложни системни анализи в Австрия. Дори и ако температурите на Земята останат в рамките на договореното в Парижкото споразумение повишение, това пак ще удвои площите, които се намират под заплаха от засушавания.\r\n                \n                \n                В проучването има и прогнози как промяната в климата ще се отрази на благосъстоянието на фермерите по света, като обогати някои и отнеме от други. Продължителните суши принудиха Австралия, най-големия износител на пшеница в Южното полукълбо, да внася зърно от Канада.\n\r\nГлобалното затопляне ще накара страните да търсят нови начини за задоволяване на хранителните си нужди и много хранителни култури ще мигрират към нови територии.\r\n\"Ако само една страна или регион страда от суша, отражението е по-малко\", пишат професор Мирослав Трнка, професор в Менделския университет в Чехия и Сонг Фенг от Университета в Арканзас.\r\n\"Ако много региони обаче са засегнати едновременно, това вече засяга глобалното производство и ще доведе до хранителна несигурност\", смятат те.\r\n\r\n ", "date": "2019.09.26", "title": "Скокът на цената на хляба - знак за промените в климата"}
{"url": "https://www.dnes.bg/art/2019/09/26/makedonec-prevyrna-us-supergeroi-v-zashtitnici-na-sssr.424152", "text": "\nМакедонският артист Зоран Кардула успя да превърне американски супергерои в защитници на СССР, борещи се за \"светлото комунистическо бъдеще\" на планетата, става ясно от личния профил на художника в Instagram. \r\n\r\nБатман, Спайдърмен, Капитан Америка, Хълк, Железният човек и Върколакът Х-мен смениха  демократичните си възгледи и преминаха на \"червената\" страна.\r\nМакедонският артист умело е успял да пресъздаде атмосферата от съветските агитационни плакати от миналия век, влагайки в тях филмовите супергерои на САЩ. \r\n\r\n", "date": "2019.09.26", "title": "Македонец превърна US супергерои в защитници на СССР  "}
{"url": "https://www.dnes.bg/index/2019/09/26/6-227-901-izbirateli-za-kmetove-na-obshtini-napirat-1254-dushi.424187", "text": "Общо 36 288 кандидати ще се борят за кметове и общински съветници на местните избори на 27 октомври в цялата страна.\n\r\nСпрямо последните местни избори през 2015 г. общият им брой е с близо 12 000 по-малко, съобщи говорителят на ЦИК Александър Андреев, цитиран от .\n\r\nЗа общински съветници на 27 октомври ще се борят общо 29 515 кандидати. Преди 4 г. те са били 35 772-ма.\n\r\nПо-малко са и кандидатите за кметове на общини - 1254, а през 2015 г. - 1600. В София, Пловдив и Варна за районни кметове ще се борят 460 кандидати, а преди 4 г. броят им е бил 635.\n\r\nНаполовина по-малко са кандидатите за кметове на кметства. Сега те са 5059, а през 2015 г. - 10 007. Сред причините за това е и промяната, че сега право да избират пряко кмет имат селата с над 350 жители. Така на 27 октомври пряко кмет ще си избират 1968 села.\r\n                \n                \n                Това е с 1220 по-малко населени места от 2015 г., когато кмет са избирали 3188 кметства.\n\r\nВ 397 кметства сега има само по 1 кандидат.\r\nСпоред предварителните списъци броят на избирателите е 6 227 901 души.\r\n \r\n ", "date": "2019.09.26", "title": "6 227 901 избиратели, за кметове на общини напират 1254 души"}
{"url": "https://www.dnes.bg/stranata/2019/09/26/puskat-na-tyrg-pluven-kompleks-v-pleven.424189", "text": "В Плевен ще бъде обявена продажбата на плувен комплекс в Източната индустриална зона, реши днес Общинският съвет /ОбС/, съобщиха от съвета.\n\n\n\r\nСъоръжението е на площ от 5468 кв. м и за него ще бъде търсен собственик чрез публичен търг с тайно наддаване, с предварително представяне на предложенията от участниците в общинската администрация. Съветниците са определили първоначална цена за обекта от 395 000 лв. /без ДДС/, като трябва да се внесе депозит за участие в търга 10 на сто от цената, пише БТА. \n\r\nПрез 2006 г. имотът е обявен за публична общинска собственост, за да бъде отдаден на концесия, но кандидати не са се явили. От 2014 г. комплексът е обявен за частна общинска собственост, но към него също не е имало интерес от бизнеса.\n                    \n                    \n                \n                \n                \n                \r\nДнешното предложение за продажба е във връзка със заявен интерес от страна на купувач. По този повод е изготвена пазарна оценка, която възлиза на 392 440 лв. /без ДДС/, в т.ч. стойност на земята - 117 620 лева.\n\r\nНаправената експертна оценка от независим оценител е показала, че състоянието на обекта е лошо. Покритият басейн е неизползваем от години, а двата открити басейна са ползвани последно през лятото на 2010 година.", "date": "2019.09.26", "title": "Пускат на търг плувен комплекс в Плевен "}
{"url": "https://www.dnes.bg/business/2019/09/26/ulichnite-kaseti-na-chez-razpredelenie-v-sofiia-se-prevyrnaha-v-shevici.424216", "text": "30 електроразпределителни касети в центъра на София бяха предоставени от \"ЧЕЗ Разпределение България\" за проекта Art4Diplomacy, който обединява фолклорни мотиви от България и 30 държави с дипломатически мисии в страната.\r\nИдеята за реализацията на проекта е на художничката Петя Илиева, която от години популяризира по света българските фолклорни мотиви чрез картините си.\n\r\nИлиева откри през месеца и едноименната изложба Art4Diplomacy - в галерия \"Средец\" на Министерството на културата, а сред официалните гости бяха над 30 посланици и представители на дипломатическия корпус в страната.\n\r\nЦелта на арт проекта според Илиева е чрез вплитането на традиционни мотиви от различни краища на света да се покаже, че макар и различна, културата в конкретни части на света може да носи сходство във формите и комбинациите на фолклорните мотиви. По този начин артистът прави опит да представи  и популяризира образците на нематериално културно наследство на страните.\n                    \n                    \n                \n                \n                \n                \r\n\"Включихме се с удоволствие в инициативата. Опитът ни досега показва, че картините по уличните електроразпределителни касети не само помагат за съхранение на съоръженията ни в естетически вид много по-дълго време, като ги предпазват от облепване и друга външна намеса, но превръщайки улиците в художествени галерии на открито, ние допринасяме за подобряване на градската среда. Отворени сме да се включим и в други подобни инициативи\", коментира Виктор Станчев, главен оперативен директор на \"ЧЕЗ Разпределение България\".\n\r\nКомпанията е с дългогодишни традиции в подобряване на градската среда чрез изрисуване на електроразпределителни касети. Досега, в рамките на различни проекти, са реализирали няколко подобни инициативи в Благоевград, Враца, Перник, както и по централните софийски улици.", "date": "2019.09.26", "title": "Уличните касети на \"Чез Разпределение\" в София се превърнаха в \"шевици\""}
{"url": "https://www.dnes.bg/rusia/2019/09/26/moskovskiiat-miuftiia-prizova-za-mnogojenstvo-v-stranata.424179", "text": "\"Легализацията на многоженството ще позволи да се разрешат множество социални проблеми, предизвикани от численото превъзходство на жените над мъжете в страната\", с този призив мюфтията на Москва Илдар Аляутдинов, постави официално въпроса за легализирането на харемите в Русия, съобщава РИА Новости.\n\n\r\n\n\r\nПо-рано през деня главата на Духовното управление на мюсюлманите в Руската федерация, Равил Гайнутдин, също се обяви за въвеждането на многоженството, но в регионите с преобладаващо мюсюлманско население. \"Имате по 40 любовници и не носите никакви отговорности пред тях и извънбрачните си деца\", скара се на мюсюлманите Гайнутдин.\n                    \n                    \n                \n                \n                \n                \r\n\"Легализацията на многоженството ще се превърне в гаранция за съблюдаването на женските права. В социален план тези жени в момента са абсолютно незащитени. Въпреки, че законите на шариата са основни за всеки един мюсюлманин, гражданско-правните отношения в Русия се основават на руското законодателство. Затова е важно да се създаде механизъм, който да позволи вторите и последващите жени, да се числят като пълноценни съпруги. В добавка бих казал, че така ще намалим греховността и блудствата, които тъй стремително се разпространяват сред обществото\", допълни мнението си мюфтията  Илдар Аляутдинов. \r\n ", "date": "2019.09.26", "title": "Московският мюфтия призова за многоженство в страната"}
{"url": "https://www.dnes.bg/zvezdi/2019/09/26/diliana-popova-praznuva-rojden-den-v-avstraliia.424186", "text": "Диляна Попова продължава с околосветската си обиколка. Моделката и актриса постоянно прескача от държава в държава, а сега е избрала горещата Австралия, за да отпразнува рождения си ден. Тя сподели снимки в социалните мрежи, на които се вижда как е прегърнала коала, а на лицето ѝ грее огромна усмивка.\n\r\n\"Нагушках коала. Сбъднах детската си мечта\", написа Попова под фотоса. Освен с коала, моделката успя да се щракне и с кенгуру, както и да посети Китайската градина на приятелството в Сидни. Диляна Попова е родена на 24 септември, а тази година отпразнува своята 38-годишнина.\n\r\nКрасивата актриса явно е успяла да намери малко време и за себе си, тъй като в последните няколко месеца тя се отдаде на сериозни професионални ангажименти. Наскоро тя участва в реклама, снимана на Малдивите, а ще може и да я гледаме на голям екран във филма на Ники Илиев \"Завръщане\", който ще се завърти по кината на 18 октомври.\r\n                    \n                    \n                \n                \n                \n                Вижте още за звездите в ", "date": "2019.09.26", "title": "Диляна Попова празнува рожден ден в Австралия"}
{"url": "https://www.dnes.bg/temida/2019/09/26/ograbilite-gotvachka-ostavat-na-toplo-v-aresta.424207", "text": "Окръжният съд в Благоевград остави в ареста двамата, които заплашиха и ограбиха готвачка в детска градина.\r\nСлучаят е от село Кърналово.На 17 септември мъжете - от с. Кърналово и от Петрич, влезли маскирани в кухнята на детската градина рано сутринта, заплашили  готвачката с нож и й взели 150 лв.\r\nСъдът счете, че има реална опасност обвиняемите да се укрият и заради сериозността и начина на извършеното  престъпление.\r\n ", "date": "2019.09.26", "title": "Ограбилите готвачка остават на топло в ареста"}
{"url": "https://www.dnes.bg/notifikacii/2019/09/26/sled-tragediiata-v-albaniia-proveriavat-vsichki-licenzirani-boksiori.424196", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗапочва пълна ревизия на всички лицензирани боксьори у нас след случая с починалия на ринга в Албания Борис Станчов. \n\nКакто е известно, дни след трагедията лицензът на мениджъра му Венцислав Георгиев бе отнет.\r\n пък върху медицинското на Станчов преди мача е поставен печат от лекар в Луковит.\r\n\r\nСпоред роднините на загиналия боксьор личният лекар на Борис се намира в Нови Искър. До този момент мениджърът му Венцислав Георгиев не отговаря на запитванията ни.", "date": "2019.09.26", "title": "След трагедията в Албания: Проверяват всички лицензирани боксьори"}
{"url": "https://www.dnes.bg/eu/2019/09/26/podkrepian-s-jar-ili-neprieman-kurc-poliarizira-avstriicite.423897", "text": "Мразен от едни и възхваляван от други, Себастиан Курц - консерваторът, който е безспорен фаворит на предсрочните парламентарни избори в Австрия на 29 септември - поляризира страната, която вече е управлявал година и половина съвместно с крайната десница, пише Франс прес.\n\r\nНа 24 години той става държавен секретар от квотата на Австрийската народна партия (АНП), на 27 - министър, на 31 - канцлер . . . Някои виждат в забързания австрийски политик \"алпийски Макрон\" - проевропеец, той успя да съживи местната десница, потънала в забрава. Други го смятат за \"Орбан в развитие\" - авторитарен лидер и демагог.\n\r\n\"При всяко положение той вече не е класически християндемократ - твърди анализаторът Йоханес Хубер. - Досущ като бизнесмен той гледа какво искат повечето хора и им го предлага.\"\n                    \n                    \n                \n                \n                \n                \r\nПрез 2017 г. Курц формира коалиция с демоничната Австрийска партия на свободата (АПС), създадена от бивши нацисти, а през май т. г. парламентът го свали заради скандала \"Ибисагейт\", породил тежки съмнения в честността на неговия съюзник.\n\r\nНа видеозапис, разпространен през май от германски медии, лидерът на АПС бе заснет, докато предлага обществени поръчки на жена, представила се за племенничка на руски олигарх, в замяна на финансова подкрепа.\n\r\nАферата, получила международен отзвук, не намали популярността на Себастиан Курц сред онези, според които той е шанс за Австрия. Анкетите му обещават голяма преднина на парламентарните избори с около 33 на сто от гласовете.\n\r\n\"Той има харизма, има излъчване\", възкликва с ентусиазъм шейсетгодишната пенсионерка Инге Гжезицки, дошла да чуе речта му на митинг под открито небе в Баден, малък балнеоложки курорт близо до Виена.\n\r\n\"Трябва ли все така да намаляваме данъците, да се борим с бюрокрацията и да защитаваме границите?\" - обръща се високият 33-годишен млад мъж, чиято коса е пригладена с гел назад, към близо 250 души с дрехи в тюркоазено, цвета на партията.\n\r\n\n\r\nСимпатизантите му очевидно го подкрепят с жар, също както през 2017 г., когато Курц брутално оглави АНП и я превърна в \"движение\", гравитиращо около неговия имидж.\n\r\nМария Еренхофер, 66-годишна пенсионерка, го намира за \"динамичен\": \"Той прави, каквото казва, а казва хубави неща\".\n\r\n\"Той дава стимул на страната\", твърди Йоханес Хочке, 61-годишен предприемач, хвалейки волята му за реформи.\n\r\nСпоред Йоханес Хубер Себастиан Курц дължи своя успех главно на \"великолепно овладяното си ораторско майсторство\" - \"стилът му неизменно е безупречен; той е въплъщение на стабилността\".\n\r\nИзлязла през септември с негово разрешение биография също не му пести похвалите - дитирамбична дотам, че социалните мрежи се изпълниха с подигравки.\n\r\nАвторката описва подробно в духа на сантиментален дамски роман подвизите на един кажи-речи Свети Себастиан, проговорил \"още на годинка\", изпълнен с \"доблест\" в юношеските си години, а днес \"отворен\", \"внимателен\" и \"работлив\".\n\r\nТази \"курцомания\" дразни опонентите на Себастиан Курц, излизащи всеки четвъртък на протест в центъра на Виена срещу връщането му на власт с подкрепата на крайната десница.\r\n\n\r\n\"Навремето АНП бе християнсоциалистическа партия, но Себастиан Курц я пренасочи към десния популизъм\", казва обвиняващо студентът Паул Бентелер, участник в неколкохилядно шествие.\n\r\n\"Той не зачита парламента\", смята Волфганг Шебечек, физик, който го упреква, че подражава на националистите: \"Още не е станал като унгарския премиер (Виктор Орбан, бел. АФП), но нещата може да тръгнат натам.\"\n\r\nДори според предшественика му начело на АНП Райнхолд Митерленер правителството на Курц \"е превърнало плуралистична Австрия в общество, затворено в себе си\".\n\r\nОбтегнати са вече и отношенията на Курц с печата. Той обсипва с какви ли не тежки думи левия седмичник \"Фалтер\", който публикува сметките на партията му и разкри, че неговият бръснар взема по 600 евро за подстригване, а един от съветниците му - 33 000 евро месечна заплата.\n\r\nАНП подаде съдебен иск срещу списанието, обвинено от Себастиан Курц в \"разпространение на фалшиви документи\".\n\r\nСпоред Йоханес Хубер фаворитът на изборите съзнателно провокира \"културен сблъсък\" между селото, където живеят повечето му избиратели - сравнително възрастни, католици и преуспяващи хора - и Виена, космополитна, с доста по-младо население, карикатурно обрисувана като гето за социално подпомагани.\n\r\n\"Все още срещам хора, които ми казват, че се чувстват като чужденци в родната си страна\", заяви Себастиан Курц в Баден, обещавайки \"да продължи да се бори с нелегалната миграция\". \r\n \r\n/БТА/", "date": "2019.09.26", "title": "Подкрепян с жар или неприеман: Курц поляризира австрийците"}
{"url": "https://www.dnes.bg/index/2019/09/26/britanskiiat-parlament-e-otnovo-na-rabota-kakvo-sledva.424204", "text": "Британските депутати се върнаха в парламента, след като Върховният съд в страната обяви, че решението на премиера Борис Джонсън да прекрати временно заседанията на парламента на Обединеното кралство е било незаконно, пише британското издание London Evening Standard, цитирано от агенция \"Фокус\". \r\nКакво следва сега?\r\nНе се очакваше депутатите да се завърнат в пленарната зала до 14 октомври според вече отмнененото решение на премиера, така че не са насрочени никакви конкретни дебати.\r\nЗа момента те водят преговори за да решеат как ще процедират сега с местната политика и осъществяването на Брекзит до 31 октомври, но снощните караници в парламента показват, че дебатите в парламента няма да са гладки.\r\n                \n                \n                Парламента усети някои от най-горещите сцени в последно време, след като при първият си дебат откакто дейността му беше подновена, след като Джонсън заяви, че съда е „сгрешил“ като се е произнесъл по политически въпрос.\r\nТой още осъди депутатите и ги обвини в „саботирането“ на Брекзит и призова опозиционните партии или да гласуват вот на недоверие или да се съгласят на провеждането на общи избори и да се изправят пред „деня на равносметката“.\r\nДепутата на лейбъристите Паула Шериф призова представителите в камарата да се опитат да обуздаят тона и реториката на премиера, преди да му напомни какво се е случило с нейната убита приятелка и бивш министър Джо Кокс.\r\n„Много от нас са понасяли смъртни заплахи и оскърбления всеки един ден. Те често цитират неговите думи – „акт на предаване“, „предателство“, „предател“ и на мен ми писна от това“.\r\n„Трябва да обуздаем реториката си и това трябва да започне с министър-председателят ни“, добави тя.\r\nДжонсън отхвърли обвиненията и нарече коментарите й я нарече „шарлатанин“, след което предизвика допълнителни критики срещу себе си. Той заяви, че най-добрият начин да бъде почетена паметта на Кокс, застъпваща се за оставане в ЕС, която беше убита точно преди референдума за напускане, е като „бъде осъществен Брекзит“.\r\nПравителството също така заяви, че ако опозиционните парти не внесат предложение за вот на недоверие, то това означава, че премиерът се ползва с доверието на парламента.\r\nТова означава, че той разполага с мандат да натисне за осъществяването на Брекзит на 31 октомври.\r\nОпозицията обаче продължава да поддържа позицията, че няма да подкрепи нови избори преди да е ясно, че Великобритания няма да напусне ЕС без сделка.\n\r\n\n\r\nСпоред специфичен указ, премиера е задължен да се върне в европейската столица и да иска допълнително удължаване на процеса по Брекзит, ако не може да се споразумее със съюза навреме.\r\nДжонсън заяви, че ще се придържа към закона, като в същото време изведе страната от ЕС на 31 октомври при всякакви обстоятелства.\r\nТой все още не издаде детайли как това ще се случи ако той все пак не постигне споразумение с Общността.\n\r\n\n\r\nДепутатите ще бъдат запитани от правителството дали ще подкрепят прекъсване на дебатите в парламента за още три дни, за да бъде проведена конференцията на консервативната партия в Манчестър.\r\nНо настроенията в парламента показват, че съвсем не е сигурно дали те ще се съгласят на такова предложение.\r\nОчаква се скоро да бъде проведен дебат за „генералните принципи на демокрацията и правата на електората“.\r\nВъпреки това министрите от кабинета на Джонсън ще бъдат внимателни за други удари от страна на депутатите срещу тях, и за това те отново да поемат контрол над дейността на Камарата на общините.\r\n ", "date": "2019.09.26", "title": "Британският парламент е отново на работа. Какво следва? "}
{"url": "https://www.dnes.bg/obshtestvo/2019/09/26/niama-postradali-bylgari-sled-trusa-v-istanbul.424217", "text": "Няма пострадали български граждани по време на земетресението в Истанбул, регистрирано около 14.00 часа, съобщават от Министерството на външните работи. \n\nТрусът бе с магнитуд 5.8 по скалата на Рихтер, а след това го последва вторичен трус с магнитуд 4.0.  Епицентърът на земетресението е в Мраморно море, на територията на община Силиври. \n\r\nПо официални данни на кмета на Истанбул и Дирекцията по бедствия и аварии - AFAD, няма пострадали или ранени граждани. Земетресението е причинило незначителни материални щети. \n\r\nВластите са предприели незабавни превантивни мерки чрез спиране на газоподаването в рискови сгради и райони, осигуряване на храна, напитки и стоки от първа необходимост на хора, които се страхуват да се приберат в жилищата си. Допълнителни екипи на Гражданска защита са изпратени в Истанбул от други градове. \n                    \n                    \n                \n                \n                \n                \r\nПри необходимост от съдействие българските граждани могат да се свържат с Генералното ни консулство в Истанбул на следните телефони: +90 212 281 01 14, +90 212 281 01 15, +90 212 281 01 16, информират от министерството.\r\n ", "date": "2019.09.26", "title": "Няма пострадали българи след труса в Истанбул"}
{"url": "https://www.dnes.bg/mish-mash/2019/09/26/dom-za-tolkova-kolkoto-mojesh-da-platish-vyzmojno-li-e.423561", "text": "Да платиш за дома си толкова, колкото имаш...  Шведски компании планират да въведат точно този метод на пазара във Великобритания.\r\nВ малкият град Уърдинг, предприемачите от BoKlok, съвместно с IKEA и строителната компания Skanska, ще създадат квартал от евтини домове.\r\nТе ще се произвеждат във фабрика и ще се сглобяват изключително бързо, за да се облекчи острия недостиг на домове, който повишава цените на пазара. Често, средностатистическият работник не може да си позволи да си закупи апартамент, за това компаниите са склонни да продават къщите за сума, която отговаря на възможностите на купувача. А тази иновация може да предизвика и промени на пазара след време.\r\n                    \n                    \n                \n                \n                \n                Това е първият такъв проект във Великобритания за BoKlok. Преди години, предприемачите отново се опитали да прокарат идеята, но тогава настъпила глобалната икономическа криза и те били принудени да се откажат.\r\nКомпанията е построила Близо 11 хил. домове в Швеция, Финландия и Норвегия.\r\nСпоред плана на BoKlok, 160 домове ще бъдат построени на земя, предоставена от кметството. 30% от тях ще са обществени жилища, а първите заселници могат да се нанесат в тях след две години.\r\nКомпанията ще иска живущите там да заплащат само толкова, колкото могат да си позволят, като това най-често е една трета от месечните им доходи. Домовете вървят с 25-годишна ипотека.\r\nТъй като Уърдинг има изключително ограничено количество земя, идеята на BoKlok ще помогне да бъдат създадени тройно повече домове, отколкото ако се използва нормалния начин за строителство. Конструкцията ще започне през 2021 година.\r\n ", "date": "2019.09.26", "title": "Дом за толкова колкото можеш да платиш? Възможно ли е?"}
{"url": "https://www.dnes.bg/zvezdi/2019/09/26/i-kardi-bi-se-oplaka-jertva-na-seksualen-tormoz.424188", "text": "Карди Би призна за един от най-тежките моменти в живота си. Изпълнителката за първи път проговори за ужасяващо преживяване, когато е била в началото на кариерата си. Тя сподели, че по време на една от първите си фотосесии, фотограф се е опитал да се доближи максимално близо.\n\r\n\"Никога няма да забравя, когато отидох на фотосесия за едно списание и фотографът постоянно идваше към мен\", казва тя в предаването Untold Stories of Hip-Hop на телевизия WE. Карди добавя, че е била много ядосана и веднага е отишла при ръководителите на списанието, за да сподели случката.\n\r\n\"Това, което беше най-лошото е, че отидох при собственика на списанието и му разказах за инцидента. Той само ме погледна и ме попита \"И, какво?\", завършва изпълнителката. Тя признава, че е събрала смелост да разкаже историята, след като вижда успехите на движението #MeToo.\n                    \n                    \n                \n                \n                \n                \r\n\r\nТо се създаде след като се появиха обвиненията в сексуален тормоз срещу продуцента Харви Уайнстийн. Тогава в социалните мрежи се появи хаштагът #MeToo, който да накара всички жертви на такъв вид насилие да споделят своята история.\r\nВижте още по темата в", "date": "2019.09.26", "title": "И Карди Би се оплака: Жертва на сексуален тормоз"}
{"url": "https://www.dnes.bg/eu/2019/09/26/briuksel-obrazovanieto-v-bylgariia-triabva-da-se-podobri.424163", "text": "Усилията на България да осъвремени образователната система продължават, но подобряването на качеството и приложимостта на пазара на труда остават предизвикателство. Това сочи оценка на Европейската комисия, представена днес, съобщи БТА.\n\r\nДемографските тенденции и увеличаващият се недостиг на умения показват, че България трябва да вложи повече в обучението на гражданите. \n\r\nНуждата от повишаване на уменията на възрастните е голяма, но участието в обученията за възрастни е слабо, се допълва в документа. \n\r\nПрестижът на преподавателската професия у нас е нисък, а преподавателите застаряват, допълва ЕК и препоръчва увеличение на заплатите в тази област.\n\n\r\n                    \n                    \n                \n                \n                \n                Данните за нашата страна показват, че за последното десетилетие броят на напусналите преждевременно училище е намалял с две на сто, но все още остава малко над средното в ЕС. \n\r\nЗначително по-слабо е участието на българите (2,5 на сто) на възраст 25-64 години в учебни дейности спрямо останалите граждани на ЕС (11,1 на сто). \n\r\nСред нуждите, посочени от българските учители, е придобиването на умения за преподаване с по-технологични средства.\n\r\nЗа ЕС комисията препоръчва да бъдат привлечени качествени учители и те да получат необходимото, за да останат в системата. Отчита се, че все още финансирането на образованието остава под равнищата от преди икономическата криза от 2007-2008 година.\n\r\nДелът на младите хора с диплома за висше образование в ЕС е нараснал от 32,3 на сто през 2009 г. на 40,7 на сто през 2018 година. Делът на децата, които ходят на училище от ранна възраст, е нараснал от 90,8 на сто през 2009 г. на 95,4 процента през 2017 година. Всеки пети 15-годишен европейски ученик все още не може да реши прости задачи, свързани с четене и смятане, се отчита в доклада. \r\n ", "date": "2019.09.26", "title": "Брюксел: Образованието в България трябва да се подобри "}
{"url": "https://www.dnes.bg/politika/2019/09/26/radev-ot-tribunata-na-oon-terorizmyt-i-ekstremizmyt-sa-osnovni-zaplahi.424218", "text": "Днес повече от всякога трябва да защитим основаната на правила система на многостранната дипломация, в центъра на която е Организацията на обединените нации, заяви президентът Румен Радев в изказването си пред Общото събрание на ООН, съобщиха от прессекретариата на държавния глава.\n\r\nПрезидентът изрази подкрепата на България за \"значимата и навременна инициатива на Германия и Франция за създаване на Алианс за мултилатерализъм - мрежа от сходно мислещи нации, работещи за засилване на ефективните многостранни подходи към глобалните въпроси чрез ООН\". Според Румен Радев тази инициатива цели постигане на устойчиво развитие навсякъде в света. \n\n\nПо думите на президента ООН разполага с уникално разнообразие от инструменти за посредничество, предотвратяване на конфликти, мироопазване и укрепване на мира. Затова България приветства ангажимента на генералния секретар за развиване на дипломация за мир и има готовност да подкрепя неговите усилия за засилване на ролята на посредничеството при предотвратяване на конфликти, както е заложено в инициативата Действие за мироопазване.\n                    \n                    \n                \n                \n                \n                \r\nДържавният глава открои международния тероризъм и насилствения екстремизъм като фактори, които продължават да оказват значителна заплаха за международния мир и сигурност, човешките права и устойчивото развитие. \"Международната общност следва да увеличи усилията за засилване на сътрудничеството в областта на контратероризма чрез подкрепа за ООН като ключов фактор в тази сфера\", призова Румен Радев. И добави, че за съжаление, през последната година международната общност не е постигнала пробив при разрешаването на нито един значим конфликт по света.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n\"Обявената военна победа над т.нар. халифат на \"Ислямска държава\" миналия март не бе достатъчна, за да донесе мир на раздирания от войни регион на Близкия Изток. Международната общност трябва да остане бдителна, тъй като заплахата от тероризъм под различни форми все още съществува\", заяви още президентът.\n\r\nРумен Радев подчерта, че намирането на политическо решение на конфликта в Сирия е от особено значение за стабилността и сигурността в региона и отвъд него и призова за всеобщо прекратяване на сраженията и защита на цивилното население. По думите му това изисква да бъде осигурен достъп на хуманитарна помощ до всички части на страната, както и да се положи началото на политически процес под егидата на ООН за постигането на мирен и всеобхватен политически преход. \n\r\nДържавният глава заяви, че кризата в Либия няма военно решение и България ще продължи да подкрепя подновяването на водения от ООН процес на посредничество и подготовка на парламентарни и президентски избори. Стабилизирането на Либия е от огромно значение както за регионалната сигурност, така и за справянето с потока от бежанци в Средиземноморския регион.\n\r\n\"Вече повече от пет години изминаха от началото на конфликта в Украйна. Въпреки спорадичните примирия, ситуацията в Източна Украйна остава крайно несигурна\", заяви Румен Радев и призова за мирно разрешаване на кризата. Президентът определи като знак на надежда взаимната размяна на задържани и подчерта необходимостта от изпълнение в пълна степен на взаимно одобрения Пакет от мерки, приет с резолюция 2202 (2015) на Съвета за сигурност на ООН, както и зачитане на примирието, оттегляне на тежкото въоръжение и осигуряването на безпрепятствен достъп на Специалната наблюдателна мисия на ОССЕ до всички обекти на двете страни в конфликта.\n\r\nРешението на Иран да прекрати изпълнението на някои свои задължения, произтичащи от Съвместния всеобхватен план за действие по иранската ядрена програма, е причина за дълбока загриженост, отбеляза държавният глава и призова за зачитане на тази договореност и дипломатически контакти за намаляване на напрежението. \"Ролята на Иран в региона, както и неговата балистична програма, следва да се разглеждат отделно от Съвместния всеобхватен план за действие по иранската ядрена програма\", заяви президентът. Румен Радев открои и повишаването на напрежението в Персийския залив, което изисква да бъде даден приоритет на мерките за намаляване на напрежението с оглед предотвратяване на по-нататъшни инциденти.\n\r\nПрезидентът припомни и че през 2020 г. ще бъде отбелязана 50-ата годишнина от влизането в сила на Договора за неразпространение на ядреното оръжие, като международната общност следва да препотвърди своя ангажимент към него като крайъгълен камък на режима за ядрено неразпространение.\n\r\nПред участниците в Общото събрание Румен Радев подчерта и последователната подкрепа на България за интеграцията на съседите ни от Западните Балкани в Европейския съюз. Този процес е инвестиция в регионалната стабилност и изисква активно изграждане на добросъседски отношения.\n\r\nНеобходимо е спешно да се ускори прогресът към постигането на целите на устойчивото развитие, заяви още Румен Радев. Човечеството се сблъсква с все по-бързо задълбочаващите се отрицателни последствия от непрекъснато нарастващата свръхупотреба на природните ресурси и масовата урбанизация. Резултатът от редица човешки дейности е необратимото замърсяване на околната среда, намаляването на биоразнообразието и застрашаването на крехките екосистеми, посочи Румен Радев.", "date": "2019.09.26", "title": "Радев от трибуната на ООН: Тероризмът и екстремизмът са основни заплахи"}
{"url": "https://www.dnes.bg/zvezdi/2019/09/26/ne-me-ubivaite-na-aktior-ot-tronove-te-mu-pisna-da-umira.424141", "text": "Актьорът Шон Бийн обяви, че .\r\nНа публиката той е познат с ролята си в \"Игра на тронове\" като Едард Старк и от \"Властелинът на пръстените: Задругата на пръстена\", където играе Боромир. И в двете ленти обаче героите му умират трагично. В „Тронове“-те той бива обезглавен, а като Боромир умира прострелян от три стрели.\r\nОказва се, че героите, в които се превъплащава актьорът, често завършват със злощастна съдба. \r\nСлед 35-годишна актьорска кариера обаче безкрайна нишка от екранна смърт започнала да дразни Бийн. Актьорът официално обяви, че повече няма да приема роли, в които героите му умират.\r\n                    \n                    \n                \n                \n                \n                Предсказуемата съдба на героите на Шон Бийн  (от англ. spoiler – когато някой ти разкаже какво ще се случи напред във филм, сериал или книга).\r\n60-годишният актьор сподели пред The Sun, че е отказвал роли, защото за публиката е очевидно, че героят му ще умре. \"Играл съм много негативни герои. Всичките бяха страхотни, но винаги умирах накрая\", казва той.\r\nТой коментира ролята си в \"Игра на тронове\". ", "date": "2019.09.26", "title": "\"Не ме убивайте\": На актьор от \"Тронове\"-те му писна да умира"}
{"url": "https://www.dnes.bg/muzika/2019/09/26/ulicata-s-mario-hosen-izkustvoto-da-si-mejdu-dva-sviata.424167", "text": "\n\r\nМузиката на Паганини се изправя срещу тази на Шопен. Музикалният дуел е между цигуларя Марио Хосен и пианиста Адриан Йотикер. Двамата ще разкрият два коренно противоположни свята от класическата музика в зала 1 на НДК на 25 ноември. \"Става въпрос за различни подхода в трактовката на един музикален инструмент. Паганини е човекът, който търси да извлече най-екстремните, най-близките до природата звуци на цигулката, с което прави революция в история на музиката. А при Шопен всичко е много по-съкровено. Той избягва аудиторията, търси интимността. Неслучайно бебетата и малките деца обичат музиката му, защото тя е рядко хармонична“\", разказва Хосен пред Dnes.bg.\r\n                    \n                    \n                \n                \n                \n                По думите му, Паганини е революционер, който открива нови светове, правейки коренната промяна в начина, по който се представя един класически концерт. \"Той е първият шоумен в история на музиката, който сам си организира концертите. Сам влиза в досег с публиката и умишлено я провокира. Тогава тя е била за богоизбрани, за аристократите, а той свири на всички.\", разказва българският цигулар.\n\r\n\n\r\n\"Още преди да направи голямото си турне 1828 г. в Европа, близо 50 години Паганини е концентрирал само в Италия. До такава степен се е превърнал в любимец на масите, че самото име е било достатъчно да определя модата на града. Това се е повтаряло във всички европейски центрове. В Париж са започнали да носят обувки като Паганини, фраг като Паганини. Бил е еквивалент на  съвременните рок звезди\", разказва Марио Хосен.\r\nБългаринът е дълбоко свързан с него  и се занимава и изследователски с  личността му. Така успява да открие, че партитурите му са сгрешени и 170 години се издават редакции по произведения на Паганини по грешен начин. \"Това е липса на уважение към един от хората, които са променили историята на музиката през 19-и век.\", категоричен е Хосен и допълва, че изследванията му са само малка стъпка в тази посока.  По думите му, поредицата от издания, която излиза във Виена е началото на мащабен труд, включващ над 10 години изследвания. Ще излязат около 60 тома.\r\nДвамата с Паганини са свързани и по-друг начин. Родителите на италианския виртуоз са вярвали в музикалната му кариера. Майка му е сънувала, че пътят му е предначертан. В семейството на Марио Хосен също интересът към музиката не е случаен. Изключвайки баба му, която е свирила на цигулка, всички останали са оперни певци или пианисти. \"При мен нямаше момент на колебание. Не бе и въпрос на убеждение. Майка ми ме записа в подготвителен клас в музикалното училище и взимах уроци по солфеж и пиано. Исках цигулка, а тя беше близо -  в калъфа на баба ми в нейната стая. Непрекъснато я гледах и наблюдавах. Харесваше ми звука. Впечатляваше ме. В един момент на приемния изпит на музикалното училище казаха, че имам дълги пръсти като цигулар. След два месеца вече свирих на този инструмент.\" \n\r\n\n\r\nИ ако първата цигулка е била \"завещана\" от неговата баба, то Марио Хосен е последовател на езотеричната поговорка, че цигулката избира своя музикант. \"Ако е дошло времето, тя ще те намери. Не познавам добър музикант, който да не притежава инструмента, който отговаря на неговата душевност.\" - отбелязва той. С неговата са заедно 18 години. \"Вече сме едно семейство и се познаваме добре и тя се развива много интересно. Макар и да е старица на 250 години, тя си има своите младежки откровения. Има инструменти, които са изморени с годините. Спомням си, че във Виена свирих 6 години като студент с цигулка от 1682 г, направена от кремонски майстор. Но на моменти, на сцена се усещаше, че в определени звукови честоти звучи уморено. Няма го блясъка, силата да издържи на напрежението на цял концерт. Някои от тези инструменти вече са в музеите и хората  им се наслаждават като начин на изработка, но има и такива, като моята цигулка, в която има още много живот.“\n\r\n\n\r\nМузиката е в сърцето на всеки човек, но решението да стане професионален музикант е тежко, защото е кауза за цял живот.  Реализацията, според Хосен не е като в другите професии, а е смисъл на живот. \"Не може да се занимаваш с изкуство и да искаш да си поставен в живота както финансист. Те са напълно различни“ - отбелязва цигуларят. - В единия случай получаваш духовно богатство, в другия – различен тип реализиране. Така че тези сравнения, характерни за нашия материалистичен свят, са много по-далеч от генезиса на човешкия живот. Всеки трябва да има досег до изкуството – да изразява чувства и мисли чрез него, но това е магията на живота ни. Но решението да си професионалист е смисъл на живот. Ние сме най-щастливите хора, имаме възможност да работим със себе си. Да откриваме вселената, чрез професията си ежедневно. Това е привилегия.\"\n\r\n\n\r\nВ цял свят този процес се наблюдава. \"България е в преходен период, в който това се усеща драматично. Тенденциите не идват от нас.\", отбелязва Хосен. Според него, вече и любовта, и приятелството  се преобръща във вид търговия. Затова в такъв период на развитието на човешкото общество Марио вярва, че изкуството е най-необходимо. \"Всички имаме нужда да бъдем истински емоционални хора, да изпитваме любов. Както родителите дават любов на децата си – инстинктивна, така е  и с човешката душа. Трябва да се грижим за нея, да я култивираме.  Театрална постановка, концерт, изложба – само чрез тях човек може да е искрен и насаме с душата си. На такива събития никой няма нужда да се крие, тъй като е част от аудиторията и преживява това, което вижда по уникален начин. Като отиваш на църква да не би да разбираш от идеологията. Отиваш заради хармонията, която намираш или заради самотата, която получаваш. Така е и с концертите. Молитвата е нещото, което забравихме в 21-ви век. Изкуството е спасителния мост към душата\", категоричен е той.\r\n\r\nМакар да живее във Виена, Марио Хосен идва у нас, за да преподава на студенти в НБУ. Отбелязва, че с времето може за минута да усети кой негов ученик би имал добро бъдеще в музиката. Отгатва по очите, по начина, по който докосва инструмента. Срещата с младите хора го правят и оптимист. \"Не съм съгласен с черните краски, носещи се наоколо. Като преподавател и човек на сцената, виждам любопитни, търсещи хора. България не стои встрани от случващото се по света. Но тук виждам тенденция за духовен разцвет. На Запад се забелязва обратното. Там има залез. Тези традиции, които са били 200-300 години се поддържат изкуствено. Младото поколение е презаситено. Учудвам се как във всяка една област се наблюдава липсата на мотивация да се работи. Говорим и за емигранти.   В историята има един принцип – спадане и върхове. В един момент една нация или географско място може да е на дъното, но след 100-200 години да е на върха и обратното. Винаги изкуството е една от тези надстройки, които определят бъдещето. Ако има повече творчески и духовни търсения в едно общество, това значи, че е поело пътя си.\"", "date": "2019.09.26", "title": "Улицата с Марио Хосен: Изкуството да си \"Между два свята\""}
{"url": "https://www.dnes.bg/crime/2019/09/26/spipaha-102-tabletki-s-dizainerska-droga-napyt-kym-zatvora-v-bobov-dol.424137", "text": "102 таблетки с дизайнерска дрога са били открити в колет, предназначен за изтърпяващ наказание мъж в затвора в Бобов дол, съобщава полицията в града. \r\n\r\nСлужители на затвора са успели да открият непозволените субстанции, преди те да бъдат внесени в пределите на институцията. Назначени са експертизи и е започнато досъдебно производство, а за случая е уведомен дежурен прокурор.", "date": "2019.09.26", "title": "Спипаха 102 таблетки с дизайнерска дрога напът към затвора в Бобов дол"}
{"url": "https://www.dnes.bg/obshtestvo/2019/09/26/kristalina-s-izkliuchitelno-postijenie-i-prestij-za-bylgariia.424119", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българка поема една от най-големите световни финансови институции. Управителният съвет на Международния валутен фонд одобри Кристалина Георгиева за управляващ директор. \n\r\n\n\r\nБившят вицепремиер и министър на икономиката Николай Василев и политологът Румяна Коларова определиха пред  избора ѝ като изключително постижение и голям престиж за България.\n                    \n                    \n                \n                \n                \n                \r\n\"Това е изключително постижение за България. Една от причините за този успех е самата кандидатка. Биографията на Кристалина е сериозна във всичките ѝ измерения. Припомниха ми, че през 2002 г. съм казал, че това е страхотен човек и я очаква голяма кариера\", коментира Николай Василев.\n\r\nПо думите му за избора на Георгиева е спомогнал и фактът, че България е един от най-успешните примери в историята на МВФ. \n\r\n\"България ще може да показва в световен мащаб това свое постижение. Това е все едно да излъчим шеф на някоя международна федерация по художествена гимнастика. Нямаше да се стигне дотук без сериозни многогодишни усилия на българската дипломация\", посочи бившият вицепремиер.\n\r\n\"Това ще създаде невероятен престиж на България. Това е една авторитетна фигура. Сега тя Кристалина Георгиева е в свои води\", отбеляза Румяна Коларова.\n\r\nВ студиото на \"България сутрин\" двамата се обединиха около мнението, че ситуацията с кандидатурата ѝ за ООН и неизбирането ѝ за председател тогава, е спомогнало сега за назначаването ѝ на поста в МВФ.\n\r\n\"Не бих казала, че страната ни има непосредствен интерес, но това е невероятен световен престиж. България излиза в ежедневието на международните отношения\", подчерта Коларова.", "date": "2019.09.26", "title": "Кристалина с изключително постижение и престиж за България"}
{"url": "https://www.dnes.bg/business/2019/09/26/novite-modeli-iphone-11-i-apple-watch-series-5-v-tehnopolis.424169", "text": "На 26-ти срещу 27-ми септември, точно в 00:01 ч. хипермаркет Технополис в столичния The Mall отваря врати специално за премиерата на новите модели на Apple - iPhone 11, iPhone 11 Pro, iPhone 11 Pro Max и Apple Watch Series 5 GPS. Тогава най-големите почитатели на маркaта имат възможността да са сред първите, които да видят, тестват и купят очакваните устройства.\n\r\nТехнополис за поредна година е избран от Apple за партньор в лансирането на новите модели iPhone, а за първа година и на Apple Watch. Веригата показва на клиентите си новите смарт устройства на Apple още в първите минути на премиерата в България. На 27-ми септември сутринта те могат да бъдат закупени и в останалите хипермаркети на веригата, както и от онлайн магазина www.technopolis.bg.\n                    \n                    \n                \n                \n                \n                \r\niPhone 11 Pro, iPhone 11 Pro Max и многоцветният iPhone 11 са новите смарт модели на Apple. iPhone 11 Pro серията разполага с 5.8-инчови или 6.5-инчови Super Retina XDR дисплеи. Използва напълно нова система с тройни камери, с които можете да заснемете брилянтно 4К видео, както и да направите страхотни нощни снимки, които автоматично ще бъдат коригирани, благодарение на новия нощен режим за снимане при слаба светлина. Новото поколение iPhone 11 Pro се захранва от A13 Bionic чип, който ви позволява да играете игри с AR, а подобрената  Face ID функция прави отключването на новия iPhone и достъпа до вградените приложения още по-лесни. Вече можете да се насладите и на най-новата мобилна операционна система на Apple - iOS 13, с която Dark Mode тъмният режим на темата дебютира за iOS. Размерът на приложенията за сваляне е намален, а Sign In With Apple функцията ви позволява да се регистрирате в избран уебсайт по лесен и сигурен начин.\r\n \r\nApple Watch Series 5 е новият модел мултифункционален смарт часовник, който Apple обяви на 10 септември тази година. Дисплеят му  остава винаги включен, така че, без да повдигате китката си, можете да следите времето и друга лична информация. Благодарения на вградения компас, Apple Watch Series 5 ви позволява да се ориентирате в пространството, а също така притежава множество смарт функционалности - GPS, сензори за пулс, възможност за входящи и изходящи обаждания, изпращане и получаване на имейли и съобщения. И улеснява свързването с хората и получаването на информацията, която ви интересува, направо от китката ви.", "date": "2019.09.26", "title": "Новите модели iPhone 11 и Apple Watch Series 5 – в Технополис"}
{"url": "https://www.dnes.bg/index/2019/09/26/policeiska-tesla-ostana-bez-tok-po-vreme-na-gonka.424148", "text": "Очевидно от Tesla трябва да поработят още, преди колите им да са напълно годни за да служат на полицията. \r\nПреди няколко дни в района на Санфранциския залив, служители на реда започват гонка с престъпник, но така и не успяват да го хванат, защото батерията на колата им се изчерпала.\r\nНе е ясно, дали автомобилът, модел S, е бил напълно зареден или не, но според говорителят на полицейското управление на Фермонт, Женева Боски, не е първият път, в който Tesla остават без ток по време на служба.\r\n\"Случва се от време на време. Най-вече, когато полицаите се върнат в управлението, за да оставят рапорт за нещо и заради това, повече не се връщат да патрулират на улицата“, обяснява тя пред CNN.\r\n                \n                \n                Полицаят, чиято Tesla \"издъхнала\" по време на служба, причакал мъж, извършил престъпление в Санта Клара. Когато бил потвърден номера на преследваната кола, той се опитал да тръгне след нея, но Tesla-та не се подчинила. Престъпникът пък изхвърчал с бясна скорост.\r\nНаблизо имало други патрули, които да помогнат, но заради безрасъдния начин, по който карал заподозреният, гонката била прекратена след около 10 минути. По-късно полицаите открили изоставената кола на престъпника край пътя.\r\nПолицейският участък на Фермонт е част от шестмесечна програма, която ще покаже дали Tesla е подходящ полицейски автомобил.", "date": "2019.09.26", "title": "Полицейска Tesla остана без ток по време на гонка"}
{"url": "https://www.dnes.bg/mestni-izbori-19/2019/09/26/fandykova-prozria-oponentite-i-obeshtavat-vsichko.424121", "text": "Очаквах, че , към подценяване и омаловажаване, но това, което е важно е това, което можем да предложим на нашите съграждани, заяви кандидатът за кмет на София Йорданка Фандъкова. \n\n\n\r\n„Аз предлагам програма, която е много реалистична, много конкретна“, посочи тя.\r\nКандидатът за кмет на София сподели, че тази програма \"почива на подготвени проекти, на реализъм, на работещи решения\", защото това, което са направили през последните години позволява да предложат и промяна в приоритетите.\r\n„Много важно е, че вече имаме възможност да влезем по-активно, по-целенасочено в кварталите. Защо сега? Защото през всичките тези години ние насочихме усилие към базовата инфраструктура. Големите улици и булеварди“, обясни Фандъкова.\r\n                    \n                    \n                \n                \n                \n                Тя подчерта, че , за да могат да обезпечат движението на голямата част от хората в града. Това ни позволява сега да влезем по-усилено в кварталите.\r\nФандъкова отбеляза, че в квартал \"Овча купел\" освен метрото, което се изгражда, са направени много инвестиции в уличната мрежа. В средата на следващата година ще бъдат отворени 4 метростанции в \"Овча купел\", което ще направят достъпа до центъра и останалите части на града удобен за хората.\r\n„Най-голямото предизвикателство в кварталите в момента е паркирането. Това е важната задача. Общинска програма за изграждане на паркингите плюс програма с публично частно партньорство. Има вече интерес от страна на бизнеса. Много е важно, за да можем да осигурим и финансирането“, коментира кандидат-кметицата.\r\nТя подчерта, че е много важно да се предлагат реалистични, работещи решения, за да не се подвеждат хората.\r\n„, но трябва да си даваме сметка, че това са проекти на стойност 10-20 пъти повече от бюджета на София“, каза Фандъкова пред БНТ.", "date": "2019.09.26", "title": "Фандъкова прозря: Опонентите й обещават всичко"}
{"url": "https://www.dnes.bg/sofia/2019/09/26/4-godishno-dete-ocelia-sled-padane-ot-13-iia-etaj-v-sofiia.424172", "text": "4-годишно дете падна от 13-ия етаж в София и оцеля.\r\nИнцидентът е станал на 23 септември в столичния квартал „Сердика”. Сигналът за падналото момченце е подаден около 17:40.\r\nТо е настанено в Пирогов и е в тежко състояние, съобщи Нова.", "date": "2019.09.26", "title": "4-годишно дете оцеля след падане от 13-ия етаж в София"}
{"url": "https://www.dnes.bg/notifikacii/2019/09/26/trus-ot-5-7-po-rihter-raztyrsi-istanbul-useti-se-u-nas.424174", "text": "Земетресение с магнитуд 5,7 по Рихтер разтърси Истанбул.\r\n\r\nТрусът е регистриран в 13,59 часа. Епицентър му е бил на 21 км югоизточно от град Мармара Ерейли и на 66 км западно от Истанбул, съобщава Европейският сеизмологичен център.\r\n\r\nПо данни на Геофизичния институт на БАН земетресението е с магнитуд 5,2 по Рихтер, с епицентър западно от град Бурса и с дълбочина 8,2 км.\r\n\r\nВ Западна Турция земетресението е усетено много силно за около 10 секунди.\r\n\r\nВ рамките на близо половин час след първия трус са регистрирани още три с магнитуд 4,0, 3,2 и 4,3 по Рихтер.\r\n\r\nТрусовете са усетени в Югоизточна България и особено силно по курортите на южното ни Черноморие.\r\n\r\n \r\n", "date": "2019.09.26", "title": "Трус от 5,7 по Рихтер разтърси Истанбул, усети се у нас "}
{"url": "https://www.dnes.bg/politika/2019/09/26/spasitelen-plan-za-zdraveopazvaneto-bba-iska-sreshta-s-borisov.424108", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Българската болнична асоциация предлага на премиера Бойко Борисов спасителен план - държавата да плаща в пълен размер осигуровките на всички осигурени от държавата. Според изчисленията това ще налее още 1 млрд. лева в бюджета за здраве.\n\n\n\r\nСпоред разчетите това ще запази размера на вноската от 8%, която останалите трудещи се внасят в касата всеки месец. От болничната асоциация ще предложат нов метод за устойностяване на клиничните пътеки, за да не се стигне до доплащания.\n\r\n\"Срещата от миналата седмица беше поредна. За първи път последователно болничните асоциации в България се обединяват в единни позиции, които да отправим към държавата. Искаме водеща тема в дискусиите да е качеството на здравните услуги. Винаги слагаме акцент на финансирането, а водещо трябва да е именно качеството\", каза в \"България сутрин\" председателят на Българската болнична асоциация Свилена Димитрова.\n                    \n                    \n                \n                \n                \n                \r\nТя уточни, че от ББА са се противопоставяли винаги на делението на частни и общински държавни болници, защото всички трябва да гледат в обща посока. \n\r\n\"В годините сме видели много модели и опити за реформи от кабинети. Важно е на експертно ниво да се вземе правилно решение. Сигурни сме, че здравеопазването е недофинансирано от държавата\", коментира Свилена Димитрова в ефира на .\n\r\nТя посочи, че подходът, който предлагат е солидарен. И е сигурна, че проблемите в здравеопазването идват от недофинансиране на клиничните пътеки.\n\r\n\"В България няма правилно остойностяване на клиничните пътеки. Ние предложихме модел, който е работещ във Великобритания. Поканата за среща с премиера беше единна от всички болници. Медицинските специалисти в България трябва да получават достойни възнаграждения\", сподели още председателят на Българската болнична асоциация.\r\nДимитрова коментира и ситуацията с медицинските сестри, напуснали столична болнична. \"Трите компонента на качествено здравеопазване е да имаме добра апаратура, нови технологични метологии и добри специалисти\".\r\n ", "date": "2019.09.26", "title": "Спасителен план за здравеопазването: ББА иска среща с Борисов"}
{"url": "https://www.dnes.bg/cars/2019/09/26/volkswagen-prizna-na-finala-s-turciia-sme.424175", "text": "Плановете на германския автомобилен концерн Volkswagen за новата му фабрика в Източна Европа стават все по-конкретни.\n\r\n„В момента сме в заключителни преговори с Турция\", заяви производственият директор на марката VW Андреас Тостман в четвъртък в Берлин пред репортери. Той смята, че разговорите ще приключат след около две седмици - „може би дори по-рано“. В момента става въпрос за „окончателния дизайн на договора“ и за това „споразумението да е готово за подпис“. На въпрос дали все още преговарят с други партньори, Тостман заяви само, че в момента компанията е съсредоточена върху финализирането на договора с Турция, пише германският Handelsblatt.\n                    \n                    \n                \n                \n                \n                \r\nСпоред източниците заводът ще произвежда вероятно 300 000 автомобила годишно - VW Passat и почти идентична Skoda Superb за износ в Източна Европа.\n\r\nВ завода в Маниса, близо до Измир, се очаква да работят около 4000 души. Строителството може да започне в края на 2020 година, а производството през 2022 година според източниците.\r\n", "date": "2019.09.26", "title": "Volkswagen призна: На финала с Турция сме "}
{"url": "https://www.dnes.bg/index/2019/09/26/ot-siderov-za-sofiia-bez-paiaci-bez-gei-parad.424162", "text": "Лидерът на \"Атака\" и кандидат-кмет на София Волен Сидеров обяви програма, с която ще се бори за гласовете на избирателите на местния вот.\r\nПърва точка в нея е забрана на провеждането на гей-паради в столицата. \"Бидейки кмет, аз ще ги забраня категорично. Няма да се случват в София\", каза той.\n\r\nПланът \"Сидеров\" предвижда още намаляване на цената и допълнителни безплатни часове за синята и зелената зона, както и край на вдигането на коли с паяк и поставянето на скоби.\n\r\nТой смята да осигури и безплатен транспорт за всички пенсионери, инвалиди и ученици.\n\r\nСидеров ще въведе и субсидиране от общината на сметките за парно на многодетни семейства и пенсионери, така че да намалеят до 3 пъти, съобщиха от пресцентъра на партията му.\n                \n                \n                \r\nКандидатът за кмет предвижда да прекрати \"договорите за стотици милиони с частни фирми за ремонти и почистване\" и да създаде общинска фирма за чистота. Сидеров смята да прекрати и концесията със \"Софийска вода\".\r\nТой ще изготви план за регулация на ромските махали и предвижда създаването на специална дирекция за интеграция на ромите.\n\r\n\"Още със сядането в кметското кресло лидерът на \"Атака\" ще създаде истинска общинска полиция, която да ликвидира кражбите по домовете и наркодилърите край училищата\", пише още в плана \"Сидеров\".\n\r\nЩе бъде направена ревизия на бюджета и правилното му разпределяне.", "date": "2019.09.26", "title": "От Сидеров за София: Без \"паяци\", без гей парад..."}
{"url": "https://www.dnes.bg/obshtestvo/2019/09/26/hotelieri-nishata-ostavena-ot-tomas-kuk-shte-se-zapylni-bavno.424159", "text": "Нишата, освободена от британския туроператор  \"Томас Кук\", неминуемо ще бъде запълнена  от други фирми, но наместването на пластовете ще отнеме време и е твърде  вероятно броят на летовници от Обединеното кралство у нас да намалее.\r\nФалитът ще има отражение върху българския туризъм и през 2020, а вероятно и през 2021 година, каза във Варна Атанас Димитров, съпредседател на Българската хотелиерска и ресторантьорска асоциация /БХРА/. \n\n\n\r\nТой допълни, че в асоциацията имат сериозни опасения да не се стигне до междуфирмена задлъжнялост между хотелиерите, които са пряко потърпевши от фалита на \"Томас Кук\", и техните доставчици. Той посочи още, че много от българските партньори на компанията имат и банкови кредити, които трябва да обслужват.\r\n                    \n                    \n                \n                \n                \n                Най-много хотелиери, работещи с британския туроператор, има в \"Слънчев бряг\" и \"Златни пясъци\", допълни другият съпредседател на БХРА Бранимир Миланов. Той изрази надежда, че няма да се стигне до фалити на български фирми.\r\nПо думите му обаче това до голяма степен зависи от държавата и мерките, които ще бъдат предприети в настоящата ситуация. Министерството на туризма има варианти да окаже подкрепа на засегнатите български хотелиери и това ще намали напрежението на пазара, посочи Миланов, цитиран от БТА.\r\nСъпредседателите на БХРА участват в Годишната конференция на Балканския алианс на хотелиерски асоциации /БАХА/, която започна днес в курорта \"Св.Св.Константин и Елена\" край Варна. На форума присъстват представители на Сърбия, Черна гора, Косово, Босна и Херцеговина, Северна Македония, Албания и България.\r\nАкцентите в разговорите ще бъдат развитието на туризма в региона и възможностите за общи маршрути, разработени на основата на балканската кулинария.\r\n\r\n ", "date": "2019.09.26", "title": "Хотелиери: Нишата, оставена от \"Томас Кук\", ще се запълни бавно"}
{"url": "https://www.dnes.bg/obshtestvo/2019/09/26/selskiiat-jivot-kato-pesen-mladite-koito-ostaviat-grada.424158", "text": "\r\nДомашна баница, сушени чушки. За много от младите хора у нас тези неща са отживелица. \n\r\nСелският живот остава в миналото. Забравени остават десетките баби и дядовци, които все още живеят в все по-пустеещите села. \n\r\nА животът на село е много по-лек, споделя едно младо момиче, което за месец сменя забързаната София със селското спокойствие. \n\r\nХристина и Грета са част от \"Резиденция Баба\" - проект, който събира младите от града с възрастните от селото. \n                    \n                    \n                \n                \n                \n                \r\nВижте още в репортажа на . \r\n \r\n   ", "date": "2019.09.26", "title": "Селският живот – като песен: Младите, които оставят града!"}
{"url": "https://www.dnes.bg/eu/2019/09/26/pravnata-komisiia-v-ep-skysa-dvama-kandidati-za-komisari.424177", "text": "Рована Плумб (Румъния) и Ласло Трочани (Унгария), предложени да бъдат еврокомисари съответно за транспорта и за политиката на съседство и разширяването на ЕС, нямат необходимата подкрепа на правната комисия на Европейския парламент. Това потвърдиха евродепути след днешното закрито заседание на парламентарната комисия, предаде БТА.\n\r\nЕвродепутатите от правната комисия трябваше да оценят кандидатурите от гледна точка на конфликта на интереси. \n\r\nВъпреки изпращането на допълнителни въпроси и получените отговори евродепутатите не са стигнали до мнозинство на мненията, че Плумб и Трочани могат да бъдат еврокомисари.\n\r\nИзслушването на кандидатите за еврокомисар от Румъния и Унгария, което бе предвидено в ресорните комисии в Европейския парламент следващата седмица, се отлага, съобщи междувременно БНР. \n                    \n                    \n                \n                \n                \n                \r\nУнгарецът Ласло Трочани трябваше да бъде изслушан във вторник в комисията по външни работи, а румънката Рована Плумб - на следващия ден в траспортната комисия. Това обаче няма да се случи след днешното решение, с което също така се препоръчва на новия председател на Европейската комисия да вземе мерки, без конкретно да се посочва какви да бъдат те. \n\r\nПлумб трябваше да отговаря защо не е декларирала два изтеглени заема на стойност близо 1 млн. евро, а Трочани - за юридическа кантора, която е основал през 1991-ва г. \n\r\nГоворителят на Европейската комисия Мина Андреева заяви, че процедурата засега е отменена, което обаче не означава, че кандидатите непременно ще бъдат заменени. Тя уточни, че решението какво ще става от тук нататък е изцяло в ръцете на Европарламента.", "date": "2019.09.26", "title": "Правната комисия в ЕП \"скъса\" двама кандидати за комисари"}
{"url": "https://www.dnes.bg/stranata/2019/09/26/zemetresenieto-v-istanbul-uplashi-jitelite-na-burgas.424184", "text": "Силното земетресение, което разтърси Истанбул , бе усетено и в Бургас. \r\nХората, които се намираха на по-ниски етажи се отърваха от уплахата, тъй като трусът само разклатил мебелите им. На по-високите етажи обаче, земетресението стресна работещите. Много служители от офиси в центъра на града са напуснали работните си места, съобщават от \"\". \n\r\n\"Усети се много ясно, компютърът ми започна да играе на бюрото\", каза мъж от куриерска фирма. \"Малко преди 14 ч. се качих в стая на последния етаж в сградата на общината. След минути столът ми започна да играе. По-късно разбрах, че някои граждани, които са били по това време в сградата, са напуснали уплашени\", разказа пред изданието служителка от общинската администрация.\n                    \n                    \n                \n                \n                \n                \r\nНай-силно земетресението се е усетило по високите етажи на жилищните блокове. Пенсионерка от жк \"Лазур\", която живее на 10-я етаж разказва, че целият диван започнал да подскача.\r\n ", "date": "2019.09.26", "title": "Земетресението в Истанбул уплаши жителите на Бургас "}
{"url": "https://www.dnes.bg/stranata/2019/09/26/pochina-padnalata-ot-blok-jena-v-pazardjik.424168", "text": "50-годишната жена, която тази сутрин падна от тераса в пететажен блок в Пазарджик, е починала, съобщават от Областната болница в града.\n\r\nЖената е била приета там в критично състояние. Въпреки усилията на лекарите, малко по-късно е издъхнала. Според медици, при полета от голяма височина е получила несъвместими с живота травми, пише \"Марица\".\r\n\r\nИнцидентът е станал около 8,20 часа сутринта. Съсед открил лежащата в безпомощно състояние жена, която живее на петия етаж в същия блок. Веднага подал сигнал на 112.\r\nНа място са изпратени полицейски екипи и линейка, а малко по-късно – и криминалисти, които са направили оглед на местопроизшествието. Разпитани са очевидци и близки на загиналата.\r\n\r\nПредполага се, че става дума за нещастен случай. Проверяват се обаче и версиите за опит за самоубийство, както и дали има склоняване към това да посегне на живота си.\r\n\r\nОбразувано е полицейско производство.", "date": "2019.09.26", "title": "Почина падналата от блок жена в Пазарджик"}
{"url": "https://www.dnes.bg/obshtestvo/2019/09/26/jiva-veriga-pred-bnr-s-iskane-za-svoboda-na-slovoto.424178", "text": "\nАсоциацията на европейските журналисти в България организира протест пред БНР за свободата на словото под мотото „Да дадем сигнал!”. \n\n\n\r\nПроявата започна в 12 ч. и е по повод прекъсването на сигнала на програма „Хоризонт” на 13 септември за повече от 5 часа.\n\r\nИдеята е протестиращите ще направят жива верига от радиото до националаната телевизионна кула – ще се подредят през 10 метра. \n\r\nСпоред изчисленията за нея са необходими 111 журналисти. Числото  е символично – в момента страната ни се намира на 111 място по свободата на словото, допълва bTV.\n                    \n                    \n                \n                \n                \n                \r\nПрокуратурата започна наказателно производство по случая. Властите установиха, че прекъсването на сигнала не се дължи на профилактика, както гласеше официалното съобщение на ръководството на радиото. Утре се очаква Съветът за електронни медии (СЕМ) да обсъди дали да отстрани сегашния генерален директор Светослав Костов след сигнали от журналистите, че се оказва натиск. След дълго мълчание Костов излезе във вторник с отворено писмо и заплаши със съд критиците. Обяви също, че радиото е „подложено на атака”.\n\r\nКатегорично заявявам, че под никаква форма не съм упражнявал контрол върху словото и публичното общуване. Доказателство за това е програмното съдържание през последните дни”, написа още Костов.", "date": "2019.09.26", "title": "Жива верига пред БНР с искане за свобода на словото "}
{"url": "https://www.dnes.bg/mestni-izbori-19/2019/09/26/ot-16-do-25-oktomvri-ns-bez-zasedaniia-zaradi-izborite.424115", "text": "Депутатите няма да заседават в продължение на две седмици заради предстоящите на 27октомври местни избори.\r\nРешението беше взето с гласовете на ГЕРБ, Обединени патриоти и \"Воля\". От БСП гласуваха против, но пък нито един социалист не изложи мотивите си защо не е съгласен с предложението на останалите политически сили в НС.\r\nЗаконотворците ще пропуснат общо 6 пленарни заседания от 16 до 25 октомври.\r\nПрез това време обаче комисиите в НС ще провеждат редовните си заседания.\r\nПоради тази причина транспортните разходи на депутатите ще се признават само за участието им в комисии.\r\nРешението на депутатите да не заседават две седмици преди вота не е изненада. Това е редовната практика на законотворците, които тръгват да агитират в полза на кандидатите за кметове и общински съветници в страната.\r\n ", "date": "2019.09.26", "title": "От 16 до 25 октомври -  НС без заседания заради изборите"}
{"url": "https://www.dnes.bg/sport/2019/09/26/grigor-dimitrov-zapochna-s-pobeda-v-kitai.424117", "text": "Най-добрият български тенисист Григор Димитров постигна победа в първия си мач на турнира в Чънду (Китай), побеждавайки британеца Даниел Евънс със 7:5, 7:5.\r\n\r\nТака Гришо се класира на четвъртфинал на турнира, който е от категория АТР 250.\r\n\r\n\r\n ", "date": "2019.09.26", "title": "Григор Димитров започна с победа в Китай"}
{"url": "https://www.dnes.bg/sofia/2019/09/26/jitelite-v-mladost-na-protest-ne-im-stiga-vyzduha.424106", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖителите на квартал \"Младост\" в столицата излизат на два протеста днес. .\n\n\n\r\n\"Искат да построят висока сграда, която спира достъпа на въздух\", споделиха живеещи там и посочиха, че са подавали много подписки и жалби.\r\n\"Опитахме да запазим зеленината. Не сме страна по спора и за Столичната община ние сме никои\", казаха те пред .\r\n                    \n                    \n                \n                \n                \n                По думите им положението в квартала било трагично, автомобилите били спрени на всевъзможни места. Излизането на коли към главните артерии пък било изключително трудно.\r\n\"Децата не играят в градинки, а между блоковете. Това трябва да се промени - няма спокойствие, няма красота. След първия протест от лятото нищо не се случи. Абсурдно е да строи нов блок, а не детски градини\", категорични бяха протестиращите.", "date": "2019.09.26", "title": "Жителите в \"Младост\" на протест – не им стига въздуха"}
{"url": "https://www.dnes.bg/cars/2019/09/26/v-turciia-sigurni-folksvagen-ni-e-v-kyrpa-vyrzan.424104", "text": "Фолксваген явно е решил да строи новия си завод в Турция. Източници, близки до концерна, твърдят, че договорите може би ще се подпишат още идната седмица. В Турция смятат, че гигантската инвестиция им е в кърпа вързана, пише .\n\r\nРешението за изграждането на нов завод на Фолксваген в Турция вече е взето, съобщава агенция Ройтерс, позовавайки се на германския вестник „Франкфуртер Алгемайне Цайтунг\" (ФАЦ). Според тази новина Надзорният съвет на концерна вече е одобрил инвестицията, като решението може да влезе в сила всеки момент, а договорите могат да бъдат подписани още идната седмица.\n                    \n                    \n                \n                \n                \n                \r\nФАЦ се позовава на вътрешни източници в концерна и пише, че остава да се уточнят някои последни подробности от договора, включително някои данъчни въпроси. За тези подробности наскоро разговаряха шефът на концерна Херберт Дийс и турският президент Реджеп Тайип Ердоган. Източникът на вестника казал дословно: „Намираме се на последната права, сега само остава да доизгладим договора.\"\n\n\n\r\nОчаква се Надзорният съвет на Фолксваген да обсъди темата и на заседанието си в петък (27 септември), но след като контрольорите на концерна вече са потвърдили решението, идната седмица вероятно ще бъдат изпълнени последните необходими условия и договорът ще бъде сключен, пише ФАЦ.\n\r\n\n\r\nСпоред вестника и турската страна е сигурна, че договорът ще бъде подписан съвсем скоро. „От икономическа гледна точка тази инвестиция е 100% сигурна\", казва Алпер Канджа, шеф на турската Асоциация на автодоставчиците „Тайсад\". Той уточнява, че от другите кандидати за инвестицията накрая е останала само България, но в крайна сметка Турция е успяла. Канджа очаква инвестиция от порядъка на 1,2 до 1,5 милиарда евро.\n\r\nСтроителната площадка край Маниса, на 40 километра от Измир, ще бъде разположена на площ от два квадратни километра. Според Канджа сега се решавал последният открит въпрос: изкупуването на парцелите от техните собственици, включително няколко общини и един индустриален парк. Лобистът признава, че можело да се наложат и принудителни отнемания на парцели.\n\r\nПрез 2018 година Фолксваген беше най-продаваният автомобил в Турция, където бяха закупени 67 000 фолксвагена и 21 000 шкоди. Досега Турция внасяше тези автомобили. Алпер Канджа твърди, че когато „Фолксваген\" започне да произвежда в самата Турция, това ще бъде и ясен политически сигнал: „Това решение ще нормализира икономическите отношения между двете страни и ще им донесе двустранни изгоди.\"\r\n \r\n   ", "date": "2019.09.26", "title": "В Турция сигурни: Фолксваген ни е в кърпа вързан!"}
{"url": "https://www.dnes.bg/sofia/2019/09/26/sofiiskiiat-zoopark-s-vhod-svoboden-za-svetovniia-den-na-turizma.424127", "text": "За порена година Столичният зоопарк ще участва в европейската нощ на учените. Това каза завеждащият Екологичния национално-образователен център към Столичния зоопарк Катерина Зарева, предава Радио \"Фокус\". Събитието ще се проведе този петък. \n\n\n\r\nЗарева поясни, че центърът съществува от 20 г. и осъществява образователни програми, научни изследвания и природозащитни дейности. \n\r\n„Всяка година участваме под различна форма. Тази година може да ни намерите в античния център „Сердика“ под стъкления похлупак на „Ларгото“ в центъра на София, където ще има 16 щанда, като един от тях ще бъде на Софийския зоопарк. Там с колегите от екологичния център ще запознаем посетителите и гостите на събитието с това какви образователни и научноизследователски проекти проекти осъществяваме“, обясни Зарева \n                    \n                    \n                \n                \n                \n                \r\nКатрина Зарева каза още, че ще бъдат подготвени загадки и награди за посетителите, които ще могат да научат любопитни факти. Екологичният център се е превърнал в средище на млади природозащитници и ветеринарни специалисти, допълни тя. \n\r\nПо повод Световния ден на туризма Софийският зоопарк е осигурил безплатен достъп за всички посетители в почивните дни 28-29 септември, каза Зарева.", "date": "2019.09.26", "title": "Софийският зоопарк с вход свободен за Световния ден на туризма "}
{"url": "https://www.dnes.bg/stranata/2019/09/26/26-godishen-motorist-i-spytnikyt-mu-zaginaha-sled-udar-v-dyrvo.424128", "text": "26-годишен моторист без книжка и неговият спътник са загинали при пътен инцидент край самуилското село Здравец, област Разград, съобщават от МВР.\r\nСигналът за катастрофата е получен около 23.00 часа снощи на тел. 112. По данни на полицията, мотоциклет без регистрационна табела е бил управляван от млад мъж от шуменското село Гусла.\r\nПричината за произшествието е несъобразена скорост и на ляв завой превозното средство е излязло от пътното платно като се е ударило в крайпътно дърво.\r\nНа място са загинали водачът и возещият се зад него 21-годишен мъж от същото населено място.\r\nШофьорът е бил осъждан три пъти за шофиране след употреба на алкохол, като последния път през 2017 година е излежал и ефективна присъда за това деяние.\r\nДругият пътник също е осъждан - за шофиране на нерегистрирано МПС.", "date": "2019.09.26", "title": "26-годишен моторист и спътникът му загинаха след удар в дърво"}
{"url": "https://www.dnes.bg/obshtestvo/2019/09/26/rabotnikyt-da-plashta-pyrvite-3-dni-bolnichni-nepriemlivo.424122", "text": "Омбудсманът Диана Ковачева смята за неприемливо първите три дни болнични да бъдат за сметка на работещите.\r\nВ своя позиция по актуалната тема тя изтъква, че това ги поставя в положение да плащат осигуровки, а да не получават  обезщетение при загубена работоспособност.\n\nКато защитник на правата и интересите на гражданите следва да обърна  внимание, че решение, при което не се изплаща обезщетение в първите три  дни от болничния, практически няма да реши проблема със злоупотребите, а  само ще утежни положението на болния във времето, когато има най-големи  разходи за лечение и така работещите са застрашени от оставане без  доходи в труден за тях момент, посочва Ковачева.\r\n                    \n                    \n                \n                \n                \n                По думите й от неправомерното ползване на такъв отпуск са ощетени всички.\r\nПрез първите три работни дни това е работодателят, който не само заплаща обезщетението за временна неработоспособност, но може да извърши и разходи за извънреден труд. Ако периодът на временна неработоспособност продължи по-дълго, ощетен е и НОИ, който заплаща остатъка от болничния, а в крайна сметка се засягат интересите на всички граждани, които внасят социални осигуровки.\r\nВ по-глобален мащаб ощетено е обществото и гражданите, чиито средства за осигуровки изтичат за заплащане на подобни недължими обезщетения, посочва омбудсманът и допълва, че злоупотребата не бива да се толерира.\r\nТя заявява, че подкрепя провеждането на обществен дебат при зачитане интересите на всички заинтересовани страни, включително намирането на баланс между интересите на бизнеса, държавата и правата на работещите.\r\nСпоред Ковачева водещият мотив при намиране на решение следва да бъде запазване на конституционни права на гражданите в социалната сфера, така че те да бъдат обезщетени при настъпване на временна неработоспособност.\n\r\nПо думите й ключов въпрос при решаването на проблема следва да бъде упражняването на по-ефективен контрол при издаването на болничните листове и при спазване на режима, определен от здравните органи за работник в състояние на временна неработоспособност.\r\nОмбудсманът призовава към конструктивен експертен диалог между представители на всички заинтересовани страни за предприемане на мерки, които да препятстват злоупотребите, но без да се допуска отнемане на установени права на работещите и осигуряващи се граждани.", "date": "2019.09.26", "title": "Работникът да плаща първите 3 дни болнични? Неприемливо!"}
{"url": "https://www.dnes.bg/health/2019/09/26/4-shtama-grip-ni-atakuvat-koga-e-nai-podhodiashto-za-vaksina.424096", "text": "Сега е моментът за поставяне на противогрипна ваксина, през миналия сезон тя доказа ефективността си на 80%, заяви директорът на Центъра по заразни и паразитни болести проф. Тодор Кантарджиев.\r\nТой уточни, че .\r\n„Ваксина за сезон 2019 – 2020 година вече е на пазара. В случай на установени първи симптоми може да помогнат и антигрипни лекарства“, посочи професорът.\r\nПо думите му тази година противогрипните щамове са четири.\r\n„Те са две групи. Срещу грип А това са два щама. „Бризбейн“ е срещи H1. Това е бившият пандемичен или свински грип. Втрият щам е Канзас, той е срещу H3. Това е грипният вирус, който беше преди няколко години в страната ни. Грипният вирус от група Б е с други два ваксинални щама. Това е „Колорадо“ за единия и другият „Пукет“ щамът, по линията „Ямагата“ и „Виктория“, който преди години уплаши наша група учени“, обясни той.\r\n                    \n                    \n                \n                \n                \n                Традиционно , така ще бъде и този сезон. Важно е обаче да се следи в кои градове ще бъдат първите случаи на заболели, тъй като често различни области на страната са с различен тип на грипния вирус, коментира Кантарджиев.\r\n„В момента в Южна България има доста регистрирани случаи на аденовируси, които преминават за около седмица“, каза още професорът за Фокус.", "date": "2019.09.26", "title": "4 щама грип ни атакуват, кога е най-подходящо за ваксина?"}
{"url": "https://www.dnes.bg/rusia/2019/09/26/desetki-postradali-pri-tvyrdo-kacane-na-samolet-v-rusiia.424124", "text": "Петдесет и шест души пострадаха при твърдо кацане на самолет \"Боинг\" с 344 пътници и десетчленен екипаж в град Барнаул, административен център на руския Алтайски край. \r\n\r\nТова съобщи за ТАСС регионалният клон на транспортното управление към федералния Следствен комитет, предаде агенцията.\r\n\r\nВ болница е настанена една жена от общо 56 пътници, потърсили медицинска помощ. Останалите са прегледани на летището и насочени за домашно лечение.\r\n\r\nБоингът на компания \"Азур еър\", пътувал от виетнамския град Камран за Барнаул, аварира снощи на летището при кацане поради запалване на една от опорите на колесника. Огънят бе загасен, а пътниците - евакуирани по надуваеми стълби, допълва ТАСС, цитирана от БТА. \r\n\r\nПравоохранителните органи са започнали проверка по случая.", "date": "2019.09.26", "title": "Десетки пострадали при твърдо кацане на самолет в Русия"}
{"url": "https://www.dnes.bg/crime/2019/09/26/otkriha-dvete-sestri-izbiagali-ot-dom-za-deca-v-burgas.424130", "text": "Василка и Милка Василеви, които бяха обявени за издирване след като избяга от Център за настаняване на деца от семеен тип в Бургас на 12 септември са били открити, съобщи заместник-кметът по социални дейности в Община Бургас д-р Лорис Мануелян.\r\n\r\nСигнал за местонахождението на момичетата е бил получен вчера. Двете са установени на различни адреси, в различни градове в Бургаска област, съобщи \"Нова тв\".\r\n\r\nПо първоначална информация спрямо децата не е оказано насилие. Тепърва с тях ще работят социалните служби.", "date": "2019.09.26", "title": "Откриха двете сестри, избягали от Дом за деца в Бургас"}
{"url": "https://www.dnes.bg/temida/2019/09/26/polfriiman-ostava-v-busmanci-i-zaradi-sobstvenata-mu-bezopasnost.424131", "text": "Джок Полфрийман остава в дома за настаняване в Бусманци до окончателно решение на съда.\n\nДруга причина австралиецът да не бъде освободен, е неговата персонална  сигурност, каза заместник-вътрешният министър Стефан Балабанов пред журналисти. \r\nПолфрийман, който беше предсрочно освободен от затвора, ще чака в Бусманци решението на ВКС по искането на главния прокурор Сотир Цацаров. Според Цацаров освобождаването на австралиеца е извършено от незаконен съдебен състав на Апелативния съд в София, в който двама от тримата съдии е трябвало да си направят самоотвод.\r\nЗаради пропуски по комплектоване на делото ВКС го върна в СГС, а днес стана ясно, че те са поправени и делото отново влиза в Касационния съд.\r\n                    \n                    \n                \n                \n                \n                До снощи във вътрешното министерство не са постъпвали документи от австралийските власти, които да позволят свободното придвижване на Полфрийман и напускането му на дома за временно настаняване.\r\nЗаместник-правосъдният министър Николай Проданов коментира, че дори при напускането на затвора преди ден, австралиецът се е държал агресивно, като с това се потвърждавало и поведението по време на престоя му в затвора. По време на престоя си в затвора той ругал надзиратели, освен това след  опита за бягство австралиецът бил изолиран за определен период от време.\r\nПроданов допусна, че съставът на апелативния съд, освободил Полфрийман от затвора, е бил подведен от някои факти - например завършеното от него дистанционно висше образование. За това нямало никакви документи освен електронни справки, които можело лесно да бъдат манипулирани, предаде БТА.\r\nОсвен това, пак според Проданов, Апелативният съд лесно се съгласил с твърдението, че сдружението за правата на затворниците, основано от Полфрийман, било легитимно и работело в обществена полза, а това сдружение било в частна полза.", "date": "2019.09.26", "title": "Полфрийман остава в Бусманци - и заради собствената му безопасност"}
{"url": "https://www.dnes.bg/health/2019/09/26/umbal-sv-ivan-rilski-s-bezplatni-pregledi-na-syrce-i-bybreci.424123", "text": "Информационна кампания „Сърце&Бъбрек. Направи връзка“ започва в УМБАЛ „Св. Иван Рилски“ от 30 септември 2019 г по повод Световния ден на сърцето, който отбелязваме в неделя. Целта е да се повиши информираността за т.нар. кардиоренален синдром (КРС), който е една от най-честите причини за фатални усложнения при болни с бъбречни или сърдечни заболявания, съобщава пресцентъра на болницата. \n\n\r\nМежду сърцето и бъбреците съществува специална обвързаност. При здрави това помага да се поддържа хармонията в организма, но при заболяване на единия орган може да се предаде вредно влияние и на другия. Кардиореналният синдром представлява  състояние при което сърцето и бъбреците влизат в порочен кръг на взаимни увреди с рязко влошаване на прогнозата.\n                    \n                    \n                \n                \n                \n                \r\nПо този повод УМБАЛ „Св. Иван Рилски“ обявява безплатни нефрологични и кардиологични прегледи:\n\r\nБЕЗПЛАТНИТЕ НЕФРОЛОГИЧНИ ПРЕГЛЕДИ ще се провеждат от 30 септември до 4 октомври (вкл.) между 14:00 и 16:00 в Клиниката по нефрология, ет. 4. Необходимо е предварително записване на тел. 02/952 38 33.\n\r\nБЕЗПЛАТНИТЕ КАРДИОЛОГИЧНИ ПРЕГЛЕДИ ще са от 7 до 11 октомври (вкл.), между 14:00 и 16:00 часа в кабинет N27, ет. 2. Записванията ще стават на тел. 0887 412 629. Пациентите трябва да носят със себе си резултати от изследвания, имащи отношение към заболяване на сърцето или на бъбреците, които са им правени до момента. Не се изисква направление.\n\r\nУстановено е, че с възрастта, на всеки 10 години бъбречната функция отпада с около 10%. Този процес започва около 40-годишна възраст като над 75 г. само 10% от хората имат напълно нормално функциониращи бъбреци. \n\r\nПроблемът е, че голяма част от тези пациенти нямат никакви симптоми и дори не подозират, че са изложени на повишен риск за развитие и на сърдечна недостатъчност. „КРС е усложняващо обстоятелство при лечението на единия или другия орган. Например при сърдечна недостатъчност е много по-трудно тя да се компенсира, когато има и бъбречна недостатъчност. За съжаление досега съвременната медицина не обръщаше сериозно внимание на връзката между тези две състояния“, обяснява доц. Атанас Кундурджиев, началник на Клиниката по нефрология в УМБАЛ „Св. Иван Рилски“, който е един от най-големите специалисти в България в областта на кардиореналния синдром.  \n\r\nПри хора с установен КРС, особено ако са възрастни, някои диагностични процедури като компютърната томография, част от ангиографските изследвания, поставянето на стентове, кардиохирургичните операции, дори най-обикновен грип, който протича с повръщане и разстройство, могат да влошат състоянието им. \n\r\n„Затова е важно те да бъдат диагностицирани навреме и да се има предвид едно такова усложнение, пояснява доц. Кундурджиев, който освен специалност по нефрология, има такива по кардиология и вътрешни болести.", "date": "2019.09.26", "title": "УМБАЛ \"Св. Иван Рилски\" с безплатни прегледи на сърце и бъбреци "}
{"url": "https://www.dnes.bg/temida/2019/09/26/obratno-gradskiiat-syd-prati-deloto-na-polfriiman-vyv-vks.424118", "text": "Софийският градски съд отново изпрати на ВКС делото по искането за условно предсрочно освобождаване на Джок Полфрийман. Съдът е изпълнил указанията за връчен препис от искането на главния прокурор Сотир Цацаров за възобновяване на делото на осъдения за убийство австралиец.\n\n\r\nИменно с този мотив то бе върнато от ВКС.\r\nИкономия на време, а не процесуален пропуск, е причината вчера съдията докладчик по делото да разпореди то да бъде изпратено незабавно във ВКС след уведомяване на страните за искането на главния прокурор, уточняват от СГС.\r\nСъобщенията от получените уведомления са щели да бъдат допълнително внесени, докато делото се администрира във ВКС.\r\nДнес ще има протест срещу предсрочното освобождаване на Джок Полфрийман от затвора, в който се очаква за пръв път да се включи семейството на убития студент Андрей Монов.", "date": "2019.09.26", "title": "Обратно: Градският съд прати делото на Полфрийман във ВКС "}
{"url": "https://www.dnes.bg/stranata/2019/09/26/jena-padna-ot-balkona-si-v-pazardjik-niamalo-parapet.424139", "text": "Жена на около 50-годишна възраст е паднала от балкона си в Пазарджик. Инцидентът е станал рано тази сутрин, съобщава \"Марица\".\n\n\r\n\r\nЖилището се намира на оживена централна улица. Предполага се, че става дума за злополука – балконът няма парапет. Полицията работи и по версията за самоубийство. \r\n\r\nНа мястото на инцидента веднага са изпратени патрулки и линейка. Пострадалата е откарана в Областната болница в критично състояние. \r\n ", "date": "2019.09.26", "title": "Жена падна от балкона си в Пазарджик, нямало парапет"}
{"url": "https://www.dnes.bg/zvezdi/2019/09/26/bolest-vyzprepiatstva-kaili-djenyr-da-zamine-za-parij.424143", "text": "Риалити звездата Кайли Дженър, която стана милиардерка благодарение на разкрасителните си продукти, ще пропусне Седмицата на модата в Париж, където трябваше да представи новата си козметична линия съвместно с Balmain, съобщава БТА, позовавайки се на Асошиейтед прес и Ройтерс.\r\nДвадесет и две годишната Дженър съобщи в Twitter, че е болна и не е в състояние да пътува до френската столица за представянето на линията  Х Balmain в петък, както и че е съкрушена, че ще пропусне шоуто.\r\nКайли Дженър не разкрива подробности около заболяването си, но според неназован източник, цитиран от сайта TMZ, младата риалити звезда и милиардерка е приета в болница в Лос Анджелис по-рано през седмицата с остри грипоподобни симптоми.\r\nПредставители на Кайли Дженър са потвърдили, че тя се намира в болнично заведение, но се чувства добре.\r\nРиалити звездата пропусна и церемонията за наградите \"Еми\" в неделя, на която трябваше да връчи отличие заедно с Ким Кардашиян и Кендъл Дженър.", "date": "2019.09.26", "title": "Болест възпрепятства Кайли Дженър да замине за Париж"}
{"url": "https://www.dnes.bg/notifikacii/2019/09/26/hakeri-atakuvaha-airbus-razsledvashti-podozirat-kitai.424138", "text": "Компанията Airbus е станала жертва на сериозни хакерска атака, съобщават анонимни източници пред AFP. Разследващите подозират връзка на Китай в опита да бъдат откраднати търговски тайни на фирмата.\r\nПрез последните 12 месеца Airbus е бил атакуван от хакери 4 пъти. Компанията е изкушаваща цел заради използваните напреднали технологии, които я превръщат в един от най-големите доставчици на пътнически самолети, както и стратегически доставчик на военните.\r\nОще в началото на годината Airbus призна, че хакери са успели да достигнат до данни на компанията, но според разследващите, атаката е била много по-концентрирана и по-голяма, отколкото самолетният гигант твърди.\r\nЗаедно с Airbus жертви на хакери са станали Rolls-Roycе, френският доставчик Expleo и още две компании, които работят с Airbus, но AFP не успява да идентифицира.\r\n                \n                \n                Според Роман Ботън, специалист по аерокосмическа сигурност в BoostAerospace, хакерите са търсили слаби връзки във веригата, за да компрометират компанията. Те са били заинтересовани най-вече от технически документи свързани със сертифицирането на различните части от самолетите на Airbus, както и от системите, които контролират машината. Също така, хакерите са стигнали до документите, свързани с двигателите на военния самолет на Airbus A400M, които са едни от най-мощните в света.\r\nТрудно е да се определи кой стои зад атаката, тъй като хакерите прикриват следите си, но източниците на AFP подозират Китай. Страната не просто има мотив, но и история в краденето на информация.\r\nКитайската държавна компания Comac се опита да пусне първият си самолет  C919, но изпитва проблеми с неговото сертифициране.\r\nДвигателите и авиониката са сфери, в които китайците са все още слаби.", "date": "2019.09.26", "title": "Хакери атакуваха Airbus, разследващи подозират Китай "}
{"url": "https://www.dnes.bg/politika/2019/09/26/borisov-na-finala-na-pregovorite-za-vw-sme-slediat-se-vnimatelno.424085", "text": "Преговорите ни за Volkswagen са на финала - останахме в района България и Турция, стана ясно от думите на премиера Бойко Борисов в изявление след срещата си с южнокорейския премиер Ли Нак-йон.\n\r\nМинистър-председателят посочи, че в България има 31 фирми, които произвеждат части за корейския автомобилен концерн Hyundai.\n\n\r\nБойко Борисов отново се спря на преговорите за строеж на завод на \"Фолксваген\" в България. \n\r\n\"Преговорите ни, на финала, на които в района останахме България и Турция, много внимателно се следят и в Южна Корея\", заяви той, цитиран от \"Фокус\".\n\r\nБойко Борисов изрази надежда срещите с президента и премиера на Южна Корея да допринесат за сближаване на позициите между двете държави. \n                    \n                    \n                \n                \n                \n                \r\n\"Искаме частният бизнес в Корея да се толерира и да инвестира в България\", посочи премиерът. \n\r\nБорисов е благодарил за поздравленията на южнокорейския премиер за избора на Кристалина Георгиева за управляващ директор на МВФ.\r\nВъв връзка с обсъжданата през първия ден от посещението му тема за южнокорейски инвестиции в батерии за електромобили и акумулатори, Борисов заяви, че позициите на Южна Корея и България са се сближили. \n\r\n\"Надявам се и на цялата политическа подкрепа на колегите от правителството на Корея и в автомобилната промишленост\", допълни премиерът. \n\r\nОт изявлението му стана ясно, че България и Южна Корея водят преговори и относно военно-промишлените комплекси, но реализацията им все още е далеч във времето. \n\r\nБорисов отбеляза, че общи приоритети и за двете държави са образованието и културата. \n\r\n\"Именно заради това бих извел на преден план взаимоотношенията между нашите университети и академии\", добави още той. \n\r\nПремиерът Борисов припомни и вчерашната тема, свързана с желанието на България да засили отношенията си с Република Корея и в областта на туризма: \"Искаме да прикачим директната връзка с Хърватия – Южна Корея и към нас, за да засилим и туризма между двете страни\", обясни той.", "date": "2019.09.26", "title": "Борисов: На финала на преговорите за VW сме, следят се внимателно!"}
{"url": "https://www.dnes.bg/obshtestvo/2019/09/26/operaciia-istoriia-velikite-sili-i-nezavisimostta-na-bylgariia.424048", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        През 1908 година Великите сили отново разпределят сферите на влияние и територии на Балканите. Правилната политика на цар Фердинанд и България в този момент е, че успяват да се вклинят в интересите им и извоюват независимостта на страната ни. Това каза в предаването \"Операция История\" по Bulgaria ON AIR проф. Лизбет Любенова.\r\n\"Когато има раздвижване на политическите пластове, големите играчи са на  първо място, а ако малките държави успеят да синхронизират действията си с техните, тогава им се получава. Така се е  получило у нас през 1908 година. Това, което се е случило, не е само  нарушение на Берлинския договор, когато е поредното прегрупиране на  Великите сили, но и разбиване на наследството на Османската империя\", обясни професорът.\r\n                    \n                    \n                \n                \n                \n                Ситуацията от 1908 много напомня тази от 1874 година, когато е краят на  Кримската война. Тогава Турция взема външни заеми от западни кредитори. Но Османската  империя няма добър механизъм за регулиране на финансовите разходи -  много често харчи повече, отколкото може да си позволи - политика, която е факт и в съвременна  Турция, разказа историкът.\r\nСтига се до момент, когато 1874 година  Турция обявява банкрут. Тогава Великите сили решават да подделят  наследството на болния човек - следват няколко големи български  въстания, а накрая и Руско-турската освободителна война.\r\nПо подобен начин са се стекли събитията и през 1908 година - в Турция става  преврат срещу султан Абдул Хамид Втори. Тогава младотурците правят груба грушка и престават да плащат дълговете си към западни кредитори.\r\nВеликите сили започват да преразпределят сферите на влияния и територии и подготвят следващата война. Именно този момент използват българските политически среди, за да обявят Независимостта на България.\r\nПроф. Любенова описа и аферата Деклозиер, при която Франция чрез изкупуването на българско зърно на силно завишени цени, подкупва част от българската политическа класа, за да я привлече на страната на Антантата през Първата световна война.\r\n \r\nЦелият разговор вижте във видеото на ", "date": "2019.09.26", "title": "Операция История: Великите сили и Независимостта на България"}
{"url": "https://www.dnes.bg/politika/2019/09/26/shte-si-sytrudnichim-sys-seul-za-vynshnite-raboti-i-energetika.424083", "text": "В присъствието на министър-председателя Бойко Борисов, по време на официалното му посещение в Република Корея, бяха подписани двустранни документи за сътрудничество в областта на енергетиката и на външните работи, съобщи БТА.\n\r\nМинистерството на енергетиката на България и министерството на търговията, индустрията и енергетиката на Република Корея подписаха Меморандум за разбирателство. Документът предвижда подпомагане сътрудничеството между двете държави в областта на възобновяемите енергийни източници и енергийната ефективност. Меморандумът ще насърчи участието на компании от двете държави в търгове в областта на енергетиката, както и ще подкрепи развитието на отношенията между България и Южна Корея в сферата на използването на ядрената енергия за мирни цели.\n\n\n                    \n                    \n                \n                \n                \n                \r\nМеморандумът за разбирателство предвижда още обмен на експерти и сътрудничество между енергийни компании и научни институти на двете страни в областта на новите енергийни технологии. Енергийни компании и научни институти от България и Република Корея ще си сътрудничат в сферата на новите технологии с цел повишаване на енергийната ефективност и опазване на околната среда.\n\r\nДокументът бе подписан от извънредния и пълномощен посланик на България в Република Корея Петко Драганов, а от страна на домакините - от министъра на търговията, индустрията и енергетиката Йо Мун-хи.\n\r\nМеморандум между министерствата на външните работи на България и Република Корея за съвместни чествания на 30-ата годишнина от установяването на дипломатически отношения между двете страни бе подписан в Сеул. Началото им е поставено на 23 март 1990 г.\n\r\nДокументът подписаха заместник-министърът на външните работи Георг Георгиев и неговият колега - заместник-министърът на външните работи на Република Корея Чо Сей-Юн.", "date": "2019.09.26", "title": "Ще си сътрудничим със Сеул за външните работи и енергетика"}
{"url": "https://www.dnes.bg/health/2019/09/26/nova-ideia-molove-taksita-letishta-s-defibrilatori.424082", "text": "Нова идея предвижда на всички публични места като метро, молове, летища, съдилища и дори в таксита и големи фирми да се поставят автоматични външни дефибрилатори, обеща председателят на парламентарната здравна комисия Даниела Дариткова от ГЕРБ. Тя участва в кръгла маса по темата, организирана от БЧК.\n\r\nЦелта е да може максимално бързо да се окаже първа помощ на хора, изпаднали в спешно състояние - като сърдечен арест, когато шансът за оцеляване намалява с 10-12% с всяка минута. Дефибрилаторът може да възстанови сърдечния ритъм. Идеята е апаратите да се ползват и от немедицински лица и ще се мисли как голяма част от населението да бъде обучено, пише \"\".\n                    \n                    \n                \n                \n                \n                \r\n“У нас от сърдечен арест умират около 10 хил. годишно. Голям процент от случаите настъпват в присъствието на други хора и ако околните се намесят в първите 3 - 5 минути от инцидента, шансът за оцеляване е над 50%”, обясни проф. Красимир Гигов, генерален директор на БЧК.\n\r\nИдеята за поставяне на дефибрилатори е повдигана многократно досега, последно през 2013 г.\n\r\nКъм момента единственото обществено място, което има външен дефибрилатор, е Физическият факултет на Софийския университет. В три бази на Планинската спасителна служба също има поставени дефибрилатори, като почти всички спасители са обучени да работят с тях, каза директорът на службата Емил Нешев и уточни, че апаратурата е придобита чрез дарения.\n\r\nВсички нови линейки, с които в момента здравното министерство обновява спешната помощ в страната по линия на големия инвестиционен проект на стойност 163 млн. лв., също са снабдени с дефибрилатори. ", "date": "2019.09.26", "title": "Нова идея: Молове, таксита, летища – с дефибрилатори"}
{"url": "https://www.dnes.bg/notifikacii/2019/09/26/gyrciia-i-turciia-zaedno-shte-rabotiat-za-ogranichavane-na-migrantite.424084", "text": "Гърция и Турция се споразумяха да си сътрудничат за ограничаване на броя на мигрантите, достигащи до островите в източната част на Егейско море по време на първата неформална среща между премиера Кириакос Мицотакис и турския президент Реджеп Тайип Ердоган в кулоарите на Общото събрание на Организацията на обединените нации в Ню Йорк в сряда, пише електронното издание на гръцкия вестник Kathimerini.\n\r\nСрещата се проведе в момент на засилена турска активност в Източното Средиземноморие и в Изключителната икономическа зона на Кипър (ИИЗ) и увеличаване на миграционните потоци, предава \"Фокус\".\n\r\nДвамата лидери се съгласиха да се подготвят за нов Съвет за сътрудничество на високо ниво, като подготовката му трябва да се извърши от външните министри на двете страни.\n                \n                \n                \r\nМицотакис изрази подкрепата си за предложението на президента на Република Кипър Никос Анастасиадис за осигуряване на справедливо разпределение на всякакви приходи, получени от добива на природен газ.\r\nПремиерът на Гърция повдигна въпроса за възобновяването на дейността на Семинарията в Халки, която беше закрита от турския съд през 1971 г. съгласно закон, ограничаващ недържавното религиозно образование.\n\r\nОт своя страна Ердоган повдигна въпроса за правата на мюсюлманското малцинство в Северна Гърция и за състоянието на два османски паметника в Атина и Солун.\n\r\nДвамата лидери обещаха да работят в тясно сътрудничество за изграждането на климат на доверие в полза на регионалната стабилност.\n\r\nНа срещата от гръцка страна присъстваха министърът на външните работи Никос Дендиас и говорителят на правителството Стелиос Пецас, докато турската делегация включваше министрите на външните работи и на отбраната - Мевлют Чавушоглу и Хулуси Акар.", "date": "2019.09.26", "title": "Гърция и Турция заедно ще работят за ограничаване на мигрантите"}
{"url": "https://www.dnes.bg/notifikacii/2019/09/26/versiite-za-smyrtta-na-iskren-v-briuksel-obesen-bez-chujda-namesa.424081", "text": "Българинът, чийто труп бе открит в гараж в посолството на Китай в Бюрксел, се е обесил. Това е станало ясно след разговор с прокуратурата в белгийската столица, обясни пред \"Труд\" белгийски журналист.\n\r\n36-годишният Искрен Йорданов от Русе бе намерен мъртъв на 17 септември. Според прокуратурата на място била изпратена лаборатория на федералната полиция.\r\nПри огледа било установено, че нашенецът се е самоубил чрез обесване. От направената аутопсия и иззетите записи от камери за наблюдение от околните сгради било констатирано, че не е имало намеса на друго лице. Засега не се води допълнително разследване защо тялото е открито на територия на посолство.\n\n                \n                \n                \r\nБлизките на Искрен обаче категорично отхвърлят, че той се е самоубил. Майката на 36-годишния мъж Елка Дочева обясни, че той живеел в Германия. Заминал за Брюксел на 13 септември, за да посети приятелката си. \n\r\n“Последното, което каза е, че има страхотен проблем и не знае дали ще се оправи, дали ще може да се прибере. В последния ни разговор се оплака от страхотен проблем с някакви пакистанци”, каза майка му Елка Йорданова. Според нея Искрен бил повикан от своята приятелка, която му казала, че е без пари, че е на улицата и трябва да се махне. “Той и предлага тя да отиде в Германия, но тя му казва, че няма пари за билет и той трябва да я вземе”, разказа още майката. По-късно приятелката на Искрен давала противоречиви обяснения за последните дни на Искрен. От посолството ни в Брюксел обясниха, че белгийските и българските власти работят заедно по случая.", "date": "2019.09.26", "title": "Версиите за смъртта на Искрен в Брюксел: Обесен, без чужда намеса"}
{"url": "https://www.dnes.bg/notifikacii/2019/09/26/avstraliiskiiat-premier-greta-tunberg-vsiava-strah.424086", "text": "Австралийският премиер Скот Морисън отхвърли вчера критиките срещу политиката за климата на неговата страна и намекна, че младата шведка Грета Тунберг е манипулирана, предаде Франс прес.\n\r\nМорисън каза в речта си пред Общото събрание на ООН, че Австралия се бори срещу климатичните промени и отхвърли \"всяка инсинуация, твърдяща противното\".\n\n\n\n\r\nТой увери, че Големият бариерен риф, част от световното наследство на ЮНЕСКО, е \"здрав и устойчив\", въпреки че в края на август австралийска правителствена агенция обяви, че е в лошо състояние заради затоплянето на водите, предава БТА.\n\r\nМорисън каза, че страната му е отговорна само за 1,3 процента от световните емисии на парникови газове и че е приела план за климата, възлизащ на 3,5 милиарда австралийски долара (2,1 милиарда евро). Той добави, че Австралия се придържа към ангажиментите, които пое в Парижкото споразумение за климата, за намаляване до 2030 г. на емисиите си с между 26 и 28 процента спрямо нивото от 2005 г.\n                \n                \n                \r\nАвстралийският премиер намекна, че Тунберг, шведската тийнейджърка, вдъхновила стотици хиляди младежи да поискат от световните лидери радикални действия за справяне с климатичното затопляне, е използвана от някои хора, за да всява паника.\n\r\nСпоред Международната агенция по енергетика, със своите 25 милиона жители и зависима от горенето на въглища икономика, Австралия е била през 2016 г. втора в класацията на най-големите замърсители на планетата по количество емисии на глава от населението след Саудитска Арабия.", "date": "2019.09.26", "title": "Австралийският премиер: Грета Тунберг всява страх!"}
{"url": "https://www.dnes.bg/world/2019/09/26/iujna-koreia-s-interes-kym-zavod-za-gorivo-ot-bokluk-u-nas.424087", "text": "Ще засилим сътрудничеството с България в областта на туризма, културата и образованието. Това каза южнокорейският премиер Ли Нак Йон в изявление след срещата си с българския министър-председател Бойко Борисов.\n\r\nЮжнокорейският министър-председател заяви, че се очаква посещението на Борисов да създаде чудесна възможност за задълбочаване на отношенията между двете страни, предава \"Фокус\".\n\n\r\n\"Помолих Борисов корейски фирми да участват в изграждането на инсталация за RDF отпадъци\", посочи Ли Нак-йон. На днешната двамата премиери са разгледали развитието на двустранните отношения, както и отношенията между Северна и Южна Корея . Също така тема на разговорите е било и постоянното нарастване на търговията и инвестициите между България и Корея. \n                    \n                    \n                \n                \n                \n                \r\n„Двамата се съгласихме да подкрепим обещаващи бъдещи индустрии на двете страни като производство на батерии за електромобили и автомобили, за да се работи за създаване на работни места и икономическо развитие. Оценихме, че проектите за производство на слънчева енергия на корейските компании в България се е превърнали във важна основа за икономическото сътрудничество между двете страни. С подписания днес Меморандум за разбирателство и сътрудничество в областта на енергетиката ще подсили сътрудничеството ни в областта на плана по обновяемата енергия\", коментира южнокорейският премиер.\n\r\nСред обсъдените теми са били и сътрудничеството във всикотехнологични области като науката и технологиите. \n\r\n\"Преценихме, че има много място за съвместно действие на двете страни в областта на отбраната и отбранителната промишленост. Обясних на премиера Борисов какви усилия полага корейското правителство за установяване на мир на Корейския полуостров и благодарим на българското правителство за подкрепата му към нашето. Премиерът Борисов и аз се договорихме да създаде, предпоставки за бъдещи успехи и на взаимен просперитет\", добави още южнокорейският министър-председател.", "date": "2019.09.26", "title": "Южна Корея с интерес към завод за гориво от боклук у нас"}
{"url": "https://www.dnes.bg/snimka-na-denia/2019/09/26/chetvyrtyk-otnovo-s-oblaci-sledobed-ni-chaka-i-dyjd.424088", "text": "Днес облачността ще бъде значителна и главно в следобедните часове ще има валежи от дъжд. Това съобщи за „Фокус” дежурният синоптик НИМХ. \n\r\nНа отделни места в Северна България ще прегърми. Вятърът, около обяд в Западна България, а до полунощ и в крайните източни райони, ще се ориентира от северозапад, ще е до умерен, в Дунавската равнина - временно силен. Максималните температури ще бъдат между 21° и 26°, в София около 22°. \r\nАтмосферното налягане е по-ниско от средното за месеца. Вечерта ще започне да се повишава.\n\r\nНад Черноморието облачността ще бъде по-често значителна, на места с предимно слаби валежи. Вятърът ще е до умерен от юг-югозапад. Максимална температура на въздуха 21-25°. Температурата на морската вода е 21-23°. Вълнението на морето най-често ще бъде 3 бала.\n                \n                \n                \r\nНад планините ще преобладава облачно и мъгливо време. На много места около и след обяд ще превали, в отделни райони и ще прегърми. Ще духа до умерен, по високите и открити части и временно силен западен вятър. Максимална температура на височина 1200 метра – около 17°, на 2000 метра – около 9°. ", "date": "2019.09.26", "title": "Четвъртък отново с облаци, следобед ни чака и дъжд"}
{"url": "https://www.dnes.bg/world/2019/09/26/sasht-dava-36-mln-dolara-pomosht-za-venecuela.424089", "text": "Президентът на САЩ Доналд Тръмп заяви на среща на латиноамерикански лидери, които признават венецуелския опозиционер Хуан Гуайдо за законен лидер на Венецуела, че те са част от \"историческа коалиция\", която се опитва да свали от власт президента Николас Мадуро, предаде Ройтерс.\n\r\nОпозицията смята преизбирането на Мадуро през 2018 г. за незаконно и призовава ЕС да наложи санкции на представители на правителството на Мадуро, които имат активи в страни от ЕС. Тя призова и латиноамериканските си партньори да окажат по-голям натиск на съюзниците на Мадуро като Куба, пише БТА.\n\r\n\"Фактът, че президентът на САЩ свика толкова много други, за да чуе мнението им, е наистина основополагащо в тази борба Венецуела да се завърне към демокрацията\", каза присъствалият на срещата аржентински външен министър Хорхе Фори.\n                    \n                    \n                \n                \n                \n                \r\nСАЩ ще отпуснат 36 милиона долара помощ за Венецуела в рамките на хуманитарната програма на ООН за тази страна, каза администраторът на Американската агенция за международно развитие Марк Грийн.\r\nООН обяви, че има нужда от 223 милиона долара за помощ за 2,6 милиона венецуелци тази година, но до момента е получила само част от тази сума.\r\n ", "date": "2019.09.26", "title": "САЩ дава 36 млн. долара помощ за Венецуела"}
{"url": "https://www.dnes.bg/stranata/2019/09/26/v-ciala-evropa-otbeliazvame-den-bez-zaginali-na-pytia.424090", "text": "За четвърта поредна година на територията на цяла Европа се отбелязва Европейски ден без загинали на пътя.\r\n\r\nИнициативата е част от Европейската седмица на мобилността, като целта е да се ограничат до минимум жертвите на пътнотранспортни инциденти.\n\n\r\n\r\nПроектът насърчава участниците в пътното движение да мислят на първо място за безопасността, докато шофират, вървят пеш или карат велосипед, пише bTV.\r\n\r\nПо данни на МВР от началото на годината до момента в катастрофи у нас са загинали 421 души.\r\n\r\nКАТ призова всички да са внимателни на пътя и днес отново, както през 2018 г., да няма нито един загинал на пътя.", "date": "2019.09.26", "title": "В цяла Европа отбелязваме ден без загинали на пътя"}
{"url": "https://www.dnes.bg/notifikacii/2019/09/26/kola-se-vzrivi-v-podzemen-parking-v-sofiia.424098", "text": "Кола се е взривила в подземен паркинг на жилищен блок на столичната улица \"Зайчар\", която е успоредна на \"Константин Величков\".\r\n\r\nИнцидентът е станал 7.30 часа, съобщи БНР.\r\n\r\nОт взривната вълна са пострадали два автомобила. На място има екипи на пожарната, които гасят огъня.\r\n\r\nНа-вероятната причини за инцидента е неизправна газова уредба на кола.\r\n\r\nНяма загинали и ранени.", "date": "2019.09.26", "title": "Кола се взриви в подземен паркинг в София"}
{"url": "https://www.dnes.bg/politika/2019/09/26/iujnokoreiskiiat-premier-bylgariia-e-pyrvata-mi-liubov.424093", "text": "По време на Корейската война България е приела 500 деца от Северна Корея, които е обучавала. Един от учителите им е била майката на българския премиер Бойко Борисов. Това припомни министър-председателят на Република Корея И Нак Йон по време на тоста на официалния обяд, даван от него в чест на българския премиер Борисов в правителствената резиденция в Сеул.\n\r\nПремиерът на Република Корея И Нак Йон приветства българската делегация. Той се радва, че за първи път български министър-председател посещава страна му. По думите му България се отличава с висок икономически растеж не само сред страните от Югоизточна Европа, но сред страните членки на Европейския съюз. Според него това е благодарение на политиката, която води българското правителство.\n\n\r\n                    \n                    \n                \n                \n                \n                \"България ми е много специална, това беше първата държава, която посетих като министър-председател. В този ред на мисли България е първата ми любов\", изтъкна корейският премиер И Нак Йон.\n\r\n\"В България казваме, че първата любов ръжда не хваща\", каза българският премиер Бойко Борисов. Затова той призова двете страни да развиват отношенията си. \"Винаги добре дошли при първата си любов\", каза още Бойко Борисов.\n\r\nВ програмата е предвидено днес премиерът Борисов да посети Университета за чужди езици \"Ханкук\", предаде БТА.\r\nБългария и Република Корея са поставили образованието и културата като свои приоритети. \"Затова най-отпред бих поставил взаимоотношенията между нашите университети и академии\", каза премиерът Бойко Борисов на брифинг в правителствения комплекс в Сеул след срещата си с премиера на Република Корея И Нак Йон.\n\r\nБорисов се надява на подкрепа от правителството в Република Корея за реализирането на проект за производство на батерии за електромобили в България. Има възможност да се открие и директна самолетна линия между Сеул и София.\n\r\nНад 31 фирми в България произвеждат части за \"Хюндай\", посочи Бойко Борисов. Той се надява след посещението му да се задълбочи сътрудничеството между България и Република Корея. \n\r\nБорисов е приел поздравления от южнокорейския премиер И Нак Йон за назначаването на Кристалина Георгиева за управляващ директор на Международния валутен фонд.\n\r\nИ Нак Йон заяви, че посещението на Бойко Борисов в Република Корея ще задълбочи отношенията между двете страни в навечерието на 30-годишнината от началото на дипломатическите им отношения. Обсъдена е идеята за открито сътрудничество в бъдеще между Република Корея и България, между които се наблюдава нарастване на стокообмена и търговията. Южнокорейският премиер изрази надежда, че компании от неговата страна ще инвестират в България. Според И Нак Йон в България може да се произвеждат батерии, както и части за електрически автомобили. Подписаният днес меморандум в областта на енергетиката ще допринесе за по-добро сътрудничество в сферата на възобновяемата енергия.\n\r\nОбсъдено е сътрудничеството в високотехнологичните области. Ще се засили сътрудничеството в туризма, културата и образованието, добави И Нак Йон. Освен това е договорено да се създадат предпоставки за бъдещо сътрудничество и просперитет между двете страни.\n\r\n ", "date": "2019.09.26", "title": "Южнокорейският премиер: България е първата ми любов!"}
{"url": "https://www.dnes.bg/stranata/2019/09/26/testove-zatrudniavat-kupuvaneto-na-vinetki-dnes.424100", "text": "Тестове на захранването на единия от двата центъра за данни на Националното тол управление – т.нар. елки на тол системата може да затрудни днес купуването на винетки.\r\nСтава въпрос за времевия участък между 12.00 и 15.00 часа, съобщават от АПИ. От пресцентъра предупреждават, че е възможно да възникнат частични забавяния и прекъсвания, които биха могли да затруднят продажбите на електронни винетки.\r\n\r\nЗа избягване на риска от проблеми с покупката на е-винетка по време тестовете от АПИ препоръчват на шофьорите внимателно да планират пътуването си по републиканската пътна мрежа и да купят електронната си винетка своевременно.\r\n\r\nПредстоящите тестове се правят веднъж на два месеца.\r\n\r\n ", "date": "2019.09.26", "title": "Тестове затрудняват купуването на винетки днес"}
{"url": "https://www.dnes.bg/stranata/2019/09/26/chelen-udar-na-pytia-sofiia-varna-dvama-sa-zaginali.424103", "text": "Тежка катастрофа между две автомобила затвори пътя София - Варна.\r\n в отсечката между селата Микре и Сопот.\r\nДвама души са загинали, а един е транспортиран в болница, съобщиха от МВР.\r\nВ посока Варна, а в посока София през общинския път Микре – Угърчин – Сопот, предаде Нова.", "date": "2019.09.26", "title": "Челен удар на пътя София - Варна, двама са загинали"}
{"url": "https://www.dnes.bg/stranata/2019/09/26/kat-iz-ulicite-osyshtestviava-24-chasov-kontrol.424105", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         26 септември за четвърта година е обявен за Европейски ден без загинали на пътя. Тази година в България операцията ще се проведе под мотото \"Обичам семейството си! Да го пазим на пътя!\".\n\r\nПредвиден е 24-часов засилен контрол на движението и максимално полицейско присъствие по главните пътища, основните пътни артерии, водещи към по-големите населени места, а също и в населените места. \n\r\nВсички налични технически средства за контрол на скоростта ще се използват при пълна натовареност. Ще се прилага принципът на \"нулева толерантност\" срещу нарушителите на Закона за движение по пътищата към пешеходци, пътници, водачи, работници на пътя. \n                    \n                    \n                \n                \n                \n                \r\nПрез миналата година на този ден в нашата страна са станали 14 ПТП-та без загинали и със 17 ранени.\r\nПредставител на \"Пътна полиция\" обясни пред, че от началото на годината 421 човека са загубили живота си по пътищата в страната.\r\nА в днешния ден КАТ ще обикаля и улиците, за да създаде по-голямо усещане у хората, че някой се грижи за тях.", "date": "2019.09.26", "title": "КАТ из улиците: Осъществява 24-часов контрол"}
{"url": "https://www.dnes.bg/obshtestvo/2019/09/26/versiite-za-smyrtta-na-boksiora-zabraneni-lekarstva-pari-zlato.424094", "text": "Очаква се решението на Българския професионален боксов съюз относно безпрецедентния случай с българския боксьор, починал след мач в Албания. Министърът на спорта Красен Кралев обяви, че отнемат лиценза на мениджъра на Борис Станчов. \n\n\n\r\n\r\nРаботи се по различни версии за смъртта на българския боксьор. Сред тях е и тази за употреба на лекарства и че са открити пакети виагра в якето на спортиста. Тепърва разследващите ще проучват дали мениджърът е давал забранени медикаменти, съобщава Bulgaria ON AIR. \r\n\r\nСпортният министър съобщи още, че се разследва дали има и замесено медицинско лице, както и кой се е явявал на предварителните медицински прегледи преди самото състезание в Албания. \r\n\r\nСтана ясно и че загиналият на ринга в Албания боксьор Борис Станчов е бил ограбен след смъртта си - липсват 5 хиляди лева и злато.", "date": "2019.09.26", "title": "Версиите за смъртта на боксьора: Забранени лекарства, пари, злато..."}
{"url": "https://www.dnes.bg/sofia/2019/09/26/i-semeistvoto-na-ubitiia-andrei-izliza-na-protest-dnes.424092", "text": "Семейството на убития Андрей Монов за пръв път ще се включи в протестите срещу предсрочното освобождаване на Джок Полфрийман от затвора, съобщи .\n\n\n\r\nРодителите на убитото момче вече внесоха жалба в прокуратурата. Според тях .\r\nВърховният касационен съд вчера върна делото и искането на главния прокурор за възобновяване на процеса. Причината е, че градският съд неправилно е комплектовал делото и днес ще трябва да подготви всички документи.\r\nСамият Джок , но може да напусне страната веднага след като получи документи за самоличност.", "date": "2019.09.26", "title": "И семейството на убития Андрей излиза на протест днес"}
{"url": "https://www.dnes.bg/index/2019/09/26/receptata-dnes-kaponata-po-italianski-vyrhu-brusketa.424016", "text": ":\r\n2 стръка целина, нарязани\r\n½ чаша зехтин\r\n1 глава лук, нарязан\r\n1 патладжан, нарязан на кубчета\r\n2 червени чушки, нарязани на тънко\r\n2 бр тиквички, нарязани на кубчета\r\n1 и ¾ чаши доматено пюре пасата\r\n½ чаша оцет\r\n1 супена лъжица захар\r\n10 броя маслини без костилка\r\n2 супени лъжици стафиди\r\n2 супени лъжици кедрови ядки\r\n1 чаена лъжичка каперси\r\nсол и черен пипер на вкус\r\n10 листа пресен босилек, ситно нарязан\r\n100 г царевица от консерва\r\n \r\n:\r\n \r\nКипнете подсолена вода в тенджера. В нея пуснете целината, за да се бланшира и да омекне за 1 минута. Отцедете и веднага потопете в студена вода, за да спрете процеса на готвене. Отново отцедете.\r\n \r\nЗагрейте мазнина в голям тиган на средна температура. В него запържете лука и целината за 5 минути. Добавете патладжана, чушките, тиквичките и гответе, докато омекнат или още 5 минути. Добавете маслините, стафидите, царевицата, кедровите ядки и каперсите. Овкусете със сол и пипер. Разбърквайте в продължение на още 5 минути. Свалете тигана от котлона. Прибавете босилека и разбъркайте. Сервирайте капонатата върху канапе от препечена брускета.\r\n\r\n\r\n \r\n ", "date": "2019.09.26", "title": "Рецептата Dnes: Капоната по италиански върху брускета "}
{"url": "https://www.dnes.bg/mestni-izbori-19/2019/09/26/nad-10-000-kandidati-s-merak-za-postove-vyv-vlastta-nai-mnogo-v-sofiia.424091", "text": "За пост в местната власт в големите областни градове на страната се борят повече от 10 000 кандидати. Изборите са на 27 октомври. \n\r\nНай-много по традиция са кандидатите в столицата, където общинският съвет се състои от 61 души. Повечето от партиите са заложили на пълна листа с кандидати. В София кандидатите са точно 1461, следвани от Варна, където желаещите да седнат на кметски стол или да станат общинари са малко над 870, пише \"Монитор\".\r\nТрети в списъка се нарежда Благоевград със близо 600 души, регистрирани за вота, следван от Стара Загора с 553. Бургас, където мераклиите са близо 475 души, и Пловдив със своите 451 претенденти пък се нареждат на пето и шесто място в класацията. Същевременно най-малко са кандидатите в Габрово и Кюстендил, където са регистрирани съответно 205-има и 203-ма мераклии за кметове на община, на кметства и общински съветници. Кандидатите за районни кметове, за каквито ще се гласува в София, Пловдив и Варна, пък са едва около 460, като броят им е значително по-малък отколкото на предходните местни избори. На вота през 2015 година общият брой на кандидатите за пост в местната власт бе близо 43 000 души, като малко над 35 000 от тях са напирали да станат общински съветници, около 10 000 - кметове на кметства, 1605 - общински градоначалници, а 696 - районни кметове.\n                    \n                    \n                \n                \n                \n                \r\nГоляма част от кандидатите на ГЕРБ за кметове на областните градове са утвърдени имена. От всички 27 души 19 са настоящи кметове и ще се борят за нов мандат. 17 от тези градоначалници са изцяло партийни кандидатури на ГЕРБ. Такъв е случаят с Атанас Камбитов в Благоевград, Димитър Николов в Бургас, Иван Портних във Варна, Калин Каменов във Враца, Йорданка Фандъкова в София, Живко Тодоров в Стара Загора и други, които в редиците на ГЕРБ се смятат за отличници сред градоначалниците. В два от градовете ГЕРБ подкрепя действащи кметове, бивши кадри на СДС - Златко Живков в Монтана и Петър Паунов в Кюстендил. По подобие на евровота, и сега ГЕРБ си партнира със СДС. Двете партии са в коалиция и за София и застават зад Йорданка Фандъкова по пътя й към четвърти пореден мандат. В листата с кандидатите за кметове има още 5-има областни управители, 1 общинска съветничка, 1 директорка на училище. Един от областните управители е Здравко Димитров, който се очаква да смени Иван Тотев начело на Пловдив.\n\r\nБитката под тепетата  обаче се очаква да е оспорвана, като там основният опонент на Димитров не е кандидатът на БСП, а на патриотите – депутатът и бивш градоначалник Славчо Атанасов. Той е издигнат от коалицията между ВМРО и НФСБ. Именно Пловдив е един от градовете, в които се очаква да има балотаж. Същите са нагласите и за София, където Фандъкова ще излезе срещу бившия омбудсман и независим кандидат Мая Манолова.\r\nТя обаче е подкрепена от БСП и няколко десни партии като ДБГ и \"Волт\". Всъщност поне в 3 областни града БСП застава зад кандидати, които ще бъдат издигнати от инициативни комитети или като независими, опитвайки се да привлече свои разколебани избиратели и надпартиен вот.\r\nТака например в Кюстендил БСП застава зад независимия Здравко Милев, а в Благоевград - зад Румен Томов, който е издигнат от инициативен комитет. Подобно е и положението в Ловеч, където червените подкрепят Радина Банкова. БСП залага и на депутатите, като шестима от редиците на парламентарната група са кандидати за кметове. Става дума за Николай Тишев в Бургас, Анелия Клисарова във Варна, която бе одобрена от червения пленум след скандали и саботаж на местната структура да излъчи свой кандидат, Весела Лечева във Велико Търново, Пенчо Милков в Русе, Станислав Владимиров в Перник, както и Тодор Байчев, който ще води битка за Карнобат.\n\r\nДПС на свой ред издига кметове за 10 областни града - Видин, Добрич, Разград, Русе, Кърджали, Ловеч, Пловдив, Смолян, Търговище и Шумен. По традиция в Кърджали доверие за нов мандат е дадено на Хасан Азис. Изненадата дойде в Шумен, където за градоначалник бе излъчен бившият депутат на движението Четин Казак. От другите знакови имена е Неджми Али, който пък влиза в битката за Джебел. Настоящият депутат Танев Али пък бе издигнат за кмет на Антоново. В Пазарджишко от ДПС издигнаха кметове за Велинград, Септември и Сърница. В други области, като София например, от ДПС не предлагат свой кандидат за кмет, а само листа за общински съветници и за районни кметове. Такъв е случаят с районите като Панчарево, \"Овча купел\" и Казичене. Преди няколко дни пък от ДПС дадоха заявка, че искат да спечелят поне още един областен град в Северна България.\n\r\nНа предстоящия вот партиите от влязлата в управлението заедно с ГЕРБ коалиция „Обединени патриоти“ ВМРО, НФСБ и \"Атака\" ще се явят поотделно като в различни области са в местни коалиции. Така например в София кандидат на ВМРО е евродепутатът Ангел Джамбазки, а на „Атака“ - самият лидер на партията Волен Сидеров. НФСБ пък прибегна към стари кадри на СДС, като техният кандидат за София е Стефан Иванов, който е бивш шеф на столичната структура на СДС.\r\n ", "date": "2019.09.26", "title": "Над 10 000 кандидати с мерак за постове във властта, най-много – в София"}
{"url": "https://www.dnes.bg/sport/2019/09/26/taibe-iusein-cel-nomer-edno-beshe-kvotata-za-olimpiadata.424099", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТайбе Юсеин взе първа квота за Олимпиадата в Токио през 2020. Тя направи това, стигайки до .\r\nМомичето тръгва от малкото село Мъдрево и стига до най-високите върхове в борбата. Световната и европейска шампионка започва да тренира борба в четвърти клас и оттогава любовта ѝ към спорта не стихва.\r\n\"В четвърти клас се влюбих в спорта и реших, че искам да се занимавам с това професионално. Баща ми веднага беше \"за\", защото се е занимавал и той с борба. Майка не искаше да се нараня\", сподели Тайбе.\r\nСлед всяко състезание Юсеин все повече затвърждава името си в световната борба.\r\n                    \n                    \n                \n                \n                \n                \"Дълги години ми липсваше увереност да стигна до върха. Нацелихме ваксата с треньора и успехите дойдоха\", призна тя.\r\n. Първо изкачи европейския връх в Каспийск, затвърди лидерската си позиция в категория до 62 кг. и на Световното първенство в Будапеща, след което вдигна наградите \"Спортист на България\" и \"Спортен Икар\".\r\nСекунди я разделиха от световната титла в Казахсатан, където загуби в оспорван финален мач.\r\n\"Спечелването на олимпийска квота беше цел номер едно. Изключително щастлива съм, че успях още от първия опит да си осигуря квотата за Токио\", каза още Юсеин пред .\r\nСега на Тайбе ѝ предстои кратка почивка след успешния сезон, за да се зареди с нови сили и жажда за нови успехи, преди най-важната година за всеки спортист - олимпийската.", "date": "2019.09.26", "title": "Тайбе Юсеин: Цел номер едно беше квотата за олимпиадата"}
{"url": "https://www.dnes.bg/sofia/2019/09/26/dyrvo-premaza-parkirana-kola-v-sofiia.424101", "text": "\n\r\nКола, паркирана в София, беше премазана от паднало върху нея голямо дърво. \r\n\r\nАвтомобилът, собственост на семейство от Перник, се е намирала на ул. \"Стара планина\" в района на ИСУЛ. \r\n\r\nСемейство Григорови трябвало да отидат на преглед при лекар от болницата, затова паркирали в близост, пише Dir.bg. Докато те били при медика, върху паркираното им \"Мицубиши\" рухнало голямо дърво.\r\n\r\nИнцидентът е забелязан от жена от близка кооперация, която подала сигнал на тел. 112. На място са изпратени екипи на полицията и пожарната. Дървото е било отстранено, но щетите по колата са големи.\r\n\r\nПотърпевшите собственици са категорични, че ще заведат иск срещу Столична община.\r\n\r\n\r\n ", "date": "2019.09.26", "title": "Дърво премаза паркирана кола в София"}
{"url": "https://www.dnes.bg/business/2019/09/26/kazusyt-tomas-kuk-vsichki-turisti-u-nas-shte-bydat-izvozeni.424107", "text": "Туристите, почиващи у нас с обявилия фалит туроператор \"Томас Кук\" и дъщерните му компании в Германия и Полша, ще бъдат извозени за сметка на българския туроператор, представител на компанията у нас.\r\nТова съобщи Христо Гълбачев - управител на фирмата. По думите му, става въпрос за общо 3950 души, които в момента са настанени в хотели в Слънчев Бряг и във Варна.\n\n\n\r\n\"Вчера решихме, че ние ще извозим туристите и ще претендираме пред съответните инстанции. Не можем да оставим клиентите на улицата\", обясни Гълбачев пред bTV.\r\nПо думите му, загубите, които ще претърпи българският туроператор са за милиони. Той помоли всички засегнати да проявят разбиране в този момент и да имат търпение, докато дължимото не бъде изплатено.\r\n                    \n                    \n                \n                \n                \n                Също така Гълбачев обяви, че в България не са знаели предварително за фалита на \"Томас Кук\". \"Нямахме по-рано предварителна информация и преди точно по-малко от един месец имаше официално съобщение от Питър Фанкхаузер, че в момента преговорите с китайския им инвеститор и с някои други са изключително позитивни и че \"Томас Кук\" продължава.\", заяви още Гълбачев.", "date": "2019.09.26", "title": "Казусът \"Томас Кук\": Всички туристи у нас ще бъдат извозени"}
{"url": "https://www.dnes.bg/sofia/2019/09/26/vijte-kyde-sofiiska-voda-spira-vodopodavaneto-v-petyk.424110", "text": "На 27 септември 2019 г. (петък), във връзка с реконструкция на уличен водопровод на ул. „Доброславски път“ с. Житен, се налага спиране на водоподаването от 09:00 до 21:00 часа на клиентите на „Софийска вода”, живеещи в:\r\nс. Житен.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Житница“ № 24, пред кметството.\n\r\nНа 27 септември 2019 г. (петък), във връзка с диагностика на уличен водопровод на ул. „Евкалипт“ в.з. Косанин дол, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Евкалипт“, ул. „Лопушки връх“ , ул. „Великденче“  и  ул. „Мечи връх“.\n                    \n                    \n                \n                \n                \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Евкалипт“ на кръстовището с ул. „Райска птица.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.09.26", "title": "Вижте къде \"Софийска вода\" спира водоподаването в петък "}
{"url": "https://www.dnes.bg/notifikacii/2019/09/26/dimityr-berbatov-veche-raboti-za-manchestyr-iunaited.424111", "text": "Агентът на Димитър Бербатов потвърди в интервю за гръцко радио, че футболистът е бил назначен на работа в \"Манчестър Юнайтед\". \n\r\nЕмил Данчев не разкрива точно кога Бербатов, който миналата седмица обяви края на кариерата си, е бил взет на работа, но намеква, че \"от известно време\" българинът е  част от скаутското звено на Манчестър Юнайтед.\r\nВ последните дни в английските медии се появи информация, че Бербатов е сред вариантите за спортен директор на \"Олд Трафорд“, пишат от агенция \"Фокус\".  За последно българинът игра за индийския Керала Бластърс, но напусна отбора на 4 март 2018 година, след което не постъпи в нов клуб.\r\nПо-късно обаче Данчев обяви пред Гонг, че не е вярно, че Бербатов е скаут, а е само посланик на клуба. И реално не е на работа в клуба.", "date": "2019.09.26", "title": "Димитър Бербатов вече работи за Манчестър Юнайтед"}
{"url": "https://www.dnes.bg/world/2019/09/26/zelenski-iznenadan-mislel-che-shte-publikuvat-samo-dumite-na-trymp.424116", "text": "\"Помислих си, че ще публикуват своята част“, заяви президентът на Украйна Владимир Заленски, съобщава агенция \"Фокус\". Той останал с впечатлението, че Белият Дом ще публикува само думите на Доналд Тръмп от разговора между двамата държавни глави. \n\r\nОсвен това Зеленски подчерта, че никой не може да го натиска и че е открит човек. \"Никой не може да ме натиска и никой няма да ме натиска. Всеки човек може да говори каквото иска. Аз съм открит... Е, публикуваха го, моля, публикувайте ако искате всички разговори. Макар че аз лично смятам, че такива разговори между президенти на независими страни не трябва да се публикуват. Има геополитика, има някои планове, но аз не се страхувам от това“, подчерта той.", "date": "2019.09.26", "title": "Зеленски изненадан: Мислел, че ще публикуват само думите на Тръмп"}
{"url": "https://www.dnes.bg/obrazovanie/2019/09/26/radev-poiska-obrazovanieto-da-se-razviva-ravnomerno-v-sveta.424113", "text": "Образователната и научна инфраструктура трябва да бъде развивана равномерно в света. За това призова президентът Румен Радев в изказването си на форум на високо равнище, организиран от ЮНЕСКО и посветен на темата за бъдещето на образованието.\r\nСъбитието се състоя в рамките на 74-ата редовна сесия на Общото събрание на ООН в Ню Йорк. Във форума направиха изказвания също генералният директор на ЮНЕСКО Одри Азуле, президентът на Португалия Марсело Ребело де Соуза, премиерът на Норвегия Ерна Солберг, съобщиха от Прессекретариата на Президента.\r\nРадев открои необходимостта от сближаване на държавите в областта на науката и образованието. \r\n\"Ако науката и качественото образование продължат да биват развивани само в тесни географски граници, никога няма да постигнем равенство и устойчиво развитие“, заяви държавният глава.\r\n                    \n                    \n                \n                \n                \n                Румен Радев посочи, че България полага големи усилия за създаването на образователна и научна инфраструктура, която да задържи младите таланти, постигнали успехи в научната сфера. Затова страната ни работи активно за създаването на Югоизточния европейски международен институт за устойчиви технологии, подкрепян и от Европейската комисия.\r\nОбразованието означава прогрес, мир и устойчиво развитие, затова проблемите на съвременното образование и визията за неговото развитие трябва да бъдат на приоритетно място в дневния ред на политическите лидери, заяви още Румен Радев.\r\nПо думите на президента образованието трябва да изгражда ясна представа за бъдещето. Появата на нови професии и темпото на промените в съвременния свят са толкова бързи, че все по-често образованието изостава от нуждите на реалния живот, заяви още президентът.", "date": "2019.09.26", "title": "Радев поиска: Образованието да се развива равномерно в света"}
{"url": "https://www.dnes.bg/business/2019/09/26/zapochvat-sykrashteniia-v-mashinostroitelniia-krai-radomir.424120", "text": "Масови съкращения започват в три предприятия, работещи на територията на бившия машиностроителен гигант в радомирското село Червена могила, съобщиха от Бюрото по труда в Перник.\r\nЩе бъдат освободени от 1 октомври 105 работници и служители от Леяро-ковашкия машиностроителен комплекс, \"Метал трейд 666\" ЕООД и \"ВМВ - Метал\" ЕООД.\r\nЛеяро-ковашкият комплекс е основна добивна мощност на площадката на бившия \"завод за заводи\". По данни от Бюрото по труда от общо 43 работещи в предприятието ще бъдат освободени 35 човека.\r\n\"Метал трейд 666\" ще запази 15 от своите 35 работници и служители.\r\n                    \n                    \n                \n                \n                \n                \"ВМВ- Метал\" ЕООД е с регистрация в Ихтиман, но има участък и в индустриалната зона на Радомир, от който освобождава 60 човека. От предприятията засега отказват коментар.\r\nПървите производствени мощности на Завода за тежко машиностроене в с. Червена могила са започнали работа през 1985 г. Оборудването е уникално, доставено предимно от японската фирма \"Кобе стийл\".\r\nПо разчети от началото на 90-те години на миналия век, в комбината са инвестирани 1,4 милиарда лева. Той е приватизиран в първите години на демокрацията.\n\r\n ", "date": "2019.09.26", "title": "Започват съкращения в машиностроителния край Радомир"}
{"url": "https://www.dnes.bg/obshtestvo/2019/09/26/posledno-sbogom-s-prof-vuchkov-dnes.424114", "text": "Сбогуваме се с професор Юлиан Вучков. Погребението ще е в църквата \"Свети Седмочисленици\" днес от 12.00 часа.\r\n\r\nПрофесор Вучков се отиде в неделя на 83-годишна възраст. Той е български есеист, публицист, театрален, литературен и телевизионен теоретик, критик и доктор на науките. \n\r\n\r\n\r\nПрофесор Вучков е създал няколко телевизионни предавания, в които е бил коментатор и водещ. Той е автор на около 150 публикации в печата и на повече от 20 книги в областта на художествената култура и етиката.", "date": "2019.09.26", "title": "Последно сбогом с проф. Вучков днес  "}
{"url": "https://www.dnes.bg/stranata/2019/09/26/71-godishen-be-pometen-na-trotoar-zagina-na-miasto.424109", "text": ", съобщиха от МВР - Варна.\r\nСигналът за инцидента е подаден около 17:35 часа на 25 септември. Съобщено е, че в град Белослав на ул. „Христо Ботев“ е възникнало ПТП.\r\n56-годишен водач на товарен автомобил „Скания“  и блъснал паркиран лек автомобил „Опел“, който се отмествал върху тротоара и блъснал пешеходец.\r\n71-годишният мъж е загинал на място. По случая има образувано досъдебно производство.", "date": "2019.09.26", "title": "71-годишен бе пометен на тротоар, загина на място"}
{"url": "https://www.dnes.bg/business/2019/09/26/predpriemachi-na-bydeshteto-kak-namirat-dialov-kapital.424147", "text": "\nНамирането на дялов капитал продължава да бъде основното предизвикателство пред младите предприемачи в България. Около това мнение се обединиха експерти и предприемачи по време на дискусията Клуб Investor \"Предприемачи на бъдещето\", която се проведе на 25 септември в София.\r\nСпоред Момчил Василев, управляващ директор в Endeavor, големият проблем на пазара е липсата на капитал за развитие на различните стадии на предприемаческите идеи. \"Преди беше важен банковият кредит, сега е намирането на дялов капитал и банките трябва да намерят инструмент за компаниите, които не притежават капитали, но са перспективни\", коментира Василев.\r\n                    \n                    \n                \n                \n                \n                В същото време от Българската банка за развитие и Пощенска банка се обединиха около мнението, че за да получат финансиране от институциите, предприемачите трябва да умеят да очертаят много добре перспективите на бизнеса.\r\n\"За нас е важно предприемачът да е адаптивен, да анализира средата и да е наясно как потребителите ще посрещнат бизнес модела\", коментира Румяна Иванова, началник управление \"Банкиране малък бизнес\", Пощенска банка.\r\n\"Две са основните предизвикателства пред една банка - регулаторните и мотивационните резултати, пред които застават служителите\", коментира Николай Димитров, изпълнителен директор в Българската банка за развитие. За пример той даде работата с фирма от пазара за недвижими имоти, която е по-трудна заради спецификата на пазара, отколкото с един стартъп.\r\nМодераторът на дискусията Виктор Манев, съосновател на Impetus Capital, прогнозира развитие на фондовете в България, които да влагат средства в частен и рисков капитал и цитира данни от последното проучване на Invest Europe.\r\n\"В Европа нараства частният капитал, но в Централна и Източна Европа има спад. Влияние има Brexit, защото Великобритания беше страната с най-голям брутен вътрешен продукт (БВП) от частен капитал, а сега е задмината от Дания. В България около 30% е спаднал притокът на частен капитал през 2018 г спрямо 2017 и Гърция ни изпреварва\", заяви Манев.\r\nБожидар Нейчев, старши съдружник в PwC България, подчерта, че за предприемачите е важно да развият бизнеса си с няколко стъпки напред и след като обмислят бизнес идеята си, трябва да решат и в коя част на света ще я реализират.\r\nПо време дискусията няколко предприемачи споделиха пътя и трудностите, през които са преминали при превръщането на една идея в успешен бизнес. \"Ако искаш да имаш несъществуващи неща, трябва да ги създадеш сам\", заяви Ангел Георгиев, основател и изпълнителен директор на Sappience.\r\nВоден от личния мотив, Николай Пирянков, изпълнителен директор, Taylor & Hart, също решава да създаде собствен бизнес за изработването и продажбата на персонализирани годежни пръстени и брачни халки. Според него най-важното е предприемачите да намерят инвеститор, когато вече са постигнали успех.\r\nА според един от най-успешните български предприемачи Васил Терзиев, съосновател на Telerik Academy, на частния инкубатор Campus X и Eleven Venture Fund, рецепта за успех няма. \"Със сигурност има неща, които обричат един проект на неуспех. Например егото на хората, това е най-големият проблем\", категоричен беше Терзиев.\r\n\"Предприемачи на бъдещето\" се организира от Клуб Investor. Генерален партньор на събитието е Българска банка за развитие. Дискусията се провежда с подкрепата на PwC и Пощенска банка.\r\nМедийни партньори на Клуб Investor.bg \"Предприемачи на бъдещето\" са Bloomberg TV Bulgaria, Dnes.bg, Money.bg и SmartMoney.bg.  ", "date": "2019.09.26", "title": "\"Предприемачи на бъдещето\": Как намират дялов капитал?"}
{"url": "https://www.dnes.bg/zvezdi/2019/09/26/tartoryt-na-fermata-ivailo-shopski-gotvi-album.424150", "text": "Един от най-ярките и авторитарни персонажи в отбора на чорбаджиите във \"Фермата\" - Ивайло Шопски, призна, че подготвя музикален албум. Журналистът-патриот разказа за творческите си планове, докато въртеше чука в банята със завърналия се служебно в играта бизнесмен Митко Калайджиев.\n\r\n\"Направил съм вече две песни. Едната е за капитан Симо Соколов, освободил Шопския край, а другата е за полоковник Серафимов, освободил Родопите. Албумът ще е за всички забравени герои\", обясни Шопски. \n\r\nНа въпросът на Калайджиев как точно се издържа, след като влага всяка стотинка в пътуващото си читалище и няма спонсори, Шопски отвърна: \"Всеки луд с номера си. Обикалям България и подарявам книгите си на децата, да знаят българската история. Занимавам се с предаванията, с пътуващото читалище\".\n                    \n                    \n                \n                \n                \n                \r\nПреди няколко години Шопски превръща стар германски автобус в единственото по рода си пътуващо читалище \"Бащино огнище\". Автор е на 11 книги, водещ на две телевизионни и три радио предавания на патриотична тематика, всичките финансирани от него. Инициатор на редица акции по възстановяване и изграждане на войнишки паметници и подпомагане на манастири. Въпреки липсата на спонсори е приел присърце мисията да пропагандира българщината.\n\r\nСоциалният статус на безцеремонния в изказа си Ивайло Шопски бе тема за разговор и в отбора на сиромасите. \n\r\nНай-малката участничка в шоуто – 22-годишната Веселка от село Борима, призна, че не винаги разбира какво казва Шопски. \"Какво има той? Подвижна дискотека?\", запита наивно брюнетката, отглеждаща три деца и коне. Домакинята-сомнамбул Красимира Цочева я поправи: „Не, бе, пътуващо читалище има! С един автобус обикаля\". \n\r\nАвтомонтьорът с минало на еротичен модел в Испания Краси Джунов пък лансира фалшива сензция сред съотборниците си: \"Той две телевизии и две радиа има!\". \"Да не би да си имаме Рупърт Мърдок оттатък?\", пошегува се Цочева.", "date": "2019.09.26", "title": "Тарторът на \"Фермата\" Ивайло Шопски готви албум"}
{"url": "https://www.dnes.bg/notifikacii/2019/09/26/silno-zemetresenie-ot-6-5-po-rihter-raztyrsi-indoneziia.424095", "text": "\n\r\nСилно земетресение отразтърси Индонезия.\r\nКъм момента няма данни за пострадали хора, но са нанесени материални щети по някои сгради, сред които и училище. Няма риск от цунами.\r\nНа кадри, разпространени в социалните мрежи, се виждат част от нанесените щети - изкъртена мазилка и счупени прозорци, както и пукнатини в асфалта на някои улици, предаде .\r\nИндонезия се намира на така наречения \"Т.", "date": "2019.09.26", "title": "Силно земетресение от 6.5 по Рихтер разтърси Индонезия"}
{"url": "https://www.dnes.bg/obshtestvo/2019/09/26/niu-djyrsi-dalas-varna-pytiat-na-magdalena-do-morskiia-briag.424145", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди 20 години една смела жена и мъжът й заминават за Америка. Там пребиваването им преминава през пет щата, но накрая ги дърпа един морски град на хиляди километри - Варна. За пътя на Магдалена Маринова и вкуса на баничката се разказва тя самата в предаването \"Завърналите се с Петя Кертикова\". \n\r\nВсичко започва през 1998 г., когато тя заминава за САЩ. \n\r\n\"Ние търсехме възможност да напуснем България. Беше трудно. 1997-1998 г. бяхме сред стачкуващите пред парламента,\" спомня си Магдалена. \n\r\nВъзможността се оказва спечелената зелена карта. Двамата със съпруга ѝ Дамян заминават за Атлантик сити, Ню Джърси по покана на техни приятели. Макар и да не знаят английски език, започват работа в казино. Помнят и първите изкарани пари, които са се равнявали на няколко месечни заплати в България. \n                    \n                    \n                \n                \n                \n                \r\nСедем месеца по-късно заменят Ню Джърси с Пенсилвания. Постепенно започват по-висококфалифицирана работа. Живеят в Бостън, Далас, където полагат основите на значими и важни за българските емигранти организации. Живеят и в Сънивейл, Калифорния, преди да изберат отново България за свой дом - по-специално Варна, където пускат и котва. \n\r\nВ родината осъществяват и мечтата на Маги - да имат къща за гости и да посрещат хора от цял свят. \n\r\n\"Казах си, че един ден като се пенсионирам ще имам къща за гости без значение къде ще е тя,\" споделя Магдалена пред . \n\r\nТака Маги, Дамян и синът им живеят щастливо на морето. Родителите казват, че детето им се чувства по-свободно в България, отколкото е било в САЩ. Тук възрастните ценят и друго - българската храна, която им е липсвала по време на живота в Далас. \n\r\n\"Пътували сме до Чикаго, за да идем на български ресторант. Тук (бел.ред. в България) хората не разбират какво значи това,\" казва още Магдалена. \n\r\nОсвен работата по бутиковия хотел, Маги се опитва и да промени средата, в която живее към по-добро.\n\r\n\"Българинът има нужда да се усмихва повече. И ако някой ми каже, че няма причина - не е така. Ти си здрав, прав, имаш деца, имаш родители, съседи, пиеш боза и ядеш баничка - неща, които хората идват от Япония, за да правят, да гледат рози. Ние имаме прекрасни условия да им се радваме, защо не им се радваме?\", пита Магдалена.", "date": "2019.09.26", "title": "Ню Джърси, Далас... Варна: Пътят на Магдалена до морския бряг"}
{"url": "https://www.dnes.bg/muzika/2019/09/26/meri-bois-bend-i-useshtaneto-da-peesh-v-peshtera.424142", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Когато направихме концерта в пещера Леденика преди няколко седмици, имах  възможността да усетя цялата енергия на мястото. Беше невероятно, каза за  \"България сутрин\" вокалистката на групата \"Мери бойс бенд\" - Мери Мутафчиева.\r\nМузикантите свириха акустично на фона на скалните образувания в пещерата, използвайки уникалната акустика.\r\nНормално изглежда хората да страдат, когато лятото свършва. Това обаче често замъглава тяхната преценка  и така те се лишават от поглед към достойнствата на преходния - цветен сезон, какъвто е есента.  А не е тайна, че именно това е времето - сътворено от Бог заради красотата му. \n                    \n                    \n                \n                \n                \n                \r\nAко има хора, които познават детайлно красотата не есента - то това са музикантите от Мери Бойс Бенд, които наложиха през годините своите песни като химн на есенните емоции. Уникален концерт предстои за групата и на 4 октомври. \n\r\nТой ще е под мотото \"Отива си лятото, идва есента\" - познат фрагмент от емблематичната композиция \"Непознати улици\".\r\nПовече за концерта разказа пред  вокалистката на групата Мери Мутафчиева.", "date": "2019.09.26", "title": "\"Мери бойс бенд\" и усещането да пееш в пещера"}
{"url": "https://www.dnes.bg/obshtestvo/2019/09/26/desetki-izpratiha-prof-vuchkov-v-posledniia-mu-pyt.424155", "text": "\n\r\nДесетки изпратиха в последния му път проф. Юлиан Вучков. Близки и приятели се събраха в църквата \"Свети Седмочисленици\" в София.\n\n\nЛидерът на БСП Корнелия Нинова, ректорът на Университета по библиотекознание и информационни технологии в София Стоян Денчев, певецът Васил Петров, тв водещият Милен Цветков, Мартин Карбовски бяха сред тези, които поднесоха своите съболезнования.\r\n\r\nВенец положиха и неговите колеги от телевизия Евроком, където до последно се изявяваше проф. Вучков. \r\n\r\nПрофесор Юлиан Вучков почина на 22 септември, неделя, на 83-годишна възраст. Той е български есеист, публицист, театрален, литературен и телевизионен теоретик, критик и доктор на науките.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.09.26", "title": "Десетки изпратиха проф. Вучков в последния му път"}
{"url": "https://www.dnes.bg/football/2019/09/26/okonchatelno-padna-zabranata-za-prodajba-na-bileti-predi-mach.424154", "text": "Окончателно падна забраната за продажба на билети в деня на футболни дербита. Предложението за това дойде от депутати от ГЕРБ, Обединени патриоти и \"Воля“, а поправката в Закона за опазване на обществения ред по време на спортни мероприятия беше приета на второ четене.\n\n\r\nОсвен забраната за продажба на билети в деня на спортни мероприятия с висок риск от напрежение, с промените отпаднаха и персонализирането на входните талони и предоставянето на лични карти с цел да се осигури максимална защита на личните данни на гражданите.\n\r\nС изменения в закона стават само година, след като беше въведен строгият режим за достъп на посетителите до спортното мероприятие. Те пък се наложиха заради футболното хулиганство.\n                    \n                    \n                \n                \n                \n                \r\nПрез април миналата година млада полицайка пострада тежко и едва не загуби едното си око заради хвърлена бомбичка на вечното дерби Левски – ЦСКА.\n\r\nЗаради такива инциденти законотворците решиха, че достъпът до мачовете ще става само след персонализиращ знак или след разчитане на лична карта на посетителя от скенер за лични документи – разпоредба, която днес отмениха с мотива, че е неработеща.", "date": "2019.09.26", "title": "Окончателно падна забраната за продажба на билети преди мач"}
{"url": "https://www.dnes.bg/temida/2019/09/26/marinela-arabadjieva-plaka-v-syda-v-bolnicata-bila-s-beleznici.424153", "text": "\nМаринела Арабаджиева остава в ареста, реши Апелативният специализиран съд. Преди дни първата инстанция реши, че тя трябва да се прибере в дома си в Пловдив заради тежки здравословни проблеми. \n\r\nАрабаджиева страдала от хипертония и исхемична болест на сърцето, предаде .\n\r\nАпелативните спецмагистрати обаче обявиха, че тя може да бъде лекувана в болницата в затвора. В началото на заседанието стана ясно, че на път от лечебното заведение на затвора към специализирания съд, Арабаджиева се е почувствала зле в линейката, с която е била докарана.\n\nКръвното й паднало 90/60 и пила лекарства, разказа медицинска сестра от затворническата болница, която я придружаваше на заседанието. По време на самото дело тя отново й даваше лекарства. \n                    \n                    \n                \n                \n                \n                \r\n\"За мен е голям шок да съм в болницата вързана\", каза плачейки бизнесдамата. Тя каза, че преди три години е изпаднала в кома заради постоянните промени в кръвното налягане и имала само 20% шанс за оцеляване. \n\r\n\"Лекарите в затвора се шашнаха. Или съм с много ниско, или съм с много високо кръвно, което може да доведе до увреждане на бъбреците и черния дроб. Най вече се тревожа за бъбреците, защото съм била на хемодиализа\", добави Арабаджиева.\n\r\nОт определението на съда стана ясно, че тя е била настанявана за лечение в болница Св. Екатерина. На 24 септември е била със световъртеж и главоболие, които не се повлиявали от медикаментите. \n\r\nНа 25-ти септември състоянието й се е подобрило и е била с нормално кръвно налягане. По повод оплакването й, че докато е била на лечение, е била с белезници закопчана за леглото, съдиите подчертаха, че е недопустимо да има нечовешко отношение към задържаните от страна на властите. \n\r\n\"Затруднявам се да коментирам това решение. Съдът пое риск за живота и здравето й. Никъде не се спори, че опасност за живота има. Преди три години Арабаджиева изпаднала в кома и едва е била спасена\", коментира извън залата адв. Ина Лулчева. \r\n ", "date": "2019.09.26", "title": "Маринела Арабаджиева плака в съда, в болницата била с белезници"}
{"url": "https://www.dnes.bg/eu/2019/09/26/pochina-bivshiiat-prezident-na-franciia-jak-shirak.424157", "text": "Почина Жак Ширак – бивш президент на Франция, съобщи Франс прес, като се позова на семейството си.\n\r\n \"Президентът Жак Ширак си отиде тази сутрин от този свят в мир, заобиколен от близките си\", съобщи Фредерик Сала-Бару, съпруг на дъщерята на Ширак - Клод.\n\r\nРоденият на 29 ноември 1932 година Жак Ширак е бивш кмет на Париж, бивш министър-председател и президент на Франция.\n\r\nШирак става активист, а по-късно и лидер на десните голистки партии. Играе важна роля в президентските кампании на Шарл дьо Гол през 1965 г. и Жорж Помпиду – 1969. От 1972 г. е министър на селското стопанство.\n\r\nСлед смъртта на Помпиду подпомага президентските избори на Жискар д'Естен и е назначен за министър-председател (1974 – 1976). От 1977 до 1995 г. е кмет на Париж. През този период е замесен в редица корупционни скандали, но поради имунитета му те остават неизяснени. \n                    \n                    \n                \n                \n                \n                \r\nПовторно става министър-председател след парламентарните избори през юни 1986 г., като съвместява двете длъжности – премиер и кмет. Следва либерална политика, по подобие на Роналд Рейгън в САЩ и Маргарет Тачър във Великобритания. През 1988 г. президентът Франсоа Митеран разпуска Националното събрание и Жак Ширак престава да бъде министър-председател.\n\r\nШирак печели президентските избори през 1995 г. През 2000 г. мандатът на президента е определен на 5 години, изравнен е с този на депутатите от Националното събрание. През 2002 г. отново печели президентските избори. През 2007 г. е сменен от Никола Саркози.", "date": "2019.09.26", "title": "Почина бившият президент на Франция  Жак Ширак"}
{"url": "https://www.dnes.bg/world/2019/09/26/goliam-pojar-v-himicheski-zavod-vyv-franciia.424126", "text": "Голям пожар е избухнал рано тази сутрин в завода на френската химическа компания \"Любризол\" в град Руан, Северна Франция, предадоха Ройтерс и Франс прес, като се позоваха на местните власти.\r\n\r\nДо момента няма данни за жертви или пострадали.\r\n\r\nФренският вътрешен министър Кристоф Кастанер заяви пред радио Ер Те Ел, че няма признаци за опасност, свързана с дима от пламъците, предаде БТА.\r\n\r\nРегионалните власти в Нормандия препоръчаха обаче на жителите на 12 общини да не излизат навън. Училищата в зоната на произшествието отмениха занятията.\r\n\r\nПожарът, категоризиран като особено опасен, е пламнал около 02.40 ч. местно време. С огъня се борят около 150 пожарникари. Отцепен е район с радиус 500 м около завода, произвеждащ добавки за смазочни материали. Случаят се разследва, посочи Кристоф Кастанер.\r\n ", "date": "2019.09.26", "title": "Голям пожар в химически завод във Франция"}
{"url": "https://www.dnes.bg/zvezdi/2019/09/26/dani-i-aleks-petkanovi-romantika-i-futbol-v-barselona.424144", "text": " В средата на септември Дани и Алекс Петканови използваха последното хубаво и топло време за морска ваканция в южната ни съседка - Гърция.\r\nСега пък влюбените са отишли на екскурзия в Испания, вижда се от снимки, публикувани в социалната мрежа Instagram. Александра е постнала фотоси от величествената базилика Саграда Фамилия в Барселона.\r\n \r\nДвамата с Дани са отишли и на футболен мач между Барселона и Виляреал. \"Жена ми ме заведе на мач\", похвалил се е Петканов.\r\n \r\n", "date": "2019.09.26", "title": "Дани и Алекс Петканови: Романтика и футбол в Барселона"}
{"url": "https://www.dnes.bg/notifikacii/2019/09/26/trus-s-magnitud-3-6-razliulia-istanbul.424160", "text": "Земетресение с магнитуд 3,6 е било регистрирано в Мраморно море край Истанбул, съобщи телевизия СиЕнЕн-Тюрк, позовавайки се на Дирекцията за управление при бедствия и извънредни ситуации.\r\n\r\nТрусът е станал във водите край истанбулската община Силиври - на същото място, където на 24 септември стана друг земен трус с магнитуд 4,6.\r\n\r\nНовото земетресение е регистрирано в 10.32 ч. на около 24 километра от Силиври и на дълбочина 7,78 км. То е било усетено в района, отбелязва телевизията, цитирана от БТА.\r\n ", "date": "2019.09.26", "title": "Трус с магнитуд 3,6 разлюля Истанбул"}
{"url": "https://www.dnes.bg/world/2019/09/26/ruski-korab-se-zapali-i-potyna-v-norvegiia.424161", "text": "Руският кораб \"Бухта Наездник\" от Мурманския риболовен флот се преобърна и потъна в норвежкото пристанище Тромсьо след 22-часов пожар, съобщи норвежката телевизия Ен Ар Ко, цитирана от ТАСС.\n\r\nНад водата е само десният борд на плавателния съд, районът е задимен. Наблизо продължава да работи катер, оборудван с водно оръдие.\n\r\nТази нощ пожарникари очертаха около кораба зона за сигурност и евакуираха над 90 души в радиус от 300 метра от кея. \n\r\nМестните власти ограничиха движението в града заради задимяването и риска от експлозия, тъй като на борда имаше 200 литра дизелово гориво и цистерна с амоняк.\n\r\nДизеловото гориво може да замърси водата; пристанищните власти и бреговата охрана работят на местопроизшествието с оглед заплахата от взрив, заяви полицейският говорител Уле Северуд.\n                    \n                    \n                \n                \n                \n                \r\nПо данни на руското генерално консулство в Хиркенес никой от руските моряци не е пострадал. Всичките 29 членове на екипажа за евакуирани; само двама са настанени в болница за наблюдение, предаде БТА.\n\r\nКорабът с водоизместимост 2878 тона, построен в Норвегия през 1991 г., се е отбил в Тромсьо за смяна на екипажа и планов ремонт, съобщи собственикът му. Според норвежките огнеборци на борда са работели заварчици, искрите са подпалили риболовни мрежи, а после пламъците са обхванали също хидравлични масла и пластмаси.\n\r\nОбичайно \"Бухта Наездник\" лови риба в Североизточния Атлантик.\r\n ", "date": "2019.09.26", "title": "Руски кораб се запали и потъна в Норвегия"}
{"url": "https://www.dnes.bg/akoshtete-vqrvaite/2019/09/26/5-zodii-koito-redovno-zakysvat-s-parite.424151", "text": "Тези зодиакални знаци не могат да спестяват. Изкушават се често, купуват нови неща, дори да не им трябва, обичат да ходят на различни събития и харчат доста за билети. Затова и често са разорени. Ето кои са те.\r\n\r\n \r\nТе не се притесняват за бъдещето, искат да живеят на момента, да се наслаждават на случващото се около тях, да грабнат всяка възможност. Не правят планове и не мислят за спестяване за старини или за семейство. Просто искат да опитат от всичко веднага. Не се интересуват толкова от материални неща, но харчат много за екскурзии, екстремни спортове и такъв тип преживявания. Живеят за мига, за да си правят спомени, не им пука, че често остават без пари.\r\n\r\n\r\n \r\nВезните често загазват, защото не могат да разпределят финансите си. Обикновено поръчват онлайн много неща и не преценяват, че нямат толкова пари в картите си или че ще изхарчат всичко до дупка, още преди следваща заплата. Често взимат кредити, а не е добре да свикват с това. Мързеливи са и не следят финансовото си състояние. Естети са и си купуват красиви предмети, харчат и за козметика. Редовно забравят да платят сметките или не им остават пари за това.\r\n \r\n", "date": "2019.09.26", "title": "5 зодии, които редовно закъсват с парите"}
{"url": "https://www.dnes.bg/sofia/2019/09/26/sofiia-prie-konferenciia-za-vynshnata-politika-na-evropeiskiia-syiuz.424171", "text": "Конференцията „Има ли ЕС потенциал да бъде самостоятелен глобален играч?“ откри вицепрезидентът Илияна Йотова в София. Събитието бе организирано от Института за икономически и международни отношения и Фондация „Фридрих Еберт“, съобщава пресцентъра на президентството. \n\n\r\n\n\r\nВ изложението си Илияна Йотова върна лентата години назад в историята на европейския проект. 20 години трябват от идеята за европейска конструкция до сътрудничество в областта на дипломацията през 1970 г. и още 20 години, за да порасне това сътрудничество във „външна политика и обща сигурност“ с Договора от Маастрихт през 1992 г. През 2010 г. чак се създава Европейската дипломатическа служба.\r\n \r\nВицепрезидентът посочи, че държавите членки имат много резерви по отношение на общи външнополитически решения, които се приемат като компромис, а не като консенсус. Вицепрезидентът Йотова не очаква много и от новия представител на ЕС за външна политика предвид общите послания, отправени от новия председател на Еврокомисията Урсула фон дер Лайен относно неговото портфолио. Илияна Йотова постави въпроса дали не е настъпил моментът за преосмисляне на договорите за ЕС, за да се постигне реална обща външна политика.\r\n \r\nВицепрезидентът акцентира и върху начина, по който се взимат решенията в ЕС, като една от причините за трудното постигане на общи позиции. „В речта си за състоянието на Съюза през 2018 г. Жан-Клод Юнкер подчерта силната необходимост от бързи и адекватни решения в областта на външната политика и политиката за сигурност. И начинът за него: квалифицирано мнозинство, а не единодушие при гласуване. Привърженик на тази идея е и предният състав на ЕП“, заяви вицепрезидентът. Йотова посочи, че и новият председател на ЕК Урсула фон дер Лайен също е защитник на тази идея.\r\n \r\n„Европа трябва да защитава своите интереси и да има проактивна политика за своите граждани. Ролята на държавите членки остава основна, но ЕС дава рамка и незаменими средства. Трябва да вървим на два крака – да укрепваме европейските средства и инструменти и да се мобилизират държавите членки да действат координирано  заедно на международната сцена“, заяви Илияна Йотова.\r\n \r\nАко ЕС иска да действа като силен глобален играч, следва да подреди преди всичко собствената си къща, убедена е Илияна Йотова. Вицепрезидентът посочи примери, че това не е сторено – липсата на Европа при решаването на конфликтите в Близкия изток и последствията от Арабската пролет, мигрантската криза, сигурността на границите и опазването на Шенгенското споразумение, сътрудничеството с трети държави и т.нар. транзитни държави, източник на нелегална миграция.\r\n \r\nВицепрезидентът определи ядреното споразумение с Иран от 2015 г. като една от най-успешните външнополитически инициативи на ЕС.\r\n \r\nЛипсва и общоевропейска позиция по въпроса с бъдещо разширяване на ЕС, което е в пряка връзка с визията и вариантите за развитие на съюза. „С днешна дата Източното партньорство не може да стане емблема за успешна външна политика на ЕС“, посочи Илияна Йотова. Вицепрезидентът постави въпроса за знаците, които изпраща Европейската комисия по въпроса за разширяването, след като дава ресора на Унгария, която все по-често се изолира от общите европейски политики. „Погледнете европейската карта и ще констатирате че без тясно сътрудничество със Западните Балкани, Европа не може да бъде световен лидер в политическо, в икономическо отношение, в сигурността“, подчерта Илияна Йотова.\r\n \r\nВицепрезидентът постави на обсъждане и въпроса за общата европейска отбрана. По думите на Илияна Йотова лидери в този дебат са отново Франция и Германия, а другите страни членки липсват. „С оглед на факта, че сумарно държавите членки заемат второ място след САЩ по разходи за отбрана, с по-голяма важност стои въпросът не колко повече да харчим, а да разпределяме средствата по-умно. Изследване на Европейския парламент показва, че годишно се губят над 26 млрд. евро поради дублиране на способности, както и заради фрагментиране на производството и на пазара на отбранителна продукция. Ако ЕС създаде условия за обединяване на военнопромишления комплекс ще спестяваме 30% от разходите.\r\n \r\nИлияна Йотова заяви, че външната политика на ЕС следва да избяга от ограниченията на тесните национални интереси и да бъде адаптивна спрямо динамиката на средата. „Старата традиционна политика на статуквото, заседнала в XX век няма как да носи позитиви. Не може да не отчитаме новата тежест на Русия, на Китай в глобалните дела, особено в района на Близкия изток, в Африка“, посочи вицепрезидентът Йотова.\r\n \r\nВицепрезидентът определи все по-често проявяващите се вътрешни разделения като потенциална заплаха за ЕС, с оглед рисковете пред бъдещото му развитие като единна общност. „Необходимо е Европа е да преодолее различията между Севера и Юга, между Изтока и Запада. Европа ще остане твърде малка, ако се дели“, убедена е Илияна Йотова.", "date": "2019.09.26", "title": "София прие конференция за външната политика на Европейския съюз"}
{"url": "https://www.dnes.bg/index/2019/09/26/vypreki-falita-tomas-kuk-shte-se-ojeni-na-rodos.424166", "text": "29-годишният англичанин Томас Кук от град Хъкнал в Нотингамшър, който е сред хилядите клиенти на фалиралия едноименен британски туроператор с провалени почивки в Гърция, ще успее в крайна сметка да се ожени този петък на остров Родос, както е било планирано, съобщава АНА-МПА.\n\r\nИсторията на Томас Кук и приятелката му Амелия Бинч, една от двойките, които планираха да се оженят в Гърция, но плановете им бяха провалени, беше широко отразена в европейските медии заради съвпадението на името на младоженеца и на туристическата компания.\n\r\nЗа щастие, благодарение на инициативата на хотела, в който е настанена двойката, и на местния туроператор, двамата британци ще осъществят мечтата си, както са я замислили.\n                \n                \n                \r\nСватбата им е била насрочена за утре, като двойката е закупила сватбен пакет от \"Томас Кук\", припомня БТА. Половината от поканените на сватбата, повече от 30 приятели на младоженците, сред които и кумът, също е трябвало да пътуват с фалиралата компания.\n\r\nМладоженците, които са на острова от 18 септември, са имали възможност да намерят полет, с който да отпътуват от Родос, но в този случай, освен че са щели да си тръгнат неженени, са щели да изгубят и стойността на сватбения пакет - почти 10 хиляди британски лири. Същевременно гостите и кумът оставали блокирани в Англия.\n\r\nВ този момент се намесила управата на хотела и ръководителят на местния офис на \"Томас Кук\" и са се погрижили сватбата да бъде осъществена по план. В резултат не само двойката ще бъде венчана в петък, но и гостите от Англия ще могат да присъстват.\r\n ", "date": "2019.09.26", "title": "Въпреки фалита: Томас Кук ще се ожени на Родос"}
{"url": "https://www.dnes.bg/cars/2019/09/26/bmw-izbra-syrbin-za-direktor-po-proizvodstvoto.424183", "text": "За първи път в историята източноевропеец стана член на борда на BMW Group. Сърбинът Милан Неделкович бе официално представен като новия директор по производството в германската компания. Той ще наследи поста от Оливер Ципсе, който бе издигнат до главен изпълнителен директор след принудителното оттегляне на Харалд Крюгер.\n\r\nВ борда на BMW има още една рокада - на мястото на досегашната шефка по човешките ресурси Милагрос Каиня-Андре, която подаде оставка преди няколко дни, идва 50-годишната Илка Хорстмайер. Така на практика половината борд на BMW вече е подменен, след като през юли Маркус Дюсман напусна, за да премине в Audi.\n\r\nМилан Неделкович, инженер по образование, работи за BMW още от 1993 година, бил е директор на заводите на компанията в Мюнхен и Лайпциг, а в последните години бе старши вицепрезидент по качеството.\n                    \n                    \n                \n                \n                \n                \r\nИлка Хорстмайер пък досега бе директор на завода на BMW в Динголфинг.\r\n", "date": "2019.09.26", "title": "BMW избра сърбин за директор по производството"}
{"url": "https://www.dnes.bg/politika/2019/09/26/taini-i-zagadki-na-tihiia-front-za-golemite-razuznavachi-u-nas.424129", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Днес е премиерата на книгата \"Тайни и загадки на \"Тихия фронт\". Много интересна книга от българския журналист Венелин Минев, чието подзаглавие  е \"Големи български разузнавачи\". Авторът е решил да ме включи в тази група, въпреки че аз не се виждам в нея\", каза бившият разузнавач ген. Тодор Бояджиев в студиото \"България сутрин\"\n\r\nГен. Бояджиев сподели, че в книгата са описани големите разузнавачи след 9 септември. Според него разузнаването е професия с човешко лице и не е необходимо да се героизира.\n\r\n\"Има разузнавачи, които предават собствената си държава и служат на чужда. Даже и тези преди 9 септември, които са работили за разузнаването, тогава са защитавали конкретния държавен интерес. Приемам факта, че вече всичко може да се намери и тайни няма\", коментира Тодор Бояджиев.\n                    \n                    \n                \n                \n                \n                \r\nТой разказа за \"човека без лице\" Маркус Волф - ръководител на разузнаването на ГДР.\n\r\n\"Познавам Волф много близко, до падането на Берлинската стена беше на върха на немското разузнаване. Той беше големият шеф, а аз бях чирак тогава. След падането на стената той стана за мен Миша Волф, а аз за него - Тодор, роди се приятелство между нас. Той поиска престой в България за 2-3 месеца, докато отмине шумотевицата. Това е описано в книгата ми за Маркус\", сподели Тодор Бояджиев в ефира на \n\r\nВ книгата си той описва шпионските \"тройки\" на разузнавача Маркус Волф.\n\r\n\"Обществото е лишено от информация за тези служби. Тази професия се героизира, а неинформираното общество е лесно за манипулиране. Затова искам да дам информация как изглеждат наистина службите. Няма нищо шпионско в скандала с Русия. Фактът, че има документи, които се публикуват, доказват, че нищо не е било крито\", заключи ген. Бояджиев.", "date": "2019.09.26", "title": "\"Тайни и загадки на \"Тихия фронт\" -  за големите разузнавачи у нас"}
{"url": "https://www.dnes.bg/akoshtete-vqrvaite/2019/09/26/rusnaci-troliat-ilon-mysk-s-pesen-za-kulta-kym-lichnostta.424135", "text": "Група руски младежи решиха да поканят един от най-известните американски изследователи на бизнес форум в родната си държава. За тази цел те са създали песен, която възхвалява създадените от Мъск световни нововъведения. \n\n\r\n\n\r\nИдеята на песента е да осмее зараждащия се култ към личността към американския милиардер. Както знаем руснаците имат сериозен опит в това. \r\nКултът към личността е сериозно занимание, което изисква подкрепата и от медиите в дадената държава. \n                    \n                    \n                \n                \n                \n                \r\nГлавната сюжетна линия на песента е идеята на младите как да привлекат вниманието на американеца към техния бизнес форум „Act small”. За тази цел те решават да направят песен, в която пеят, че Мъск е техния Бог и без него „няма да има дъга в небето“. \n\r\nКлипчето е с английски субтитри, за да може създателят на Tesla да разбере какво му казват руснаците.\r\n", "date": "2019.09.26", "title": "Руснаци \"тролят\" Илон Мъск с песен за култа към личността "}
{"url": "https://www.dnes.bg/mestni-izbori-19/2019/09/26/mestni-izbori-2019-kak-da-glasuvat-horata-s-uvrejdaniia.424052", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКак могат да гласуват хората с увреждания на предстоящите местни избори? Централната избирателна комисия внесе допълнителна яснота за всички желаещи да упражнят своя вот на 27 октомври.\n\r\nАко не можете да се придвижите до вашата секция в избирателния ви район, трябва да изпратите заявка до общината за осигуряване на транспорт или друга помощ в изборния ден.\n\r\nАко сте с увредено зрение или затруднения в придвижването и не можете да гласувате самостоятелно, можете да направите това с придружител в секция в същия избирателен район, която е достъпна. За целта трябва да представите личен документ и да попълните декларация на място, че не сте гласували и няма да гласувате другаде.\n                    \n                    \n                \r\nМожете да гласувате и дома с подвижна избирателна кутия. Предварително трябва да направите това в писмена форма, подписано собственоръчно и изпратено по пощата или чрез упълномощен представител. Може да подадете и електронно заявление на интернет страницата на общината по постоянен адрес или на настоящия адрес, ако сте подали заявление до 12 октомври. \n\r\nКъм заявлението за гласуване с подвижна избирателна кутия се прилага копие от решението на ТЕЛК, НЕЛК или медицинска епикриза, удостоверяваща уврежданията, които възпрепятстват напускането на дома ви. \n\r\nПодвижна избирателна кутия се създава, ако до 12 октомври има подадени поне 10 заявления от лица с трайни увреждания. При вече създадена подвижна избирателна секция, заявления за гласуване могат да се подадат до 21 октомври. ", "date": "2019.09.26", "title": "Местни избори 2019: Как да гласуват хората с увреждания?"}
{"url": "https://www.dnes.bg/politika/2019/09/26/za-starite-deputati-novichyk-biufet-osnoven-remont-za-221-hiliadi-leva.424132", "text": "Наред със строителството на новата пленарна зала на депутатите в бившия Партиен дом, администрацията на Народното събрание се е загрижило и обедите им да преминават в ремонтирана столова.\n\r\nТака че е пусната обществена поръчка за основен ремонт на стойност 221 000 лева. \n\n\n\r\nСтолът в сградата на Народното събрание на пл. \"Александър І\"де не работи вече от две години.\n\r\nСкоро това трябва да се промени, защото в обществената поръчка е заложено основният ремонт да бъде завършен 4 месеца след началото на строителните дейности.\n\r\nБюфетът се намира на сутерена в сградата и е с обща площ 600 кв. м, от които в 450 квадрата са разположени масите за хранене, а останалите са обслужващи помещения.\n                    \n                    \n                \n                \n                \n                \r\nЕдно от изискванията е салонът за хранене да бъде разделен с декоративни подвижни преградни стени на две зони за обслужване на служителите и гостите, като се уточнява, че за тях могат да бъдат въведени и други условия като нива на достъп за определени времеви периоди. В помещенията ще има 30 маси и 180 стола.\n\r\nКато изискване е заложено да предвидят две огледални линии на самообслужване, които да включват топли и студени секции за салати, супи, готвени ястия, десерти. Напитките да бъдат изнесени отделно от линията на самообслужване.\r\nЗадължително трябва да се осигури достатъчно място за клиентите между касите и линията на самообслужване, за да не се получават опашки.\n\r\nИзходът от линията за самообслужване ще бъде през самостоятелно обособен касов възел.\n\r\nОтделно ще бъде обособена специална зала, в която да се хранят делегации и гости на парламента.\n\r\nВ изискването е записано да се запазят облицовките по стените и колоните от врачански варовик, но те ще бъдат почистени основно. Ще се запази и мозайката на пода.\n\r\nРемонтът на бившия Партиен дом, където законотворците ще заседават под стъклен купол, започна на 31 октомври 2016 г.\n\r\nБъдещата пленарна зала ще е амфитеатрално разположена.\n\r\nДепутатските банки ще са в 12 реда, като денивелацията между най-долния и най-горния ред ще е 1,70 метра.\n\r\nШирочината на банките ще бъде около 90 см. Президиумът ще е долу, като там ще са местата за председателстващите, а под тях - тези за премиера и министрите.\n\r\nПредвидени са и официални ложи за патриарха, президента и вицепрезидента, разположени симетрично от двете страни на президиума, ложи за официални гости, чуждестранни гости и представители на дипломатически корпус и журналисти.", "date": "2019.09.26", "title": "За старите депутати – новичък бюфет: Основен ремонт за 221 хиляди лева"}
{"url": "https://www.dnes.bg/notifikacii/2019/09/26/sys-snoubord-ot-osemhiliadnik-bylgarin-na-manaslu.424199", "text": "Владимир Павлов стана първият българин, спуснал се със сноуборд от осемхилядник.\r\nВ неделя (22 септември) той, един канадец и двама шерпи са потеглили от Базовия лагер на Манаслу към върха, висок 8163 м. \r\nВладимир Павлов отпътува за експедицията в Хималаите на 30 август. Той е сред пионерите в екстремния сноуборд у нас, с над 20 години опит в планините.\r\nПрез 2016 г. успя да изкачи най-високия връх на Близкия изток - Дамаванд (5671 м) в Иран, и да се спусне с дъската си от него. Година по-късно направи първото българско сноуборд спускане от над 7000 метра - от връх Ленин (7134 м) в Киргизстан.\r\nВ момента Владимир се намира в Базов лагер, съобщи БНР.\r\nОт Манаслу той е направил непрекъснато спускане от 8150 до 6200 метра, има отворена нова сноуборд линия под Лагер 4 на 7450 метра (първо спускане).\r\nБългаринът е изпозлвал кислород над 7450 метра, а при спускането е бил без кислородна бутилка. На върха е имало един метър нов сняг. \r\n ", "date": "2019.09.26", "title": "Със сноуборд от осемхилядник: Българин на Манаслу!"}
{"url": "https://www.dnes.bg/politika/2019/09/26/smetnata-palata-vliza-v-bnr-proveriava-ot-nachaloto-na-2017-g.424192", "text": "Две парламентарни комисии – тази за медиите и бюджетната, решиха, че Сметната палата влиза на проверка в българското национално радио. \r\n\r\nОкончателното решение ще бъде взето от депутатите утре в пленарната зала. \n\r\n\r\nФинансовият одит ще е за периода януари 2017 до септември 2019 г. \r\n\r\nРешението идва, след като лично премиерът Бойко Борисов поиска одита след скандалите, свързани с БНР.\r\n\r\n ", "date": "2019.09.26", "title": "Сметната палата влиза в БНР, проверява от началото на 2017 г."}
{"url": "https://www.dnes.bg/stranata/2019/09/26/dobrata-novina-burgas-shesti-nai-liubim-na-turistite-za-shofirane.424194", "text": "Далеч в миналото са времената, в които прекарвахме часове, за да измислим маршрутите от точка А до точка Б, когато сме в чужда държава. Наемането на кола е все по-достъпно и лесно, а маршрутът се чертае от GPS. Може би ще сте изненадани да разберете, че в най-любимите градове на туристите за шофиране попада и един български – Бургас.\r\nСпоред анкетата на портала за автомобили под наем Discover Car Hire, морският ни град се класира на шесто място. \r\nВ допитването са участвали над 2500 туристи, които са се наслаждавали на гледките през прозорците на колите си под наем. В своя текст, авторът отбелязва, че и дори самият той не бил чувал някои от любимите места на туристите.\r\n                    \n                    \n                \n                \n                \n                Най-приятно им било в Гран Канария, Канарски острови, следвано от Измир в Турция и Кернс в Австралия.\r\nНа четвърто и пето място се намират курорти и то близки до нас – Кефалония в Гърция и Сплит в Хърватия. След тях се нарежда Бургас следван от Нок в Ирландия, Понта Делгада на Азорските острови, Йоханесбург в Южна Африка и Варшава в Полша.\r\nДобрата организация на пътищата е част от критериите на туристите, по които те са избирали любимото си място. Все пак е по-добре да каращ върху гладък път, отколкото по такъв, осеян с дупки. Но най-вече са повлияли и красивите гледки, на които са се наслаждавали, докато са карали автомобилите си.\r\nВсе пак туристите, участвали в анкетата, отбелязват, че „местните шофьори“ все още ги притесняват, тъй като те карат много по-бързо, свирят с клаксоните и са непредвидими, тъй като познават пътя перфектно.\r\nDiscover Car Hire отбелязва и градовете, които са най-неприятни за шофьорите. Това са Атина, Белфаст, Глазгоу, Лондон и Дубровник. \r\n ", "date": "2019.09.26", "title": "Добрата новина: Бургас – шести най-любим на туристите за шофиране"}
{"url": "https://www.dnes.bg/obshtestvo/2019/09/26/izsledvat-darenata-kryv-s-nova-tehnika-po-byrzo-i-kachestveno.424134", "text": "Нова технология, която се въвежда в България, позволява прецизно и бързо да бъде изследвана дарената кръв за хепатити и ХИВ.\r\nТехнологията е най-съвременният метод за повишаване на качеството и безопасността на кръвта и кръвните съставки, каза министърът на здравеопазването Кирил Ананиев, който присъства на представянето й в Националния център по трансфузионна хематология.\r\nПредвижда се да се работи с 6 апарата, като два от тях ще останат в столицата, а останалите ще бъдат в регионалните центрове в страната.\r\nФинансирането за апаратурата е от Министерството на образованието и науката и е на стойност 5 млн.лв.\r\nАнаниев коментира пред журналисти, че средствата за здравеопазване за следващата година ще бъдат повече,  но не се ангажира със сума.\r\n                    \n                    \n                \n                \n                \n                Той ще настоява за повече пари за новите технологии и консумативи за изследване на дарена кръв, за трансплантации и за пред - и следтрансплантационния период на пациентите, както и за стимулиране на координаторите по донорство.\r\nИнформацията за колективни оставки на медицински сестри в столична частна болница и в МБАЛ-Карлово министърът окачестви като притеснителна и изрази намерение в близките дни да се срещне с ръководствата на лечебните заведения, предаде БТА.\r\nИзпълнителната агенция \"Медицински надзор\" проверява случая, за който се твърди, че лекар е поставял стентове на пациенти, без да е необходимо, допълни още министър Ананиев и увери, че след като му докладват резултатите, ще вземе мерки. Все ми се иска да не вярвам, че това се е случило, допълни той.\r\n ", "date": "2019.09.26", "title": "Изследват дарената кръв с нова техника - по-бързо и качествено"}
{"url": "https://www.dnes.bg/kino/2019/09/26/brad-pit-poletia-kym-zvezdite-v-bylgarskiia-boks-ofis.424102", "text": "Двучасовото пътуване в бразилската научна фантастика с Брад Пит и Томи Лий Джоунс в главните роли в \"Към звездите\" се хареса най-много на българската публика в уикенда на Независимостта, сочат обобщените данни от киносалоните у нас.\r\nПътуването из Слънчевата система на син, който трябва да разбере каква е съдбата на баща му, е гледано от 9 246 зрители и има 98 696 лева приходи в премиерния уикенд.\r\nНа второ място по зрителски интерес е драмата по действителна история \"Да свалиш Уолстрийт\" с Дженифър Лопес в главната роля.\r\nФилмът, който използва за оригинално име това на веригата стриптийз клубове \"Хъстлър\", създадени от Лари Флинт през 1965 година, е вече десет дни на екраните и за това време са го гледали 18 264 зрители и има 163 501 лева приходи.\r\n                    \n                    \n                \n                \n                \n                Трето място е за втората премиера от миналия уикенд - \"Рамбо: Последна кръв\", заснет и в България по книгата на Дейвид Морел, автор и на първият \"Рамбо\" от 1972 година. Историята на бившата барета и ветеран от войната във Виетнам, който трябва да спаси близка от мексикански наркокартел, е гледана от 5 329 зрители и има 46 555 лева приходи.\r\nЧетвърто място е за двуседмичния любимец на публиката - \"То: Част втора\". Продължението на филма по книгата на Стивън Кинг за живеещите в Дери младежи, които се справят със злокобния клоун веднъж, а сега след 27 години трябва да го направят отново, е гледано от 55 594 зрители и има 501 003 лева приходи.\r\nНа пето място е анимационният \"Angry Birds: Филмът 2\", който е вече пета седмица сред първите десет най-гледани филми у нас. Събирането на прасетата и птиците в един отбор, за дадат отпор на ледения орлов остров, е гледано от 63 042 зрители и има 574 614 лева приходи.\r\nШеста позиция е за третата премиера от миналия уикенд - анимацията \"Playmobil: Филмът\". Филмът за играчките от германската едноименна марка, които се отправят в пътешествие в непознати светове, е гледан от 2 263 зрители и има 21 877 лева приходи за първият уикенд у нас.\r\nНа седмо място е криминалната комедия \"Имало едно време... в Холивуд\" с Брад Пит, Леонардо Ди Каприо, Ал Пачино, Кърт Ръсел, Тим Рот, Дакота Фанинг в главните роли. Историята за началото на телевизионния възход и устойчивото време на киното, която съвпада и с половин век от убийството на бременната съпруга на Роман Полански край Ел Ей през 1969 година, е вече месец и половина на екраните у нас и за това време са го гледали 77 279 зрители и има 734 844 лева приходи.\r\nОсма позиция е за анимацията \"Цар Лъв\", която е сред най-гледаните филми вече два месеца и половина. Осъвременената като визия версия на класиката от 1994 година за Симба, Тимон, Пумба, Нала и Зазу, е гледана от 286 552 зрители и има 2 830 062 лева приходи, пише БТА.\r\nДевето място е за \"Бързи и яростни: Хобс и Шоу\" с Джейсън Стейтъм и Дуейн Джонсън в главните роли. Битката на американския агент и бившия британски наемник за спасяването на сестрата на Шоу след като е изчезнал смъртоносен вирус, е гледана от 173 038 зрители и има 1 894 207 лева приходи за двата месеца на екраните у нас.\r\nНа десето място е екшънът \"Код: Ангелът\", в чиито сцени присъстват много пейзажи от България. Третият филм от поредицата за агент Банинг и битката му за защита на президента, е гледан от 20 007 зрители и има 253 696 лева приходи след месец у нас.", "date": "2019.09.26", "title": "Брад Пит полетя \"Към звездите\" в българския бокс офис"}
{"url": "https://www.dnes.bg/obshtestvo/2019/09/26/danychni-ne-bili-zameseni-v-hakerskata-ataka-sreshtu-nap.424209", "text": "В хакерската атака срещу НАП няма замесени данъчни служители. Това стана известно по време на изслушването на представители на прокуратурата пред временната анкетна комисия по случая в Народното събрание.\nПри атаката няма компрометирани електронни подписи и персонални идентификационни кодове, обясниха от спецпрокуратурата и посочиха, че НАП е реагирала и е взела много бързо мерки.\r\nДо момента са разпитани редица длъжностни лица, а разследването вече е в напреднал стадий, обяви ръководителят на спецпрокуратурата Димитър Петров, цитиран от БТА.\r\nПредседателят на временната комисия Красимир Ципов определи ситуацията като усложнена. Според него с цел превенция срещу хакерски атаки са нужни препоръки и законодателни инициативи.\r\n ", "date": "2019.09.26", "title": "Данъчни не били замесени в хакерската атака срещу НАП"}
