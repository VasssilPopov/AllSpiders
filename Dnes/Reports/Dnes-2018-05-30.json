{"url": "https://www.dnes.bg/zvezdi/2018/05/30/kato-momichencata-djystin-biibyr-iska-dylga-kosa.377938", "text": "Джъстин Бийбър напоследък се появява с все по-дълга коса и очевидно много се харесва така. \r\nПевецът сподели, че не просто е фен на дългите кичури, а даже иска да порасне още повече – поне до петите.\r\n \r\nИзползвайки социалните мрежи и по-точно собствения си Instagram профил, той сподели няколко селфита на русата си коса.\r\n \r\nПевецът сподели в коментар на кадрите, че прическата му е „разкошна“.\r\n \r\nИзпълнителят в много активен в социалните мрежи последно време, особено след като преди използваше платформите, за да се подиграва на знаменитостите, че залъгват феновете за перфектния живот, който имат.\r\n \r\n\"Хей, свят, този перфектен начин на живот, който виждате от известните хора в Instagram – не се залъгвайте и не си мислете, че е по-добър от вашия. Мога да ви уверя, че не е\", коментира Джъстин Бийбър.\r\n \r\n", "date": "2018.05.30", "title": "Като момиченцата: Джъстин Бийбър иска дълга коса"}
{"url": "https://www.dnes.bg/notifikacii/2018/05/30/italiia-se-e-zapytila-kym-predsrochen-esenen-vot.377934", "text": "Италия се е запътила към предсрочни избори през септември или октомври, защото партиите не успяха да съставят правителство. Предишните избори през март излъчиха парламент без ясно изразено мнозинство. Номинираният за премиер бивш директор по фискалните въпроси в Международния валутен фонд Карло Котарели се очаква да ръководи служебно правителство до свикването на нови избори. Ето някои възможни сценарии за изборния и следизборния период според анализ на Ройтерс.\n\r\n\r\nТози сценарий може би се струва най-страшният за пазарите, вече уплашени от общата управленска програма, която двете партии изготвиха по-рано този месец. Тя предвиждаше вакханалия в разходите чрез облекчаване на данъци и социално подпомагане плюс отмяна на непопулярна пенсионна реформа от 2011 г.\rБъдещата управляваща коалиция обаче се разпадна в края на миналата седмица, когато в защита на единната европейска валута президентът Серджо Матарела отхвърли предложения от коалицията евроскептичен министър на икономиката.\r\nИ антисистемното Движение 5 звезди, и крайнодясната Лига са казали, че обмислят възможността да се явят в тандем на изборите и че техният т.нар. \"договор\" за управление все още би могъл да е база за бъдеща коалиция, но те още не са взели решение.\r\nСоциологическо проучване на Есе Ву Джи (SWG) показа, че Лигата е добавила над 10 процентни пункта към подкрепата си от изборите насам, и тя вече надхвърля 27%. Движението 5 звезди е изгубило около три пункта и сега има подкрепа от 29,5 процента. Заедно двете биха имали внушително мнозинство в парламента.\r\nОсновното опасение е, че вотът в крайна сметка ще се превърне в референдум за еврото, или по-вероятно - за Европейския съюз, след ветото на Матарела.\n\r\n\r\nНа изборите през март Лигата се оказа най-популярната партия в десноцентристкия алианс, включващ партията на Силвио Берлускони \"Форца Италия\", и завчера бившият премиер заяви, че консервативният блок трябва да остане единен.\r\nЛидерът на Лигата Матео Салвини обаче още не се е обвързал. Последното социологическо проучване показа, че десноцентристкият блок би спечелил около 40 процента от гласовете, срещу 37 процента през март. Това вероятно не би му стигнало за парламентарно мнозинство. Повечето от гласовете за Лигата изглежда идват от \"Форца Италия\", която е загубила от март 6 процентни пункта, показа проучването.\r\nТози блок би бил малко по-успокояващ за пазарите и европейския естаблишмънт, защото Берлускони се постара да се представи като умерен десноцентрист. \"Форца Италия\" многократно е управлявала заедно с Лигата, и на местно, и на национално равнище, често смекчавайки по-радикалните й позиции.\r\nНа изборите през март 81-годишният Берлускони не можеше да се кандидатира, но на следващите ще може да се яви като кандидат за премиер от \"Форца Италия\". По-рано този месец съдът отмени забраната да заема изборни постове, свързана с присъдата му от 2013 г. за данъчна измама.\n\r\n\r\nЗа момента това са най-малко вероятните сценарии. Според текущите проучвания левоцентристката Демократическа партия би получила около 20 процента от гласовете, малко повече в сравнение с вота през март, което може да е достатъчно за сформиране на мнозинство с \"5-те звезди\". Но след изборите през март Демократическата партия многократно отказваше да се съюзи с движението и засега не е сигнализирала за промяна в позицията си.\r\nСпоред проучванията един дясно-ляв алианс между Демократическата партия и \"Форца Италия\", които управляваха след изборите през 2013 г., би спечелил далеч по-малко от необходимите гласове за парламентарно мнозинство. Демократическата партия винаги е отхвърляла какъвто и да било съюз с крайната десница.\n\r\n\r\nИталия никога не е свиквала избори наесен, така че за първи път партиите ще водят предизборна кампания през типичния сезон на отпуските, когато италианците заминават на плажа или на дълги пътувания в чужбина и вниманието им към политиката се стопява.\r\nОсвен това, понеже служебното правителство едва ли ще разполага с парламентарно мнозинство, \"5-те звезди\" и Лигата може да обединят силите си и да прокарат нов изборен закон. Сегашният предвижда почти изцяло пропорционално представителство, макар че облагодетелства коалициите.\r\nВ началото на тази седмица лидерът на Лигата Салвини заяви, че обмисля да внесе промени в изборния закон заедно с \"5-те звезди\", но не направи и най-малък намек какви биха били те. Всяка промяна очевидно би повлияла на политическите сметки преди изборите.\r\nПри сегашния изборен закон нищо не пречи на Лигата да остане в дeсноцентристкия алианс (както направи и през март) и после на своя глава да се съюзи с \"5-те звезди\" след вота. /БТА/", "date": "2018.05.30", "title": "Италия се е запътила към предсрочен есенен вот"}
{"url": "https://www.dnes.bg/travel/2018/05/30/melnik-eto-zashto-e-dobre-da-go-posetite.377928", "text": "Най-малкият град в България привлича хиляди туристи всяка година. Ако не знаете, че става дума за Мелник и никога не сте го посещавали, време е да отделите един уикенд, за да го разгледате.\n\r\nПреди години в него са живели близо 8 хиляди души, но в момента населението на града наброява малко над 200 души. Затова се смята за най-малкия град в България. Но въпреки това има с какво да ви удиви. Сгушен в южните склонове на Пирин, заобиколен от пясъчни пирамиди, богат със своята архитектура и история, Мелник е предпочитано място не само от българи, но и от много чужденци.\n\r\nЕто 5 основни забележителности, които са основателна причина да посетите това красиво място:\n\r\n\r\n                    \r\n                    \r\nСградата, построена през 1754 г., е обявена за архитектурно-строителен, художествен и исторически паметник на България. Тя е най-голямата постройка от Възраждането в страната. Била е на известния мелнишки род Кордопулови, който в началото използвал къщата за производство и съхранение на вино. Разполага със 150-метров тунел под земята, който може да побере близо 300 тона вино. Един от уникалните експонати в къщата музей е огромна бъчва, чиято вместимост е над 12 тона.\n\r\nКордопуловата къща е част от стоте национални туристически обекта на страната. В нея туристите могат да видят автентична възрожденска дърворезба, прозорци с венецианско стъкло, ръчно тъкани килими и други предмети от бита на известното семейство.\n\r\n\n\r\nТези от вас, които ценят хубавото вино, не може да не посетят Кордопуловата къща, защото това е едно от местата в града, където може да дегустират и закупят вино от местни производители. В много заведения и малки магазинчета също се предлага различни видове алкохол. По-запалените пък посещават Мелник в началото на февруари, когато се провежда фестивалът \"Златен грозд\". Събитието събира много винопроизводители от Южна България.\r\nВижте още по темата в ", "date": "2018.05.30", "title": "Мелник. Ето защо е добре да го посетите..."}
{"url": "https://www.dnes.bg/temida/2018/05/30/hei-kote-myj-otnese-globa-zadiaval-maiki.377946", "text": "21-годишен столичанин отнесе 100 лв. от Варненския районен съд по указа за борба с дребното хулиганство.\r\nМладежът бил задържан на 29-и май, след като подмятал неприлични коментари по адрес на жени, отишли да приберат децата си от училище.\r\nСофиянецът пристигнал в морската столица да си търси сезонна работа заедно със свой приятел. Не е ясно какво точно е търсел на 29-и май по обяд в двора на варненско училище в централната част на града, но подпрян на оградата отправил твърде нецензурни предложения към две жени, които чакали да си приберат децата.\r\nСлед това продължил да коментира, да ругае и да подхвърля обиди към минаващи покрай него жени. След намесата на охранител, той напуснал двора, но през оградата продължил да притеснява майките, като демонстративно крещял неприлични реплики и псувни. Това наложило охраната да потърси съдействие от полицията и той бил откаран в районното с белезници, допълва \"а\".\r\n                    \r\n                    \r\nПред съда 21-годишният младеж призна вината си, поднесе извиненията си на потърпевшите и сподели, че просто искал да изрази одобрението си към външния вид на жените.", "date": "2018.05.30", "title": "Хей, коте... Мъж отнесе глоба, задявал майки"}
{"url": "https://www.dnes.bg/notifikacii/2018/05/30/kaskada-kola-se-zabi-v-koritoto-na-reka.377944", "text": "\n\r\nЛек автомобил \"Хюндай\" излетя от кръстовище в Хасково и заби предницата в коритото на Хасковска река. Шофьорът се размина само с уплаха, предава Bulfoto.\r\nКолата му провисна вертикално, защото десният калник се закачил за парапета и това я спасило да не се обърне по таван. Вероятно водачът на автомобила, приземил се в реката, е бил засечен.\r\nТепърва предстои органите на КАТ да изясняват какво точно се е случило, за да се стигне до куриозната катастрофа, втрещила хасковлии.", "date": "2018.05.30", "title": "Каскада! Кола се заби в коритото на река"}
{"url": "https://www.dnes.bg/notifikacii/2018/05/30/ek-cigarite-sa-ubili-273-400-dushi-v-es-prez-2015-a.377923", "text": "Тютюнопушенето остава основната причина за хронични заболявания и предотвратима смърт в ЕС. Това се посочва в изявление на еврокомисаря по здравеопазването Витянис Андрюкайтис.\r\nДанните за смъртността в ЕС от рак на белите дробове показват, че само през 2015 г. това заболяване е довело до смъртта на 273 400 души. Това заболяване е причина за една пета от всички случаи на смърт от рак, пише БТА.\r\nТютюнопушенето е основна причина и за много други видове рак, както и за други тежки заболявания, като сърдечно-съдовите.\r\nОт 2014 г. насам делът на пушачите в ЕС трайно се задържа на 26 на сто. Сред хората на възраст 15-24 г. делът на пушачите се е увеличил от 25 на сто през 2014 г. на 29 на сто миналата година, показват цитираните в изявлението данни.", "date": "2018.05.30", "title": "ЕК: Цигарите са убили 273 400 души в ЕС през 2015-а"}
{"url": "https://www.dnes.bg/mish-mash/2018/05/30/rekord-britanka-chaka-21-oto-si-dete-i-produma-v-shok-sym.377881", "text": "\n\r\nНай-голямото семейство във Великобритания ще се увеличи още, след като майката Сю Радфорд обяви, че чака 21-ото си бебе, съобщи в. \"Дейли мейл\".\r\nБебето ще е момиченце. Г-жа Радфорд обяви голямата новина с видеопослание в YouTube. Тя роди предишното си бебе през септември миналата година и се зарече, че Арчи, който е единадесетото момче в многодетната фамилия, ще е последното.\n\r\n\"Ние сме просто в шок\" - добавя г-н Радфорд, която е на 43 години, а съпругът й Ноел - на 47. Те живеят в Моркамб, Ланкашър. Запознават се, когато Сю е на седем години.\r\nПървото им дете Крис се ражда преди 28 години, когато тя е едва на 14. Решават да задържат бебето, защото и двамата са дадени за осиновяване. Второто им дете Софи се ражда, когато Сю е на 17 години. Едно от децата им е мъртвородено, но то \"още е част от семейството\".\r\r\n                    \r\n                    Семейството получава детски надбавки от 170 британски лири седмично. Заплатата на Ноел, който е пекар, е малко под 50 000 лири годишно. За храна седмично дават около 300 лири и много внимателно планират всичко. Бюджетът им за подарък за детски рожден ден е 100 лири, а за Коледа заделят от 100 до 250 лири, съобщава БТА.\r\nВ списъка им за пазар дневно са са 9 литра мляко, 3 литра сок, три кутии зърнени закуски. Семейството има специални договорки за отстъпки с бакалницата и магазина за плодове и зеленчуци.\r\nВсеки ден пускат по девет перални и използват по четири ролки тоалетна хартия. Сю и Ноел вече имат три внучета от дъщеря си Софи. Те живеят от 11 години в голяма къща с 10 спални, която преди е била дом за възрастни хора.", "date": "2018.05.30", "title": "Рекорд! Британка чака 21-ото си дете и продума: В шок съм!"}
{"url": "https://www.dnes.bg/obshtestvo/2018/05/30/praidyt-kato-psihopatiia-kontrera-kontrira-gei-sredite.377943", "text": "Поредният гей парад, който ще се проведе в София на 9 юни, ядоса общинските съветници от ВМРО и \"Атака\".\r\nСпоред лидера на групата им в местния парламент Карлос Контрера \"София прайд\" е в резултат от лошата държавна политика в сферата на психическото здраве, а  организаторите на гей парада спекулират и изнудват обществото с техните отклонения.\n\n\n\r\nОбщинските съветници от \"Патриоти за София\" в Столичния общински съвет не приемат съвети за демокрация от отявлени тоталитаристи\", заяви председателят на групата Карлос Контрера, цитиран от пресцентъра на ВМРО.\r\nСпоред общинаря ставаме свидетели на поредна, до болка втръснала порция от смешен плач от страна на различни маргинални типове, които осмисляли иначе сивото си битие с проповядване на хомосексуализъм.\r\r\n                    \r\n                    Общинският съветник от ВМРО посочва, че не са организаторите на гей парада тези, които ще преподават на българското общество уроци по демокрация.\r\nТехните спекулации са до болка познати и не се основават на факти, а на твърдения в стил \"една жена казала на съседката пред блока\".\r\n\"Не съм учуден от тези врясъци на гей активистите. Както много пъти сме подчертавали ние - патриотите, тези хора (организаторите на гей парада) правят политика от креватните си изпълнения в спалнята. Непрекъснато от тези хора слушаме общи приказки и дрънкане как им били нарушени и нарушавани правата, как някой ги бил тормозел, дискриминирал. Всъщност, никой не се интересува от тях, освен когато манифестират ексцентричните си отклонения\", посочва още Контрера.\r\nТой категорично отрича твърденията на НПО-тата, че патриотичните организации били недемократични и отвръща на удара, че точно организаторите на гей парада са хората, които най-малко търпят чуждото мнение.\r\n\"Това са типове, които си позволяват публично да обиждат с епитети и квалификации опонентите си и те ще ми говорят за демократичност е нелепо изказване от нелепи хорица\", коментира още общинският съветник.\r\nКонтрера настоява организаторите на парада да платят сметката за охраната за десет години назад.\r\n\"За техния кеф държавата изкарва по 1500-1600 полицаи и харчи стотици хиляди левове на година. Дали е справедливо?Този парад трябва да бъде забранен, другата седмица официално ще го поискаме от МВР с аргументи, мотиви и разчети\", завършва председателят на \"Патриоти за София – ВМРО и АТАКА\" Карлос Контрера.", "date": "2018.05.30", "title": "Прайдът като психопатия! Контрера контрира гей средите"}
{"url": "https://www.dnes.bg/zvezdi/2018/05/30/daian-kriuger-bremenna-s-pyrvoto-si-dete.377930", "text": "По примера на колежката си Ева Лонгория, която забременя за първи път на 42 години и всеки момент трябва да се сдобие с дете, 41-годишната Даян Крюгер, също изненадващо се оказа бременна.\n\r\nДаян очаква бебе от своя приятел Норман Рийдъс, който пък е на 49 години, пише списание Us Weekly.\n\r\nКрюгер предизвика слуховете за бременност по време на филмовия фестивал в Кан по-рано този месец. Тя мина по червения килим в няколко рокли, като всички те бяха прекалено разкроени в областта на талията. Освен това изданието пише, че Даян е отказала да пие алкохол по партитата на фестивала.\n\r\nТова ще бъде първото дете за Даян, която излиза с Норман от края на 2016 г. Рийдъс, който е най-известен с ролята си в сериала \"Живите мъртви\", вече е баща на 18-годишен син от бившата си половинка – супермоделът от 90-те Хелена Кристенсен.\r\n                    \r\n                    \r\nПреди да се залюби с Норман, Даян, която нашумя с ролята си на Хубавата Елена в хита \"Троя\", имаше 10-годишна връзка с актьора Джошуа Джаксън.\n\r\nТя има и един развод зад гърба си с френския режисьор и актьор Гийом Кане, който в момента е съпруг на филмовата звезда Марион Котияр.\r\nВижте още за звездите в", "date": "2018.05.30", "title": "Даян Крюгер бременна с първото си дете"}
{"url": "https://www.dnes.bg/notifikacii/2018/05/30/s-gazohranilishte-galata-po-goliama-sigurnost.377937", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъздаване на ново газохранилище \"Галата\" няма да замени, а ще допълни това в Чирен. Това каза Гари Левесли, ръководител Business Development в Petroceltic и член на британско-българската бизнес асоциация, в предаването \"Светът е бизнес\" на  с водещ Николай Кръстев.\r\nНаходище \"Галата\" имаше най-много запаси на газ, но в момента те са почти изразходвани. Според договора за концесия, след изразходването на запасите на газ, \"Галата\" ще се превърне в газохранилище. Понастоящем единственото газохранилище е в Чирен. \"Галата\" може да се въведе лесно в експлоатация, тъй като вече има необходимата структура. Притежанието на две газохранилища е много по-гъвкаво и ще повиши енергийната сигурност на България, коментира още Левесли.\n\n\rТой коментира и сегашните търговски отношения между България и Великобритания, като ги определи като добри и добави, че имаме здравословна търговска среда, добър износ от Великобритания към България и обратно.\r\nСпоред Левесли Brexit няма да окаже сериозно влияние на търговките отношение между двете страни.\r\n\"Най-голямото предизвикателство в контекста на Brexit  е несигурността. Докато няма окончателно споразумение между Великобритания и ЕС хората винаги ще се питат какви ще са резултатите, но ще има разумно споразумение, защото в противен случай и Великобритания, и ЕС ще изгубят много\", каза още Левесли.\r\nТой допълни, че при отношенията между София и Лондон също има фактора несигурност, продиктуван от  Brexit, но прогнозира, че ще продължи да се наблюдава ръст в търговията между Великобритания и България.\r\n\"Британските компании са загрижени за несигурността, но са положително настроени за продължаването на бизнеса и търговията\", каза още Левесли.\r\nТой даде да се разбере, че е оптимист за газовия хъб \"Балкан\" и прогнозира над 50% вероятност са бъде изграден. .\r\nХубаво е че правителството на България гледа напред, но що се касае до осъществяването на газовия хъб Балкан стоят много въпроси, които не зависят от българската държава. Зависи кои газопроводи ще бъдат изградени и какви маршрути минават по тях, какви ще са източниците на газ – дали това ще е Русия или Азербайджан, или втечнен природен газ от Гърция или Хърватска. ЕС иска либерализация на енергийния пазар, за да даде своята подкрепа на този газов хъб и в крайна сметка всеки газов хъб се нуждае от ефективно съхраняване на газа, за да бъде ефективен и самия той.\r\n\r\n", "date": "2018.05.30", "title": "С газохранилище \"Галата\" – по-голяма сигурност "}
{"url": "https://www.dnes.bg/knigi/2018/05/30/preizdavat-zmiia-i-liliia-40-godini-sled-debiuta-i.377931", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПървата публикувана книга на именития автор Никос Казандзакис \"Змия и лилия\" отново ще зарадва българските читатели почти 40 години след първото си издаване.\r\nЗа това, което е малко известно за твореца и неговия роман, разказва в предаването \"Околосветско\" преводачът на четивото Иван Генов.\n\r\nПри издаването на романа си Казандзакис се подписва с псевдоним. Провокативната книга цели да разбуни духовете на консервативното гръцко общество с една история за любовта и еротиката. Тя предизвиква фурор.\n\r\n\"Авторът пише за неща, за които не е било прието да се пише. Сюжетът е насочен към една традиция, която е по-скоро френска, отколкото гръцка\", сподели пред камерата на  Иван Генов.\r\n                    \r\n                    \r\nТой обяснява още колко е важна ролята на преводача за успеха на една книга в чужда страна и колко време му отнема превода на сложен автор като Казандзакис.\n\r\n\"Казандзакис има свой собствен език, както Омир. Много е трудно да се преведе, защото той използва много неологизми\" - казва преводачът.", "date": "2018.05.30", "title": "Преиздават \"Змия и лилия\" 40 години след дебюта й"}
{"url": "https://www.dnes.bg/notifikacii/2018/05/30/ubitiiat-babchenko-v-efir-jiv-sym.377955", "text": "Руският журналист Аркадий Бабченко, докладван за убийството в Киев във вторник, е жив и в добро здраве, съобщи CNN.\n\r\nБабченко се яви на пресконференция за украинската телевизия в сряда.\r\nРъководителят на службите за сигурност на Украйна Васил Грицзак заяви, че \"убийството\" е било организирано, за да бъдат изложени руските агенти.\r\nСъпругата на Бабченко по-рано каза, че е бил застрелян в гърба, когато напуснал апартамента им в града.", "date": "2018.05.30", "title": "\"Убитият\" Бабченко в ефир: Жив съм!"}
{"url": "https://www.dnes.bg/notifikacii/2018/05/30/ideia-kak-da-prodylji-saniraneto-uchastvash-spored-djoba-si.377892", "text": "На този етап няма категорично решение как ще продължи програмата за саниране след изразходване на осигуреното финансиране, а само идеи и предложения. Това каза зам.-регионалният министър Малина Крумова, според която единственото ясно е, че ефектите от нея са изключително големи и трябва да се изпълняват сходни програми.\n\r\nОбсъжда се идеята за въвеждане на съфинансиране от страна на  собствениците, както и за диференциране на помощта в зависимост от  климатичните, икономическите или демографските обстоятелства в  регионите, или икономическото състояние на всеки гражданин.\r\n\"Целта  е да стимулираме собствениците, защото това са частни сгради. Ние  подпомагаме частните собственици да обновяват своите жилища\", коментира  Крумова.\rТя обясни пред Нова тв, че настоящата програма за саниране ще се изпълнява до размера на наличното финансиране, с което ще се обновят 2022 сгради.\r\n\"До края на 2018 г. ще сме готови с новия модел, който ще има ясна и дългосрочна визия за следващите 25 години\", уточни Крумова. По думите й програмите могат да бъдат структурирани по различен начин, в зависимост от различните регионални и индивидуални условия.\r\nТя напомни, че според анализите в страната има 44 хил. жилищни блока на възраст 30, 40 и повече години, които трябва да се обновяват, за да се удължи срокът им на експлоатация, а не след време да се рушат.\r\n\"От тях ние ще обновим над 2000 блока, а 42 000 остават. Нужните средства са огромни, за това търсим по-устойчив модел на подпомагане с въвеждането на съфинансиране и приоритизация на базата на критерии, които ще се определят след широко обществено обсъждане\", каза Крумова.\r\nДруга възможна мярка е диференциран подход спрямо хората с по-големи и по-малки възможности, както в един блок, така и в цели райони. Заместник-регионалният министър уточни, че именно в регионите с по-слабо икономическо развитие има и блокове в по-тежко състояние.\r\n\"Трябва да осъзнаем отговорността, която имаме като собственици на апартаментите си за общото състояние на блоковете. Има абсолютна необходимост от промяна на манталитета. Не може държавата да е виновна, че не сме се разбрали за поддръжката. Ако искаме държавата да ни помага, трябва да осъзнаем и отговорността си по отношение на поддръжката, защото тя в момента не е адекватна\", коментира още Крумова.\r\nТя добави, че именно заради невъзможността на собствениците да се сдружат и поддържат общата собственост е създадена програмата за енергийна ефективност. Към днешна дата има подадени заявления за саниране на 5500 сгради, а регистрираните сдружения на собствениците са около 7000.\r\n\"Очевидно е, че трябва да има подпомагане от държавата и бюджета. Обмисляме различни идеи, защото един унифициран модел не върши достатъчно работа. Има хора, които могат да си позволят доплащане, други не. Ние правихме допитване до хората и около 40% са готови да участват със съфинансиране\", допълни тя.\r\nПо отношение на сигналите за некачествена работа зам.-министър Крумова подчерта, че те са много малко на фона на цялото саниране. По думите й факторите, които определят подобни сигнали, не са финансови, защото референтните стойности са достатъчни, за да се работи качествено. Става дума за квалификация на работници, скорост на изпълнение.\r\n\"Проверяваме всеки сигнал и там, където има нарушения, налагаме санкции\", отбеляза тя.", "date": "2018.05.30", "title": "Идея как да продължи санирането: Участваш според джоба си!"}
{"url": "https://www.dnes.bg/zvezdi/2018/05/30/prianka-chopra-i-nik-djonas-novata-holivudska-dvoika.377952", "text": "Дори и звездите не са имунизирани към лятната любов – актрисата Прианка Чопра и Ник Джонас са гаджета и доказват това.\r\nАктрисата и бивша носителка на титлата \"Мис Свят\" очевидно е започнала романтична връзка с бившата звезда на Дисни.\r\n\"Те се срещат и това е ново. Подхождат си и двамата имат интерес един към друг\", споделя източник пред US.\r\nМакар това да не е очаквана връзка, двамата винаги са били в общи компании. Те прекараха време заедно на дълъг уикенд, появиха се на концерт и на спортен мач.\r\nНа бейзболната игра двамата са забелязани да \"вървят много близо един до друг, усмихваха се и бяха много щастливи\".\r\n\"Не се опитваха да го пазят в тайна, тъй като бяха на много публично място, но говореха с хората около тях, стояха близо един до друг и изглеждаха много щастливи\", допълва източник, близък до новата двойка.\r\r\n                    \r\n                    Интересен факт е, че Прианка и новият ѝ приятел се появиха заедно и на Мет Гала през 2017 година.\r\nОще новини за звезди четете на ", "date": "2018.05.30", "title": "Прианка Чопра и Ник Джонас – новата холивудска двойка"}
{"url": "https://www.dnes.bg/notifikacii/2018/05/30/gdbop-udari-grupa-za-droga-otkri-3-kila-kokain.377914", "text": "ГДБОП разкри организирана престъпна група за разпространение и трафик на наркотици, при спецоперацията са задържани 3 килограма висококачествен кокаин, съобщиха от МВР.\n\r\nПодробности за хода на разследването дадоха заместник-директорът  на ГДБОП старши комисар Стефан Джолев и наблюдаващият прокурор от Специализираната прокуратура Георги Мойсев.\n\r\nРаботата по разследването продължила повече от 4 месеца. В операцията, проведена на 26 май под наблюдението на Специализирана прокуратура в района на Свиленград и Ботевград, служители на ГДБОП са неутрализирали престъпната група, занимавала се с разпространение на дрога на територията на цялата страна.\r\nАкцията е осъществена след сделка с наркотични вещества в землището на хасковското с. Левка. Задържани са трима мъже от Свиленград и Ботевград. Двама от тях са криминално проявени и осъждани, единият е с чисто съдебно минало.\rУ тях са намерени и иззети повече от 3 килограма с бяло прахообразно вещество, реагирало при полевия наркотест на кокаин, с много високо качество. След задържането им, при последвалите действия по разследването - претърсване и изземване на различни адреси в Свиленград, с. Левка и Ботевград и личните обиски, са открити и иззети мобилни телефони, около 20 000 лева, електрона везна, лаптоп, и други вещи, които имат отношение към случая.\r\nНа трима от групата е повдигнато обвинение за участие в престъпна група и разпространение на наркотици и им е взета постоянна мярка \"задържане под стража\".\r\nТази поредна успешна съвместна реализация със Специализираната прокуратура е пример за отлично междуинституционално взаимодействие, отбеляза старши комисар  Стефан Джолев. Прокурор Мойсев оцени високо професионализма на служителите на ГДБОП, работили  по случая и отбеляза, че действията са извършени в много трудни условия.\n\r\nРаботата по документиране на престъпната дейност на участниците в организираната престъпна група продължава.", "date": "2018.05.30", "title": "ГДБОП удари група за дрога, откри 3 кила кокаин"}
{"url": "https://www.dnes.bg/politika/2018/05/30/turski-potok-prez-bylgariia-i-rusiia-pak-s-merak-za-belene.377957", "text": "Научили сме си урока за \"Белене\", искаме проект на пазарен принцип, който да може да се издържа и да генерира не само печалба, но и сигурност. Това каза премиерът Бойко Борисов по време на пресконференция след срещата си с президента на Руската федерация Владимир Путин, предаде \"Фокус\". \r\nТой посочи, че реакторите са платени и коментира, че Владимир Путин е бил така любезен да опрости на страната ни 90 млн. лихви. \r\n\"Правителството на България, българският народ разполага с два реактора и с площадка на АЕЦ \"Белене\". Благодарих за 5-и и 6-и реактор на АЕЦ \"Козлодуй\", за това, че им се удължи животът. След 10-15 години базовата ни мощност ще има необходимост от други реактори\", коментира премиерът. \r\r\n                    \r\n                    По думите му всички са добре дошли на пазарен принцип с най-добрите условия. \r\n\"Ние, като държава членка на ЕС, който даде най-добри условия, е добре дошъл\", каза българският премиер.\r\nКатегорично \"Турски поток\" влиза на територията на България, подчерта още министър-председателят Бойко Борисов.\r\n\"Мисля, че водихме един много полезен и прагматичен разговор. Относно това дали ще има втора точка на вход на газ през Турски поток за България – това, което говорихме и което президентът Путин ни увери, е, че е разговарял вчера с турския президент и нямат нищо против тази точка на контакт да влезе в България. От името на българите изказвам благодарности, че отново се връщаме към газоразпределителната роля, която имахме на Балканите. Да, можеше да дойде руска тръба навремето през Южен поток, но това са минали събития. Така че по тази тема – ясно и категорично \"Турски поток\" влиза на територията на България\", каза още Борисов и посочи, че съответно \"Газпром\", \"Булгартранзгас\" и министрите ще намерят сферата, по която след това да се преразпределя, да се търгува и да се транспортира до следващите държави в региона.\r\n\"И сега, на базата на това количество, което влиза от Русия през Украйна за България през \"Турски поток\" – това става около 34-35 млрд. куб. метра вече и е сериозно количество газ, което трябва да намерим формула да го разработим през газов хъб. И нашите колеги поеха ангажимент заедно с Европейската комисия да намерят приемливата формула\", коментира още министър-председателят.\r\nРазвитието на сътрудничеството между Русия и България в енергийната сфера ще им позволи да внесат голям принос в обезпечаването на европейската енергийна сигурност, заяви пък от своя страна президентът на Русия Владимир Путин.\r\n\"Русия е надежден доставчик на енергоресурси в България. Конкретно, ние осигуряваме 100% от българските потребности за природен газ. Има възможности за развитие на сътрудничеството в тази изключително важна сфера, като по този начин да се направи още по-голям принос в обезпечаването на европейската енергийна сигурност\", коментира Путин.\r\nТой посочи още, че Русия е готова да се върне към проекта за строителство в България на АЕЦ \"Белене\", ако София вземе решение за нейното съоръжаване.\r\n\"Подробно обсъдихме взаимодействието в атомната енергетика. Руската страна е готова да се върне и към идеята за реализация на проекта за строителство на АЕЦ \"Белене\", разбира се, ако българското ръководство вземе съответстващото решение и, разбира се, от само себе си, на пазарни основания\", заяви още Владимир Путин.\r\nМосква и София ще подпишат и специално споразумение за сътрудничество по поддръжката и охраната на съветските военни мемориали в България, стана ясно още след края на преговорите в Кремъл, предава ТАСС.\r\n\"Изразих пред господин министър-председателя признателност за внимателното отношение към нашите военни мемориали на българска земя, където са погребани десетки хиляди руски и съветски воини, загинали в боевете за освобождение на България. Договорихме се, че ще бъде подготвено специално споразумение за сътрудничество по поддръжката и охраната на гробищата\", заяви Путин.\r\nТой също благодари на българските власти за поддържането на интереса към руския език на територията на своята страна. \r\n\"Важно е, че в българските граждани се запазва устойчив интерес към руския език. Изразих благодарност към господин министър-председателя за това, че правителството на България поддържа този интерес\", каза още Путин. \r\nОсвен това той отбеляза, че страните имат намерение \"да поощряват и в бъдеще контактите в областта на туризма\".\r\nВ заключение Путин отбеляза, че по време на разговора с Борисов страните \"са обменили мнения по актуални въпроси от международната и европейската политика\".\r\n\"Надявам се президентът Путин да положи всички усилия, колкото е възможно по-скоро конфликтът в Сирия да свърши\", каза от своя страна министър-председателят Бойко Борисов.\r\n\"В сферата на културата на 27 юни в Москва ще има една прекрасна изложба на икони от Средновековието - ще бъде уникално. Чудотворни икони ще докараме тук. Възобновихме доста от културните мероприятия и се надявам все по-често това да става. Говорихме и за руските хеликоптери, които се използват от Афганистан, както и нашите МИГ-ове, които сега са на въоръжение, докато се сдобием с нови самолети, да можем да ги ремонтираме. Това сме се договорили – извършва се спрямо хеликоптерите, а сега и със самолетите\", каза още Борисов и посочи, че всичко, което се предлага, е одобрено от Европейската комисия.\r\n\"Предадох на Путин поздрави от някои колеги от Европа. И като намери време го каня да дойде в България, би било добре да поддържаме добрите отношения. Информирах го и за това, което Европейският съюз прави за Западните Балкани – защото освен магистрали, жп линии, дигитална инфраструктура, има и газова инфраструктура. Влиянието на Русия в Балканите е факт още от Руско-турската война, така че искам да привлечем всички световни лидери, които имат отношение към региона, да помогнат за стабилността, мира, етническата толерантност, да изграждаме, да строим и да не воюваме, а да повдигнем Брутния вътрешен продукт и народите ни да живеят по-добре. Надявам се и президентът Путин да положи всички усилия, колкото е възможно по-скоро конфликтът в Сирия да свърши, за да може съответно и тази мигрантска вълна да спре да тормози Европа\", каза още той и посочи че ключовите думи, около които всички трябва да положат усилия, са мир, диалог и компромис. \r\n\"И накрая искам да пожелая на президента Путин успех и добро домакинство на Световното първенство по футбол, което целият свят ще гледа. Нека да мине гладко и най-добрите да победят\", коментира премиерът.", "date": "2018.05.30", "title": "\"Турски поток\" през България и Русия пак с мерак за \"Белене\""}
{"url": "https://www.dnes.bg/stranata/2018/05/30/bus-katastrofira-vleze-v-gradskiia-park-v-dobrich.377929", "text": "Микробус катастрофира по бул. 25 септември, малко след кръстовището с бул. \"Трети март\" в град Добрич. \r\nИнцидентът е станал малко след 9 часа днес.\r\nНавлизайки в десен завой с по-висока скорост, водачът на \"Мерцедес Вито\", губи контрол над автомобила, преминава бордюра и навлиза в градския парк.\r\nПри инцидента няма пострадали, съобщи шефът на КАТ-Добрич, гл. инспектор Жулиян Минев.\r\nПревозното средство вече е изтеглено, пише \"24 часа\".", "date": "2018.05.30", "title": "Бус катастрофира, влезе в градския парк в Добрич"}
{"url": "https://www.dnes.bg/notifikacii/2018/05/30/ruskite-ultrasi-sa-na-svoia-teritoriia-ima-li-koi-da-gi-spre-16.377912", "text": "\n\r\nДатата е 11 юни 2016 година. Василий Березутски засича центриране на свой съотборник от Русия и отбелязва гол с глава във вратата на Англия в 92-та минута на мача между двата отбора от груповата фаза на Европейското първенство по футбол. Мачът завършва 1:1.\r\nПо-интересното обаче става на трибуните след мача, когато руските фенове подгониха в рамките на самия стадион английските си противници. И последва сериозен бой – хвърчаха седалки, раздаваха се юмруци. След мача битката на феновете се пренесе и по улиците на Марсилия. Такава, всъщност, имаше и преди срещата.\r\nОбщо 31 души пострадаха сериозно след сблъсъците. УЕФА лепна вината главно на руснаците, те от своя страна обвиниха англичаните в провокации, а французите – в слаба организация.\n\n\rВ крайна сметка УЕФА си отдъхна, след като Русия отпадна още в групите на турнира и феновете на \"Сборная\" тръгнаха към дома си. Но на изпроводяк отправиха послание към английските фенове: По-добре не идвайте в Русия!\r\n\r\nПо традиция големите футболни първенства са съпроводени с улични битки между феновете на различните страни. Англичани и германци, например, не пропускат да се поступат, когато се засекат на големи първенства.\r\nБалканските фенове също не се долюбват особено едни други. Французите и те се проявиха на домашното си европейско първенство през 2016 година. И все пак последните два Мондиала бяха сравнително спокойни от гледна точка на проявите на хулиганите. Причината бе проста – домакини бяха Бразилия и ЮАР – дестинации, сравнително далечни за голяма група ултраси. Сега обаче не е така. Защото домакин е Русия.\r\nА руските футболни хулигани са особено брутални. По ирония на съдбата техни учители са английските им \"колеги\" – може би най-големия им противник в момента.\r\nИ ако си мислите, че футболните хулигани са просто пияни момчета, които не знаят какво правят – много бъркате. Това са добре организирани, тренирани и калени в битка млади мъже. В Русия е редовна практика фенове на два отбора да си организират бой с равен брой участници, например 50 на 50 души, или дори повече. Събират се на една поляна, дори гора, задължително далеч от града и от полицията, и започват безмилостна битка. Всичко се снима, за да няма после претенции. А след боя участниците си стискат ръцете, прибират ранените и се разделят. Все едно нищо никога не е било.\r\nФеновете на \"Зенит\", \"Спартак\", \"ЦСКА\", \"Локомотив\", \"Динамо\", \"Рубин\" и още няколко отбора се смятат за най-безмилостните. Но когато стане въпрос за националния отбор – всички те са заедно.\r\nРуските футболните фенове започват да се организират за първи път през 1970-те години, а за образец им служат именно агитките на английските запалянковци. Съвсем нормално, първоначално движението на футболните хулигани е концентрирано предимно в големи градове като столицата Москва. Днес обаче руските хулигани са едни от най-многобройните и силни в света. А сред тях има и немалко неонацисти – нещо, което не звучи особено логично за страната, дала най-много жертви в борбата с хитлеристка Германия.\r\nА предпоставки за големи битки по руските градове има. Стана вече въпрос за англичаните, които със сигурност са най-чаканите чужди фенове от руските ултраси. Освен сметките за уреждане от Марсилия, постоянните скандали между Лондон и Москва в последно време наляха допълнително масло в огъня.\r\nПоляците са другите особено недолюбвани от руските фенове. Всъщност, полските фенове не отстъпват особено на руснаците в хулиганството. Ултрасите от двете страни си спретнаха здраво меле по време на мача им от Евро 2012. Наложи се полицията да използва водни оръдия и сълзотворен газ, за да спре хулиганите по улиците на Варшава.\r\nХървати, германци и французи също са сред нежеланите гости, а заради многото неонацисти в големите руски градове феновете на африканските отбори също ще се наложи да бъдат особено внимателни, макар и да нямат директна закачка с руските фенове.\r\nТака че внимание по време на Световното: Руските ултраси са на своя територия! Има ли сили полицията да ги спре?", "date": "2018.05.30", "title": "Руските ултраси са на своя територия! Има ли кой да ги спре?(16+)"}
{"url": "https://www.dnes.bg/sofia/2018/05/30/haos-v-mladost-rabotite-vyrviat-na-zle-a-sega-nakyde.377936", "text": "Шефът на Столичния общински съвет Елен Герджиков свика разширен правен съвет заради кризата с район \"Младост\".\r\nСпоред него хаосът, сътворен от кметския екип в района не само продължава, но се задълбочава.\r\n\"Ситуацията е тревожна. Тотален безпорядък, сътворен след каскада от административни актове, които се създавани на най-вероятни места и по най-невероятни пътища стигат до кметството в района, коментира Герджиков.\r\nТака че той е свикал общинарите и експертите, за да изяснят ситуацията и да преценят как СОС може да влезе в ролята си, за да предотврати административния вакум и безпорядъка в района и да продължат да се реализират проектите на територията на \"Младост\".\r\r\n                    \r\n                    До кризата се стигна, след като районният  кмет Десислава Иванчева и заместничката й Биляна Петрова бяха задържани с подкуп в средата на април.\r\nОт ареста кметът си пусна отпуск и посочи заместника си Владимир Клисуров да я замества. Другия си заместник – арх. Румен Русев, обвини, че стои зад акцията срещу нея, защото искал да ѝ седне на стола.\r\nЗаради липсата на заповед, с която Иванчева определя Клисуров за свой заместник, се наложи СОС да го гласува като временен кмет.\r\nНяколко дни след това обаче самият Клисуров обяви, че си тръгва, пусна си едномесечно предизвестие и излезе в кратък отпуск и така временен кмет на \"Младост\" бе арх. Русев.\r\nПрез целия този период от повече от месец от ареста Иванчева спира и разрешава на себе си отпуск.\r\nВ крайна сметка специализирания съд реши тя да бъде временно отстранена от поста, но Иванчева обжалва и ще се яви пред апелативния спецсъд, където на втора инстанция ще се решава съдбата й.", "date": "2018.05.30", "title": "Хаос в \"Младост\" – работите вървят на зле! А сега накъде? "}
{"url": "https://www.dnes.bg/za-da-se-razbirame/2018/05/30/da-se-vliubish-v-nai-dobriia-si-priiatel-i.377842", "text": "Приятелството между мъж и жена е рядкост, но все пак е възможно. В повечето случаи обаче то прераства в любовна връзка, която създава океан от притеснения, странни усещания, несигурност и трудност в свикването с новата ситуация.\r\nКогато се влюбиш в най-добрия си приятел светът се преобръща. Доскоро сте си разказвали за връзките си, смели сте се, знаете всичките си тайни, обменяли сте си пикантни интимни истории относно партньорите си, а сега вие самите сте във връзка.\r\nМного неща ще се променят, ако се влюбите в най-добрия си приятел. Някои от тях ще се окажат най-доброто нещо, което ви се е случвало. Други ще ви карат да чувствате смут и притеснение.\r\nКакво ще се промени, когато се влюбите в най-добрия си приятел?\r\r\n                    \r\n                    \r\nНай-добрите приятели знаят всичко един за друг. Тази връзка е много дълбока и натурална. Често интимните партньори пазят тайни един от друг, реагират преднамерено, премислят думите и ходовете си. При приятелите не е така. Вече се познавате до мозъка на костите си. Няма как да скриете погледи, мисли, дрязги. Това ще поражда както комични, така и кризисни моменти, но пък ще сте по-сигурни в отношенията си.\r\n\r\nПредставете си как сте се забавлявали заедно, как сте се шегували и закачали по приятелски, а сега лежите в леглото голи и докосвате телата си. Отначало ще ви е смешно, ще се боричкате като деца, ще се гъделичкате и ще се чувствате странно в тази нова интимна обстановка.\r\nНо това ще е в началото. След това постепенно ще потънете в новата интимност, която ви е събрала по различен начин.\r\n\r\n ", "date": "2018.05.30", "title": "Да се влюбиш в най-добрия си приятел. И?"}
{"url": "https://www.dnes.bg/notifikacii/2018/05/30/vmesto-s-jeliazo-i-tuhli-rom-se-sdobi-s-dva-schupeni-kraka.377915", "text": "Тази нощ 35-годишният ром А. Л. отишъл да краде желязо и тухли от изоставена постройка в местността \"Липена\", в с. Василовци, община Брусарци.\r\nСлед полунощ е получен сигнал на спешния телефон 112 за инцидент там. На мястото веднага пристигнали полицаи от районното управление в Лом. Оказало се, че тухлена стена е премазала краката на крадеца от монтанското село Василовци.\r\nСпоред местните хора, набезите на ромите не спират там. Те задигат строителни материали, направо обезкостили сградата.\r\nА. Л. издебнал да се стъмни и започнал да руши стените. Ударил с чука обаче на опасно място и върху него се срутила тухлена стена. На мястото пристигнали полиция, линейка и пожарна.\rСпасители от сектор \"Специализирани оперативни дейности\" помогнали на спешните медици да изнесат на носилка крадеца, пише .\r\nПострадалият бил откаран веднага в ломската болница \"Свети Николай Чудотворец\". Със счупени крака той е настанен в хирургията и е опериран.\r\nРомът е без опасност за живота, смятат медиците. Срещу него е образувано досъдебно производство, а работата по случая продължава от служители на участъка в Брусарци.", "date": "2018.05.30", "title": "Вместо с желязо и тухли, ром се сдоби с два счупени крака"}
{"url": "https://www.dnes.bg/mish-mash/2018/05/30/arabskata-sleda-v-ezika-ni-dumi-za-chiito-koreni-dori-ne-podozirame.377916", "text": "\n\r\nИма думи в езика ни, а и не само нашия, които ползваме ежедневно и ни звучат напълно естествено, а всъщност имат корен от арабски език. Замисляме ли се как езикът ни еволюира и се изменя?\r\n събра някои от думите, които използваме често и идват от арабски. Вижте ги!\r\n", "date": "2018.05.30", "title": "Арабската следа в езика ни: Думи, за чиито корени дори не подозираме"}
{"url": "https://www.dnes.bg/obshtestvo/2018/05/30/us-doklad-v-bylgariia-tormoz-na-mormoni-miusiulmani-iehovisti.377870", "text": "Мюсюлмани, мормони и Свидетели на Йехова са подложени на физически атаки, тормоз и заплахи срещу членове на техните общности. Това се казва в частта за България на доклад на Държавния департамент на САЩ, посветен на състоянието на религиозните свободи по света.\r\nДокументът отчита и направеното за свободите на малцинствата у нас. В него се припомня, че конституцията ни дава възможност на религиозните групи да изповядват религията си без да се регистрират. Регистрираните религиозни общности пък получават известни ползи, в това число и правото да получават държавно финансиране, да отварят училища и болници, да се ползват от данъчни изключения във връзка с данъците върху собствеността, се казва в доклада, цитиран от БТА.\n\n\n\r\r\n                    \r\n                    В него се напомня и че конституцията признава източноправославното християнство за традиционна религия и че законът освобождава Българската православна църква от регистрация.\r\nВ доклада се описва делото срещу 13-те регионални мюсюлмански лидери, обвинени в разпространение на салафитски ислям и процеса срещу 14-те ромски мюсюлмани, обвинени в пропагандиране на антидемократична идеология, подстрекаваща към война, и подпомагане на чужди бойци.\r\nОт доклада става ясно, че през юни Европейският съд за човешките права е постановил, че правителственият отказ за регистрация на молбата на мюсюлманската общност Ахмадия представлява нарушения на религиозните свободи.\r\nВ документа се припомня, че училищата продължават да забраняват носенето на религиозни символи. Малцинствени групи съобщават за нарастващи забрани на местно ниво за разпространение на религиозна литература и спечелване на нови привърженици, се казва още в доклада на Държавния департамент.\r\nВ него се цитират представители на мюсюлманската общност, които съобщават за трудност при получаване на разрешителни за строеж на нови места за култ и при реституция на имущество, конфискувано от комунистическия режим.\r\nПротестанти и други малцинствени религиозни групи са сигнализирали за дискриминация от страна на правителствени представители. Еврейски организации пък са изразили безпокойство от неуспеха на правителството да преследва нарастващия антисемитизъм в социалните медии.\r\nНеправителствени организации и малцинствени религиозни групи са изразили безпокойство от предложения за нормативни актове, ограничаващи религиозните дейности, се казва още в документа.\r\nВ частта за България се посочва още, че българското правителство е установило позицията на национален координатор за борба срещу антисемитизма и е приело работната дефиниция за антисемитизъм на Международния алианс за възпоменание на Холокоста, се казва в частта за България.", "date": "2018.05.30", "title": "US доклад: В България – тормоз на мормони, мюсюлмани, йеховисти..."}
{"url": "https://www.dnes.bg/temida/2018/05/30/hvanaha-germanec-v-tyrgovishte-izdirvali-go-s-evrozapoved.377949", "text": "Състав на Търговищкия окръжен съд постанови изпълнението на Европейска заповед за арест на издирвания от Германия Б.Я. \r\nМъжът е в ареста с определение на Търговищкия окръжен съд по искане на Окръжната прокуратура в Търговище, съобщиха от Апелативната прокуратура във Варна.\r\nТой се издирва с Европейска заповед за арест, издадена от прокуратурата към Районния съд в град Марбург, след като на 5 март тази година се заканил с убийство на жена в град Щадталендорф.\r\nНанесъл й побой, при който пострадалата получила големи хематоми в областта на двете очи и разкъсна рана на челото. След това я лишил противозаконно от свобода. Веднага, след като извършил деянията, Б.Я. напуснал Германия.\r\nПрестъпленията се преследват и от българския Наказателен кодекс. По Наказателния кодекс на ФРГ Б. Я. може да получи наказание лишаване от свобода до 5 години, уточняват от институцията.", "date": "2018.05.30", "title": "Хванаха германец в Търговище, издирвали го с еврозаповед"}
{"url": "https://www.dnes.bg/za-da-se-razbirame/2018/05/30/zodiite-koito-sa-po-shtastlivi-bez-vryzka.377956", "text": "Има нещо много специално в това да бъдеш необвързан и да поставяш себе си на първо място през цялото време, без да се налага да се съобразяваш с някого. Е, поне такова е мнението на някои хора.\r\nА тези хора най-често се срещат сред представителите на определени зодиакални знаци. Вижте кои са те.\r\n\r\nПредставителите на тази зодия са много по-щастливи, когато са необвързани. Не че не обичат да имат връзка, но често предпочитат отношенията да са по-неангажиращи и да няма усложнения.\r\nТе обичат да се забавляват и да са безгрижни, а не засипани с отговорности и ограничения. Близнаците едновременно са горещи и студени – един ден ви обичат, а на следващия се нуждаят от повече пространство. Често не знаете какво да очаквате от тях.\r\r\n                    \r\n                    \r\nДевите са много придирчиви, когато става дума за интимни взаимоотношения. Това е както когато се опитвате да нарисувате нещо, за което имате много точна представа в главата си, но щом в действителност започнете да рисувате, резултатът няма нищо общо с представата.\r\nВсичко това важи и за връзките и в крайна сметка те предпочитат да са свободни.\r\n", "date": "2018.05.30", "title": "Зодиите, които са по-щастливи без връзка"}
{"url": "https://www.dnes.bg/tenis/2018/05/30/sled-goliama-bitka-grisho-pobedi-donyldsyn-na-rolan-garos.377958", "text": "Най-добрият български тенисист Григор Димитров постигна изключително трудна победа във втория кръг на Ролан Гарос.\r\nТой пречупи американеца Джаред Донълдсън с 6:7(2), 6:4, 4:6, 6:4, 10:8.\r\n", "date": "2018.05.30", "title": "След голяма битка: Гришо победи Донълдсън на Ролан Гарос"}
{"url": "https://www.dnes.bg/temida/2018/05/30/ostaviha-v-aresta-myja-obvinen-za-ubiistvo-v-kiustendil.377948", "text": "Окръжният съд в Кюстендил постанови мярка \"задържане под стража\" за 53-годишния мъж, признал за убийството на 32-годишна жена. \n\nСпоред прокуратурата има опасност извършителят да се укрие или да направи друго престъпление. Защитата на обвиняемия поиска по-лека мярка за неотклонение, предвид постоянния адрес на задържания мъж. Той също настоя пред съда за по-лека мярка.\r\nПостановлението на Окръжен съд може да бъде обжалвано в срок от три дни пред Софийски апелативен съд.\r\nПовдигнатото срещу задържания Божидар обвинение предвижда наказание от 10 до 20 години лишаване от свобода. По тялото на убитата жена са намерени множество прободни рани от нож, стана ясно в съдебната зала.\r\nОбвиненият беше задържан, след като направи пълни самопризнания. Мъжът е съобщил, че е извършил убийството на 13 май, а после укрил трупа в мазето на къщата си. \r\nЖертвата е била обявена за общодържавно издирване на 23 май.", "date": "2018.05.30", "title": "Оставиха в ареста мъжа, обвинен за убийство в Кюстендил"}
{"url": "https://www.dnes.bg/technology/2018/05/30/diamanti-no-otgledani-v-laboratoriia.377901", "text": "130-годишната компания за диаманти De Beers ще започне продажбата на диаманти, \"отгледани\" в лаборатория в Бъркшир, съобщава The Guardian.\r\nКомпанията, която добива диаманти на милиарди години от Африка и Канадския Арктически регион, представи във вторник серия от много по-евтини \"отгледани в лаборатория диаманти\", създадени само за три седмици от учени чрез процес подобен на триизмерното принтиране.\r\nDe Beers, която създаде известния лозунг \"диамантите са вечни\" и преди държеше почти пълен монопол над глобалното производство на диаманти, заяви, че стартира нова серия от синтетични диаманти, за да задоволи търсенето на \"достъпни модни бижута, които може да не са вечни, но са идеални за момента\".Hidden Field\r\r\n                    \r\n                    \"Те нямат за цел да отпразнуват най-страхотните моменти в живота, а са по-скоро за забавление и мода\", коментира главният изпълнителен директор Брус Клийвър. \"Винаги сме казвали, че сме бизнес за естествени диаманти и оставаме бизнес за естествени диаманти\".\r\nДиамантите под бранда Lightbox ще се продават за между 200 долара за камък от четвърт карат до 800 долара за еднокаратов диамант. Главният финансов директор Нимеш Пател заяви, че цените са с 85-90% по-ниски от тези на естествените диаманти.\r\n\"Не се преструваме, че са уникални или редки\", каза Пател. \"Ако го изгубите, няма да ви боли толкова, колкото да изгубите истински. Те не са за онези невероятни моменти в живота, когато искате нещо ценно по природа\".\r\n\"Ако искам да подаря нещо на 12-годишната ми дъщеря, не бих искал да ѝ дам естествен диамант и това е добра алтернатива\", допълни той.\r\nДиамантите ще са налични за продажба в САЩ от септември. Засега няма планове те да бъдат продавани във Великобритания или на други пазари.\r\nDe Beers произвежда синтетични диаманти за клиенти от индустрията от десетилетия насам, но досега е избягвала да ги продава като бижута. Според Пател предишните продукти, произвеждани от подразделението Element Six на De Beers, са били диаманти, но не са изглеждали като такива. \"Те са инструменти за пробиване за петролната и газова индустрия и не изглеждат като диаманти. Те са черни и се разполагат в свредлото на инструментите, използвани за сондаж на кладенци\".\r\n", "date": "2018.05.30", "title": "Диаманти! Но отгледани в лаборатория"}
{"url": "https://www.dnes.bg/notifikacii/2018/05/30/gazovata-voina-na-balkanite-bitka-za-nezavisimost.377898", "text": "Не бяха изминали и шест месеца от деня, когато ЕС обяви през декември 2017 година, че възнамерява да финансира строителството на терминал за втечнен природен газ (LNG) на хърватския остров Крък със 101,4 милиона евро, за да допринесе за енергийната сигурност на Централната и Югоизточна Европа, когато руският гигант Газпром съобщи, че възнамерява да финансира със 70 милиона евро строителството на завод за втечнен природен газ в Зворник, Босна и Херцеговина.\n\r\nТова е малък пример за ожесточената конкуренция за контрола върху газовите потоци на Балканите. Същевременно усилията на САЩ да изнасят втечнен газ за Европа са в пълен ход, пише Нефели Цанетаку в balkaneu.com.\r\nВ някои документи ЕС подкрепя възможността за изграждане на съоръжения за втечнен природен газ в Гърция, както и в Хърватия, България и Полша. Европейските институции обаче отбелязват проблема, че мрежата от енергийни интерконектори в страните от Югоизточна Европа в момента е незавършена. Поради това особено силно внимание се отделя на завършването, например, на интерконектора между Гърция и България (IGB).\r\nМакар Гърция, Хърватия и България да имат амбиицията да станат врата към Полша и Литва за американския втечнен природен газ в Югоизточна Европа, Вашингтон открито изразява \"пълна и абсолютна подкрепа\" за работата си по плаващата платформа за съхранение и регазификация (FSRU) и терминала на хърватския остров Крък.\n\r\nСофия пък планира да работи с Катар за изграждане на инфраструктура за втечнен природен газ или за компресиран природен газ (CNG) с участието на държавни компании оператори от двете страни, за да внася катарски газ.\n\r\nПревръщането на хърватския остров Крък в терминал за втечнен природен газ обаче предизвика разнопосочни реакции, основно сред част от местните жители. Те изразиха дълбоко безпокойство от изграждането на нова промишлена зона в залива Кварнер. Това ще доведе до разрушаване на морската екологична система и изваждане на района от туристическата карта на острова с население 19 000 души, който през лятото привлича до 190 000 туристи, основно от Германия.\n\r\nЗа работата на газовия завод е необходимо да се използва хлор и поради тази причина организации и граждани се оплакват, че заливът Кварнер ще се превърне в плувен басейн. И се заричат да се мобилизират, ако държавата не се разгледа отново въпроса.\n\r\nВъв всеки случай въпросът, който човек може да си зададе, е дали Хърватия има нужда от този терминал, тъй като американският втечнен природен газ може да закъснее. В такъв случай, с какво ще се пълнят дотогава хранилищата?\n\r\nВ изявление LNG Croatia, държавната компания, която управлява проекта, съобщи, че е в процедура за нов търг с крайна дата за подаване на офертите 8 юни за изграждане на плаваща платформа за съхранение и регазификация. Посочва се, че по този начин се отменя предишният търг заради необходимостта да се направи преоценка на проекта. Местни медии съобщават, че на първата фаза на процедурата се наблюдава ограничен интерес.\n\r\n\"Необходимо е да се преразгледат техническите характеристики и капацитет на първоначално възложената плаваща платформа за съхранение и регазификация, за да се намалят първоначално планираните капиталови разходи по проекта и да се открие възможност за изпълнението му с по-ниско натоварване на капацитета\", съобщи LNG Croatia, без да предостави допълнителна информация.\n\r\nПървоначалният капацитет на съоръжението за втечнен природен газ бе 2,6 милиарда кубични метра газ годишно, като се планираше експлоатацията на започне през 2020 година.\n\r\nПроектът за внос на втечнен природен газ на остров Крък ще бъде разработен на два етапа. Първата фаза включва разполагане на плаваща платформа за съхранение и регазификация, а втората фаза предвижда строителство на наземни съоръжения за внос на втечнен природен газ, посочва LNG Croatia.\n\r\n/БТА/", "date": "2018.05.30", "title": "Газовата война на Балканите: Битка за независимост"}
{"url": "https://www.dnes.bg/politika/2018/05/30/radev-za-borisov-v-moskva-situaciiata-sega-e-blagopriiatna.377924", "text": "Ситуацията за българската делегация в Москва в момента е много благоприятна. Това обяви президентът Румен Радев по повод визитата на премиера Бойко Борисов в Русия. Министър-председателят и негови министри пристигнаха днес по обяд в руската столица, седмица след като там бе и държавният глава.\r\nСпоред Радев ситуацията за българската делегация в Москва сега е благоприятна, от една страна заради съживяването на отношенията ни с Русия, и от друга – заради споразумението между ЕС и Газпром.\r\nРадев обясни, цитиран от БТА, че по време на своята визита в Москва е поставил много ясни въпроси за възможностите на Русия за оптимизация на цени и на условия за доставки на руски енергийни ресурси, както и за по-добри условия за българския бизнес за присъствие там.\n\n\r\r\n                    \r\n                    \"Много се надявам правителството ни да оползотвори всички тези възможности\", каза президентът.\r\nРадев коментира опасността от война между институциите в страната.\r\n\"Не мисля, че има война. Да, има напрежение, но трябва да гледаме националните интереси, какви са целите пред нас, така че българските граждани да имат много по-голяма сигурност и високо качество и стандарт на живот. Затова трябва да работим всички\", каза той.\r\nВ същото време държавният разкритикува поведението на премиера.\r\n\"Дайте ми вие определение за политическа система, в която премиерът може да се отбие на кафе в парламента и да си тръгне след 20 минути с оставката на председателя му, който трябва да го контролира. Това, че премиерът изобщо не отива на искане за изслушване или, че може с вдигане на телефона да завърти на 180 градуса всички народни представители на мнозинството да гласуват обратно на решението, което вчера са гласували\", каза още държавният глава.\r\nТой коментира и рестарта на проекта \"Белене\". Според Радев трябва да се даде шанс на българското правителството да анализира всички варианти, които предлага - да се вдигне мораториумът и да се предложи решение. Той обаче смята, че това решение трябва да изключва финансов риск за държавата и да има действащи механизми за контрол на ядрения риск.\r\nРадев коментира и искането на Веселин Марешки за орязване на парите за модернизиране на армията.\r\n\"Модернизацията на Българската армия няма алтернатива и мога да кажа, че невежеството в сферата на сигурността е не само опасно, но накрая излиза и скъпо\", каза държавният глава.", "date": "2018.05.30", "title": "Радев за Борисов в Москва: Ситуацията сега е благоприятна!"}
{"url": "https://www.dnes.bg/temida/2018/05/30/3-g-i-4-meseca-zatvor-za-lazar-vlaikov-za-smyrtta-vyv-vinogradec.377933", "text": "Районният съд в Пазарджик осъди на 3 години и 4 месеца лишаване от свобода бившия председател на Общинския съвет в град Септември Лазар Влайков, съобщава \"Фокус\".\n\n\n\n\n\r\nСъдът го призна за виновен за това, че не е предприел необходимите мерки за безопасност при боравенето с оръжие, а също, че е предоставил пистолета си на други лица, в резултат, на което е настъпила смъртта на Наско Тонкев от село Виноградец. \n\r\nОсвен това съдът посочи, че Влайков е боравил с оръжието след употреба на алкохол и го е внесъл в увеселително заведение в нарушение на законовите изисквания. \n\r\nСъдът определи наказанието да се изтърпи при първоначален общ режим. Освен това да бъдат приспаднати дните на задържане на Влайков под стража и времето, през което той е бил под домашен арест. \r\n                    \r\n                    \r\nЛазар Влайков е осъден да заплати и направените разноски по делото в размер на 7 001 лева. Присъдата подлежи на обжалване и протест в 15-дневен срок, считано от днес пред Окръжен съд-Пазарджик. \n\r\nНелепият инцидент със смъртта на ресторантьора Наско Тонкев се разигра миналата година. В случая бе замесено и 6-годишно дете, за което се смята, че е взело пистолета на Влайков и е произвело неволно изстрел.", "date": "2018.05.30", "title": "3 г. и 4 месеца затвор за Лазар Влайков за смъртта във Виноградец"}
{"url": "https://www.dnes.bg/kino/2018/05/30/za-16-i-pyt-scenarii-za-kysi-filmi-na-konkurs.377884", "text": "За 16-и път се организира конкурс за сценарий на късометражен филм на Българско кино общество. В него могат да участват автори до 35 годишна възраст, а тазгодишната тема е \"Герой\" и може да се интерпретира по всякакъв начин, уточняват организаторите. \r\nПриемат се текстове с дължина до 20 000 печатни знака, за всички видове  филми - игрални, анимационни, документални, експериментални.\r\nЦелта на конкурса е да подпомогне млади български сценаристи и режисьори в реализацията на техните творби. \n\r\nПрофесионално жури от български драматурзи, режисьори и продуценти ще оцени проектите и ще връчи няколко отличия през м. септември, сред които са Наградата за най-добър сценарий в размер на 1000 лева и Награда за най-добър филмов проект. Крайният срок за участие е 31 юли 2018г.,\r\r\n                    \r\n                    Конкурсът за сценарий на късометражен филм стартира през 2002г. като инициатива на европейската кино асоциация NISI MASA. До момента в него са участвали над 750 сценаристи и любители, някои от които днес са сред значимите български кино професионалисти. \r\n ", "date": "2018.05.30", "title": "За 16-и път: Сценарии за къси филми на конкурс"}
{"url": "https://www.dnes.bg/politika/2018/05/30/bylgariia-s-700-mln-evrofondove-sled-2020-a.377876", "text": "Като най-бедна страна в ЕС България ще получи около 700 млн. евро повече от парите, които сега се дават от евробюджета на по-изостаналите членки за догонване.\r\nТова става ясно от разпределението на средствата за кохезията и новите правила, които Европейската комисия предлага за 2021-2027 година.\n\r\nВместо €8,3 млрд, заложени за България по бюджета за 2014-2020 г., в следващия ще бъдат заделени 8,9 млрд евро или 8% повече, става ясно от сметките на Еврокомисията.\n\r\nПодобно увеличение се предвижда още за Румъния(+8%), Гърция (+8%), Кипър +(1,8%), Испания (+5%) и Италия (+6,4). А Холандия, Дания, Люксембург и Швеция ще запазят досегашните си портфейли.\n\r\nНай-големите губещи от новите правила за структурните фондове са Полша (-€20 млрд.), Унгария (-5,7 млрд.), Чехия (-5,6 млрд.), Литва (-1,8 млрд.), Естония (-0,9 млрд.) и Малта (-0,2 млрд.). През следващия програмен период те ще получат една четвърт по-малко, от това, с което разполагат сега по фондове за кохезия, сочат сметките.\r\n                    \r\n                    \r\nПричината е че след излизането на Великобритания европейските пари са по-малко и навсякъде има съкращения. Най-големи се предвижда те да са в структурните фондове и в земеделието.\n\r\nОсвен това Еврокомисията предлага парите за сближаване вече да не са само за най-бедните държави, които имат да догонват, а за всички.\r\nБрюксел смята, че \"и в по-богатите страни членки, изпитват трудности при извършването на индустриален преход, борбата с безработицата и отстояването на позициите си в глобализираната икономика\" и затова трябва да се помага и на тях.\n\r\nВодещ принцип за разпределението остава БВП на глава от населението, но към тях се добавят и нови критерии като приемане и интеграция на мигранти, младежка безработица, ниско равнище на образование и изменение на климата. Общият бюджет на кохезионната политика за 2021-2027 г. ще бъде 373 млрд. евро, или 7 на сто по-малко от сега.\n\r\nОчаква се днес Еврокомисията да обяви и правилата за достъп до парите, които ще се дават на държавите, които искат да влязат в еврото, за да правят реформи. Общият им размер за 7 години ще е €25 млрд., като достъп до тях ще имат страни, които до 2023 г. заявят пред Брюксел, че искат да влязат в Еврозоната.\n\r\nИдеята на Комисията е с парите да стимулират правителствата в страните извън еврото да правят структурни реформи, за да направят икономиките си по-конкурентноспособни. Други 30 млрд. евро ще бъдат заделени за държавите, използващи еврото. Те ще се дават на закъсали членки за намаляване на рисковете за общата валута.", "date": "2018.05.30", "title": "България с + €700 млн. еврофондове след 2020-а"}
{"url": "https://www.dnes.bg/health/2018/05/30/okonchatelno-kamen-plochev-napuska-zdravnata-kasa.377905", "text": "\r\n\r\nСъветът трябва да установи, че Плочев не може да изпълнява длъжността си повече от три месеца. След като констатира това, надзорът на касата ще изпрати документите в Народното събрание и ще предложи на парламента да прекрати правомощията му.\r\nПо закон управителят на касата се избира от депутатите и няма право да отсъства по болест повече от три месеца. Този период изтече на 28 май и статутът му трябва да бъде преразгледан.\r\nВ момента задълженията на проф. Плочев се изпълняват от д-р Йорданка Пенкова от РЗОК-Шумен.\r\nКамен Плочев беше назначен за шеф на касата през юли 2017 г. след конкурс, в който беше единственият кандидат.\r\nЗдравословното му състояние му обаче се влоши през февруари след  Кирил Ананиев. Повод за конфликта бе казусът с дълговете на Здравната каса към чужди фондове, които към края на миналата година са близо 270 млн. лева.\r\nПроф. Плочев уведоми за проблема депутатите в Народното събрание, но министърът се обиди, че управителят на касата е действал зад гърба му и поиска осткавката му. Малко след скандала Плочев беше приет в болница със сърдечен проблем, като от тогава е в болнични.\r\nЗаместничката му Йорданка Пенкова подписа Националния рамков договор за 2018 г. и одобри плащанията към лечебните заведения в страната през първите месеци на годината.  \r\nПенкова има подкрепата на управляващата партия ГЕРБ.", "date": "2018.05.30", "title": "Окончателно! Камен Плочев напуска здравната каса"}
{"url": "https://www.dnes.bg/politika/2018/05/30/opoziciiata-triabva-da-se-harchi-za-otbrana-vyprosyt-e-kak.377900", "text": "И БСП, и ДПС се съгласиха, че трябва да се отделят средства за отбрана, тъй като това е въпрос на национална сигурност, но отбелязаха и че е много важно начинът, по който се разходват тези пари.\r\nПовод за тези коментари стана изказването на лидера на \"Воля\" Веселин Марешки, който по-рано настоя, че България няма възможност да отдели милиарди за отбрана, когато фалират болници, няма пари за медицински сестри и полицаи. По думите му с покупката на военни фрегати и нови самолети само с един подпис ще бъдат открадни милиарди от данъкоплатците.\r\nЙордан Цонев от ДПС припомни, че ангажиментите на България към НАТО са да отделя до 2% от БВП за отбрана, но настоя, че е важно за какво се използват тези средства.\r\r\n                    \r\n                    \"Извън НАТО и ЕС, не може да бъде гарантирана сигурността на нашата държава. Но имаме претенции за какво ще се разходват тези 2%. Според нас те трябва да се разходват по ясно очертана и приета с консенсус концепция от българския парламент как ще изглежда нашата армия\", каза Цонев.\r\nПо думите му сега няма такава концепция и \"разходите се планиат ту за самолети, ту за сухопътна техника, ту за нещо друго\".\r\n\"Държим тези разходи да бъдат ясно очертани със Закона на държавния бюджет. Не правителството, не военният министър, не който и да е от изпълнителната власт, а българският парламент трябва да направи това, както е по законите на държавата\", настоя Цонев.\r\nЧервеният Таско Ерменков пък коментира, че трябва да се търси баланс в разходването на средствата за отбрана.\r\n\"Никога не може да се казва, че приорититет е само въоръжаването, защото и най-модерната техника без личен състав и мотивирани офицери, няма как да бъде полезна, а ще бъде купчина желязо\", настоя той.\r\nПо думите му не трябва само да купуваме техника, а да се търсят начини за инвестиране. Според него тук може да бъде произведена техника, както и да се поддържат самолетите.\r\n\"Ако парите бъдат инвестирани, а не профукани, няма причина да не подкрепим нарастването на възможностите на България да гарантира националната си сигурност\", заключи Ерменков.", "date": "2018.05.30", "title": "Опозицията: Трябва да се харчи за отбрана. Въпросът е как!"}
{"url": "https://www.dnes.bg/top-novini/2018/05/30/kyrvava-vendeta-myj-grymna-jena-si-i-sysed-mislel-gi-za-liubovnici.377907", "text": "Двойно убийство е било извършено в хасковското село Козлец около 09:30 часа сутринта. Застреляни са 44-годишна жена и 48-годишния ѝ съсед. Заловен е предполагаемият извършител - 45-годишен мъж, с когото жената е живеела на семейни начала.\r\nСпоред първоначалните неофициални данни убиецът си внушавал, че жена му и съседът му са любовници. Твърди се, че пушката, с която са застреляни, е законно притежавана.\r\nСпоред \"Дарик\" двойният убиец се казва Гюнай Мюмюн Мустафа. Свидетел на действията му са станали двете му дъщери на 5 и 25 години.\r\nУбитият съсъд е на 48 години, казва се Мехмед Мюслюм Мехмед. Той не е бил в къщата, когато е извършено убийството. Бил е пред своя дом, ремонтирал е трактора си, когато е чул изстрел.\rНасочил се е към къщата на убиеца, но е бил застрелян от него, преди да успее да влезе в дома. Твърди се, че убиецът е застрелял съседа си от двора на своя дом.\r\nСпоред непотвърдена информация 45-годишния Гюнай е насочил пушката си и срещу криминиластите, пристигнали на мястото на убийството. При навлизане в къщата убиецът е зареждал пушката си. Моментално е бил неутрализиран.\r\nИ убиецът и съседът му са били ловджии. Това обяснява наличието на разрешително за пушката, с която е извършено двойното убийство.\r\nВсичко се е случило пред погледа на двете дъщери на Гюнай. По-голямата на 25 години продължително време го е умолявала да не убива майка й. Другото момиче, което е на 5 години, е с увреждания и вероятно не осъзнава какво е станало.\r\nСпоред запознати преди месец убиецът е посещавал психолог, тъй като е изпаднал в психично разстройство.\r\nПодозирал е почти всеки мъж в селото, че заглежда жена му или че има любовна връзка с нея.", "date": "2018.05.30", "title": "Кървава вендета! Мъж гръмна жена си и съсед, мислел ги за любовници"}
{"url": "https://www.dnes.bg/health/2018/05/30/bashtite-na-bylgarskoto-invitro-prof-shterev.377895", "text": "Тази година сдружение \"Зачатие\" – организацията на българите с репродуктивни проблеми – отбелязва 30-тия юбилей на инвитро медицината в България. Сдружението представя видните български учени и лекари, положили основите на тази високохуманна научна област у нас...\r\n \r\nОт 13 години сдружение \"Зачатие\" провежда Деня на репродуктивното здраве, посветен на различни теми по въпросите на репродуктивното здраве и зачеването. Доброволците срещат на едно място водещи специалисти по редпродуктивна медицина и хора, мечтаещи за дете. Тази година Денят на репродуктивното здраве е посветен на доайените в инвитрото в България. Събитието ще се проведе на 9 юни в Плевен.\r\n \r\n\"Бащите на българското инвитро\": Проф. д-р Атанас Щерев\r\n \r\nПроф. д-р Атанас Щерев е завършил Медицинския университет в София през 1969 г. Има специалност по акушерство и гинекология и квалификация по репродуктивна медицина и асистирана репродукция. Специализирал е в клиники в Москва, Виена, Мюнстер, Сан Диего. Член е на ESHRE и ASRM. Има над 70 публикации в български и чуждестранни издания по темата на репродуктивната медицина, акушерството и гинекологията. Бил е народен представител в 36-тото, 39-тото и 40-тото Народно събрание. Негова е заслугата за използване на ултразвук в гинекологията. Пионер във внедряването на лечението чрез ин витро оплождане в България. През 1988 г. съвместно с биолога проф. д-р Илия Ватев довеждат до раждането на първото бебе, заченато по метода ин витро у нас. През 2003 г. открива специализираната АГ болница \"Д-р Щерев\" в София. Носител на Орден „Стара планина\" - I степен за заслугите му в областта на репродуктивната медицина и развитието на модерното акушерство и гинекология.\r\n \r\n\r\n\r\n\r\n\r\n\r\n\r\n", "date": "2018.05.30", "title": "Бащите на българското инвитро: Проф. Щерев"}
{"url": "https://www.dnes.bg/notifikacii/2018/05/30/400-rodni-firmi-rabotiat-v-rusiia-ruskite-u-nas-4-hil.377883", "text": "Българският премиер Бойко Борисов днес ще посети за първи път Русия. Той ще разговаря в Москва с президента на Русия Владимир Путин. Планира се да бъдат обсъдени перспективите в развитието на двустранното сътрудничество и актуални международни въпроси. По този повод руската агенция ТАСС прави преглед на руско-българските икономически отношения.\n\n\n\r\n\n\r\nРуско-българските търговско-икономически отношения се развиват според принципите, които са заложени в Договора за приятелски отношения и сътрудничество между Русия и България от 1992 година, отбеляза ТАСС. Те са потвърдени в съвместна декларация на президентите на Руската федерация и България през 2003 година и междуправителствено споразумение за икономическо и научно-техническо сътрудничество от 2007 година. Между двете страни са сключени над 80 междуправителствени и междуведомствени споразумения.\r\nМеждуправителствена руско-българска комисия по икономическо и научно-техническо сътрудничество работи от 1992 година. Последното й заседание се проведе през юни 2017 година в Москва.\r\r\nСпоред данни на Федералната митническа служба на Русия стокообменът на Русия с България през 2017 година възлиза на 3,448 милиарда долара, което е с 23,14 на сто (648 милиона) повече спрямо 2016 година. Руският износ достигна 2,9 милиарда долара, а вносът 548,7 милиона долара. При руския износ преобладават енергийните ресурси (над 80 на сто) и машинно-техническата продукция (2,2 на сто). Руският внос от България е бил основно машинно-техническа продукция (31 на сто), фармацевтична продукция (28 на сто), стъкло и стъклени изделия (3 на сто), отбелязва ТАСС.\n\r\n\n\r\nВ Русия са регистрирани около 400 фирми с българско участие, които са в сферата на производството, търговията и строителството, а в България има над 4,5 хиляди компании с участието на руски капитал. По данни на Руската централна банка общите преки руски инвестиции към 1 октомври 2017 година в България са за 3,3 милиарда долара, а българските в Русия - за 87 милиона долара. Основните отрасли са недвижими имоти (43,6 на сто), търговия (11,8 на сто), хотелски и ресторантьорски бизнес (11,2 на сто), строителство (10,9 на сто).\n\r\n\n\r\nВ момента Газпром (единственият износител на газ за България) осигурява над 90 на сто от годишното потребление на газ в България, отбелязва ТАСС. През периода 1974-2016 година са били доставени над 170 милиарда кубически метра газ (от тях 3,18 милиарда кубически метра през 2016 година). Последният договор е бил подписан през ноември 2012 година между Газпром експорт и Булгаргаз. Той предвижда доставки до 2,9 милиарда кубически метра газ годишно до 2022 година включително. В момента газът се доставя по Трансбалканския газопровод през Украйна и Румъния. През юни 2017 година България и Газпром подписаха пътна карта за развитието на газоразпределителната мрежа на българска територия.\n\r\n\n\r\nКомпанията Лукойл работи в България от 1999 година. Днес тя притежава най-голямата в страната мрежа от бензиностанции (над 200) и нефтопреработващия завод \"Лукойл нефтохим Бургас\", най-големия на Балканите, уточнява ТАСС. Петролът постъпва по петролопровода от пристанищния терминал Росенец в Бургаския залив. През периода 2012-2015 година Лукойл е вложил 1,5 милиарда долара в изграждането на високотехнологичен комплекс. Това е най-големият чуждестранен инвестиционен проект в България за последните 10 години, според руската информационна агенция.\n\r\nАтомната енергетика е важно направление в сътрудничеството между двете страни. Още през 2006 година е подписано споразумение между Атомстройекспорт и Националната електрическа компания на България за съоръжението АЕЦ \"Белене\", като стойността на проекта е 3,997 милиарда евро. Европейската комисия одобри проекта за АЕЦ \"Белене\" на 7 декември 2007 година, а на 18 януари 2008 година бе подписано генерално споразумение за строителството. През март 2012 година обаче българското правителство обяви прекратяването на проекта, мотивирайки се с неговата висока цена и опасността, идваща от ядрената енергетика, отбелязва ТАСС.\n\r\n\n\r\nПрез януари 2008 година е подписано споразумение за влаково-корабна линия между черноморските пристанища на Русия и България (пристанище Кавказ - пристанище Варна). През февруари 2009 година линията е открита. През 2015 година е възобновена фериботната услуга по маршрута Новоросийск-Бургас, специализирана в превоз на транспортни средства и пасажери. Услугата е спряна през 2010 година заради края на срока на експлоатация на корабите, припомня ТАСС.\n\r\nРуските туристи продължават да посещават България въпреки въведените през 2014 година от ЕС санкции срещу Русия и отслабването на курса на рублата. През зимния сезон на 2015 година техният брой е намалял с почти 20 на сто, а през лятото - с 30 на сто, като около 484 000 туристи са посетили България. През 2016 година България намали стойността на визите за руски граждани от 35 на 10 евро (има 19 визови центъра на цялата територия на България) и започна да издава тригодишни мултивизи, като съкрати срока за разглеждане на документите до два дни. Така през 2016 година броят на руските туристи нарасна с 19,7 на сто до 580 000 души.\r\nПрез пролетта на 2017 година българските власти обявиха намеренията си за по-нататъшно улесняване на визовия режим, освобождаването от визи на деца до 16 години, а също така и за разработване на мерки за намаление на цените на самолетните билети. Според официални данни на българското министерство на туризма Русия е на пето място при туристическия поток в България. През 2017 година страната са посетили 560 000 руски граждани, което е с 3,8 на сто по-малко спрямо 2016 година, допълва ТАСС.\r\nОт 2015 година към посолството на България в Москва започна да работи туристическо представителство, чиято основна задача е да огласява основните туристически програми, включително поклоническите пътувания, организирани със съдействието на православните църкви на Русия и България.\r\n(БТА)", "date": "2018.05.30", "title": "400 родни фирми работят в Русия, руските у нас – 4 хил. "}
{"url": "https://www.dnes.bg/health/2018/05/30/65-ot-bylgarite-sa-sys-syrdechnosydovi-ili-mozychnosydovi-zaboliavaniia.377910", "text": "Доц. д-р Красимира Христова е специалист кардиолог и експерт по ехокардиография в Национлана кардиологична болница. Специализирала е в престижни университети в Австрия и Белгия. Има успешно защитена магистратура в областта на Аdvance Medical Imaging в кардиологията към Католически университет в Льовен, Белгия.\r\nУчаства в разработването и клиничното приложение на първия софтуер за триизмерна миокардна деформация. \r\nДоц. Христова е носител на награда за млад изследовател на Международната асоциация по хипертония през 2006 г., както и на редица отличия на национални и международни организации.\r\n \r\nПредседател е на работната група по ехокардиография към Дружеството на кардиолозите в България, член е на борда на Европейската асоциация по ехокардиография – ЕАСVІ, на борда на научния комитет на Американската асоциация по ехокардиография.\r\n \r\nОт 2013 до 2015 г. е избрана за Президент на International College of Cardiology (ІСС). От 2016 г. е генерален секретар на ІСС, Fellow на Европейската асоциация по кардиология и почетен член на IACS – Meждународната Академия по сърдечно-съдови заболявания.\r\n \r\nОт месец декември 2013 г. е член на борда на директорите на Световната лига по хипертония , както и член на борда на Международната асоциация по хипертония. От 2015 г. е лектор и гост–професор в Creighton University, Oмаха, Небраска, САЩ.\r\n \r\n\r\n \r\nДа, това е факт - повече от 65 % от българите страдат от сърдечносъдови и мозъчносъдови заболявания. През последните години единствено можем да отчетем положителна посока в намаляване на процента на смъртност при сърдечносъдови заболявания, но не и при мозъчносъдовите. Съвременната медицина почива на принципа на доказателствата, а именно превенцията, залегнала в ранните стадии, преди изява на болестта, е от особено значение. Стриктният контрол на теглото, на  липиден профил, кръвна захар, бъбречни показатели, контрол на стойностите на АН, повишената физическа активност, прекъсване на тютюнопушенето, са основните моменти в първичната профилактика на сърдечносъдовите заболявания.\r\n \r\nОбразната диагностика, в лицето на ехокардиографията, е в помощ при първична профилактика на сърдечносъдовите заболявания.  Ехокардиографията днес е вече на ниво да ни подскаже, че вероятно нашият пациент има страдание, което води до по-голяма или по-малка степен на увреждане на сърдечния мускул и ние с допълнителни изследвания можем да открием причината. \r\n \r\nБазирайки се на тези нови методи на неинвазивна диагностика - може да се  наблюдават и проследяват пациентите след миокарден инфаркт, исхемична болест,  сърдечна недостатъчност и др.\r\n \r\n", "date": "2018.05.30", "title": "65% от българите са със сърдечносъдови или мозъчносъдови заболявания"}
{"url": "https://www.dnes.bg/obshtestvo/2018/05/30/pak-akciia-bageri-v-stolipinovo-syboriha-kyshta.377887", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ пловдивския квартал \"Столипиново\" тече поредната акция по събарянето на незаконни постройки. Вече е премахната къща, а днес ще бъдат бутнати и още няколко незаконни обекти, в които се извършва търговска дейност. Преди седмица в ромския квартал бяха премахнати две незаконни жилищни постройки и 25 павилиона.\n\r\nИнж. Николай Чончуков, който е кмет на район \"Източен\", обясни пред камерата на, че премахнатата тази сутрин къща е незаконна, няма строителни документи, а живеещият в нея не е собственик на земята.\r\n                    \r\n                    \r\n\"Ние изпълняваме тази заповед и премахваме къщата, тъй като е единствена на това място и има много голяма опасност около нея да се появят още такива подобни жилища\", обясни районният кмет.\n\r\nВ премахната вече постройка мъж твърди, че е живял 30 години, има договор със собственик и плаща наем в размер на 250 лева. Потърпевшият казва още, че има договор на негово име, а писмото, с което го уведомяват, че къщата е незаконна и предстои събаряне, е адресирано до Пенка, която не познава. Според него собственик на имота и този, на когото плаща наем, е Николина.\n\r\nКметът на пловдивския район \"Източен\" инж. Николай Чончуков обясни, че на хората, които досега са обитавали тази незаконна къща ще бъде помогнато, ако наистина няма къде да се настанят.\n\r\nТой каза още, че до края на днешния ден е предвидено събарянето на още 10 постройки, които се ползват за търговски цели. Чончуков беше категоричен още, че акцията по бутането на незаконни търговски обекти в \"Столипиново\" ще продължава и през следващите дни.\n\r\n\"Имаме готови над 40 заповеди, които са влезли в сила и ще бъдат изпълнени в рамките на следващите 10 дни\", обясни той. Районният кмет допълни също, че до края на годината незаконните постройки, които ще бъдат премахнати от ромския квартал, са над 100.", "date": "2018.05.30", "title": "Пак акция \"багери\" в Столипиново. Събориха къща!"}
{"url": "https://www.dnes.bg/izvanrelsi/2018/05/30/fokus-mokus-kopyrfiild-se-otyrva-ot-obezshtetenie.377908", "text": "Магът Дейвид Копърфийлд е проявил небрежност, но не е отговорен за травмите, получени от участника в знаковия му фокус с изчезване на хора от сцената в Лас Вегас през 2013 г., съобщи Асошиейтед прес.\r\nПострадалият Гавин Кокс и съпругата му съдеха за проявена небрежност не само мага, но и хотела в Лас Вегас, където е било шоуто, две фирми на Копърфийлд и строителна компания, която тогава реновирала хотела.\r\nСъдебните заседатели по делото решиха, след като изслушваха показания няколко седмици, че магът, една от компаниите му и хотелът са проявили небрежност, но не подлежат на отговорност за травмите на пострадалия. Според заседателите Гавин Кокс е отговорен 100% за нараняванията си, съобщава БТА.\r\r\n                    \r\n                    Решението на съдебните заседатели означава, че Кокс и съпругата му не могат да искат парично обезщетение.\r\nПреди четири години адвокатите им изчислиха, че заради травмите, една от които е била мозъчна, той е похарчил над 400 000 щатски долара за лечение.\r\nАдвокатите на Дейвид Копърфийлд не успяха да получат разрешение делото да се води при закрити врата и така беше разкрита тайната на знаковия му фокус, в който изчезват хора от сцената.\r\nИзпълнителният продуцент на шоуто в Лас Вегас разказа, докато даваше показания, че случайно избраните участници се извеждат от сцената по таен коридор и така се появяват \"с магия\" в дъното на залата.", "date": "2018.05.30", "title": "Фокус-мокус: Копърфийлд се отърва от обезщетение"}
{"url": "https://www.dnes.bg/obshtestvo/2018/05/30/sled-tabu-to-na-antonina-kyde-otiva-kulturata-na-bylgariia.377902", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМинистерството на културата трябва да застане зад ценностите и да се погрижи за народа си. Това настоява  наследничката на поета Никола Вапцаров пред телевизия по повод чалгата на попфолк певицата Антонина.\r\n\"Накърнява се честта на човек, който е получил Световната награда за  мир. Накърнява се чувството за нравствеността. Къде отива културата на  България? Ние сме наследници на Орфей! Изведнъж някаква чалга. Това е  безобразие! Трябва да има граница на нравствеността\", подчерта Мая  Вапцарова.\n\r\r\n                    \r\n                    Навръх 24 май чалга певицата събра в ориенталски ритми стихове на революционера поет, което породи многобройни остри критики в социалните мрежи и публичното пространство.\r\nСпоред композитора Вида Пиронкова с чалгализирането на стиховете на Вапцаров се посяга на националната ценност.\r\n\"Хората се възмутиха безкрайно много, което значи, че все още има някакво запазено чувство за морал. СЕМ или Министерството на културата са длъжни да защитят културната ни ценност. Сега са посегнали на Вапцаров, утре ще посегнат на Ботев или Вазов. Екипът, които седи зад тази жена, трябва да понесе своята отговорност\", категорична бе тя.\r\n\"Семейство Вапцарови нямаме авторски права, но ще се опитаме да защитим честта на поета. Това ли очакваме от историята – все по-голямото потъване в чалгата и простотията?\", коментира Мая Вапцарова.\r\n\"Гаврата на тази жена с Никола Вапцаров трябва да се забрани. Трябва да има някаква комисия, която да пресява песните. Не може всяка една дума, която ти хрумне, да излезе в общественото пространство\", завърши Пиронкова и попита: \"Кой жив човек можа да се  изгаври, да направи толкова омерзително нещо с тези  стихове, писани в пресмъртните часове на един поет?\"", "date": "2018.05.30", "title": "След \"Табу\"-то на Антонина: Къде отива културата на България?"}
{"url": "https://www.dnes.bg/notifikacii/2018/05/30/hipertoniia-podgotvete-se-dobre-za-liatoto.377896", "text": "Аретериалната хипертония е една от болестите, познати на почти всеки човек, дори и той да няма медицинско образование. Почти всеки втори или трети страда от високо кръвно налягане. Едни са засегнати поради първично заболяване на сърдечно-съдовата система. Други развиват хипертония вторично в рамките на друго заболяване. Трети пък въобще не знаят за нейното съществуване и неусетно са вече във фаза на късни усложнения. \r\nА до тях неизбежно се стига, ако заболяването не се диагностицира, лекува и контролира. Човек рядко страда от самото високо артериално налягане, освен в случаите, когато още не е адаптиран към хипертонията или пък развие хипертонична криза. Понякога не по-малки проблеми създава и ниското кървно. В повечето случаи лекарите се притесняват обаче от последствията, а именно исхемична болест на сърцето, миокарден инфаркт, сърдечна недостатъчност и т.н.\r\n \r\nНяма спор по въпроса, дали хипертонията трябва да се проследява и лекува. Понякога обаче трудността идва от правилното разбиране и познаване на болестта. Нейното контролиране при един болен може изобщо да не съвпада с това при друг с равни други условия. Има все пак и общи характеристики и препоръки, които са валидни за всички. Дейността на сърдечно-съдовата система е динамична и се изменя в размките на деня, с промяна на сезоните, емоциите, физическите натоварвания и т.н.\r\n \r\n\r\n ", "date": "2018.05.30", "title": "Хипертония! Подгответе се добре за лятото"}
{"url": "https://www.dnes.bg/obshtestvo/2018/05/30/provejda-se-konferenciia-za-evroprodukt-za-lichno-pensionno-osiguriavane.377921", "text": "\nМеждународна конфенренция на тема \"Общоевропейски продукт за лично пенсионно осигуряване\" ще се проведе днес в София. В нея ще вземат участие над 140 делегати от Европа и България.\n\r\nСъбитието се организира от Висшето училище по застраховане и финанси, в партньорство с  и се провежда в рамките на европредседателството на България. \n\r\nСред специалните делегати, които ще пристигнат у нас за събитието, са Габриел Бернардино - председател на Европейския орган за застраховане и професионално пенсионно осигуряване, и Натали Берже - директор на отдел \"Застраховане и пенсии\" в Генерална дирекция \"Финансова стабилност\". \r\n                    \r\n                    \r\nУчастниците в конференцията ще обсъдят възможносите за въвеждането на единен общоевропейски продукт за лично пенсионно осигуряване. Подобен инструмент може да промени пазара на спестяване за пенсии в Европейския съюз. Такъв продукт досега не съществува.\r\n ", "date": "2018.05.30", "title": "Провежда се конференция за европродукт за лично пенсионно осигуряване"}
{"url": "https://www.dnes.bg/notifikacii/2018/05/30/26-godishna-alo-apash-hvanata-u-neia-nad-5-bona.377897", "text": "Полицаи задържаха 26-годишна телефонна измамничка в Сандански, съобщиха от МВР в Благоевград.\r\nУ нея е намерена и иззета сумата от 5840 лева.\r\nВчера следобед тя измамила 77-годишна жена от града, че участва в полицейска операция  за залавяне на телефонни измамници. Жената наивно дала пари, но по-късно се усетила и уведомила органите на реда.\r\nСлед незабавно проведени издирвателни мероприятия полицаите от курортния град задържали 26-годишна жена от  Дулово, област Силистра, а в нея открили крупна сума. По случая е образувано досъдебно производство.\r\n ", "date": "2018.05.30", "title": "26-годишна ало апаш – хваната! У нея над 5 бона"}
{"url": "https://www.dnes.bg/muzika/2018/05/30/viara-atova-s-novo-parche-i-premiera-v-efir.377922", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВяра Атова се представи в напълно различно амплоа с \"Ела насам\". Новата песен е в регетон ритъм, испански рап и завладява с впечатляваща хореография. \n\r\nПевицата гостува в предаването \"Околосветско\" по  с първата телевизионна премиера на своята песен, за да разкаже защо е решила да се покаже в една по-дива и освободена светлина.\n\r\n\"Всеки артист има различни нюанси. Предишната ми песен беше балада, \"Ела насам\" е клубно парче. Но и двете са с речитативен подход, и двете носят една част от моята емоционалност\" - сподели тя.\r\n                    \r\n                    \r\nВъв видео клипът към песента има много хореография, над която изпълнителката работи цял месец. За пръв път в ефир Вяра Атова обяви и съвместен проект с популярните изпълнители Део и Играта.\n\r\n\"Според мен това ще е абсолютен летен хит. Предстои скоро да излезе. Направо \"пари\". Песента носи много хубави и свежи емоции\", загатна тя от малкия екран.\r\n ", "date": "2018.05.30", "title": "Вяра Атова с ново парче и премиера в ефир"}
{"url": "https://www.dnes.bg/obshtestvo/2018/05/30/za-severina-i-ivo-koito-tiryt-ubi-na-trakiia-ot-shtastie-koshmar.377885", "text": "Преди дни щастливи, а днес кошмар. Така близки и приятели на младата двойка, загинала в жестоката катастрофа на магистрала \"Тракия\" преди дни, се опитват да проумеят застигналата ги трагедия.\r\n33-годишната Северина Коралска и приятелят й, 35-годишният Ивайло Минчев, загинаха в понеделник по обяд след като латвийски ТИР изби мантинелата на \"Тракия\", влезе в насрещното платно и се стовари върху аудито на младата двойка.\r\nКрасавицата Северина била дистрибуторка на лекарства. Тя е била бременна в 7-ия месец и заради това  не е била с колан, когато камионът ударил автомобила. Ивайло бил на волана с колан, пише \"168 часа.\"\n\n\r\r\n                    \r\n                    Младата жена е загинала заради тежки наранявания на главата, гърдите и корема. С мъжа ѝ пътували за София, където Северина трябвало да мине на преглед. Тя е от Карнобат, а той от Бургас, където живеели двамата.\r\n\"Ударът е откъм неговата страна. 35-годишният мъж бе буквално раздробен и неузнаваем\", разказват криминалисти. Гледката на двете жертви е била шокираща.\r\nСеверина е трябвало да отиде при лекаря друг ден, но в последния момент е сменила часа си. Това си разказваха вчера млади жени в медицински форум, в която потребител е била и бременната красавица. Те също са шокирани.\r\nШофьорът на ТИР-а, предизвикал жестоката трагедия, се е отървал с лека гръдно-коремна травма. Той вероятно е заспал, е една от версиите за тежката катастрофа.\r\n\"В момента е в ареста за 72 ч. Предстои да бъде внесено искане в съда за постоянна мярка \"задържане под стража\", съобщиха от окръжната прокуратура. Тираджията е обвинен, че е нарушил правилата за движение и е причинил смъртта на 2-ма души. Случаят е квалифициран като особено тежък. Предвиденото в закона наказание е от 5 до 20 г. лишаване от свобода, както и от книжка.\r\nПробата му за алкохол е отрицателна, очакват се резултати от наркотеста.\r\nМладата двойка ще бъде погребана днес в Бургас. Траурните церемонии са насрочени за 13 и 14 часа в ритуалната зала на Бургаския гробищен парк.\r\nХората в Карнобат са шокирани от нелепата смърт на красивата Северина. Тя е далечна роднина на бившия социален министър Минчо Коралски, чиито корени са в село Черково. Описват я като много мило и добро момиче. Баща ѝ е общински служител, майка ѝ също работела в общината, но починала преди 10-ина години.\r\n\"Изключително честен човек, работи на претоварната станция за отпадъци\", каза за таткото на Северина кметът на Карнобат Георги Димитров.\r\n\"Не мога да повярвам, преди дни я видях - бременна и щастлива\", пише нейна приятелка във Facebook.", "date": "2018.05.30", "title": "За Северина и Иво, които тирът уби на \"Тракия\": От щастие – кошмар!"}
{"url": "https://www.dnes.bg/zvezdi/2018/05/30/bremenna-e-aktrisata-dariia-simeonova-chaka-rojba.377858", "text": "Актрисата Дария Симеонова съобщи, че е бременна. Новината тя споделила в Дом на киното.\r\n\"Имам една важна житейска задача за известно време\", обяснила Дария.  \r\nВ края на март актрисата разказа пред Нова тв за романтичното предложение за брак, което е получила в навечерието на Коледа.\r\nГоденикът й Антон я попитал дали ще се омъжи за него по време на разходка по екзотичен плаж в Нова Зеландия.\r\n\"Изобщо не очаквах и много се панирах. Аз съм свободолюбив човек, но не съм против брака\", сподели тогава Дария.\r\nТя разказа за щурите приключения, които двамата са имали по време на няколкоседмичната си екскурзия до Нова Зеландия и островната държава Вануату.\r\nДария и годеникът й скочили с парашут от 5000 метра височина, люлели се над огромна бездна със съоръжение, наречено суинг, ходили и на рафтинг.", "date": "2018.05.30", "title": "Бременна е! Актрисата Дария Симеонова чака рожба"}
{"url": "https://www.dnes.bg/index/2018/05/30/receptata-dnes-byrkani-iaica-s-luk-domati-i-chesyn.377774", "text": ":\r\nбучка масло\r\n1 малка глава червен лук или 2 стръка пресен\r\n1 скилидка чесън\r\n100 г нарязани чери домати\r\n2-3 яйца\r\nчерен пипер\r\nпармезан за поръсване\r\n \r\n:\r\n \r\nРазтопете маслото в тиган и задушете в него нарязаните лук и чесън. След това добавете доматите. Бъркайте 2-3 минути и добавете предварително разбитите яйца. Овкусете с черен пипер. Малко преди да махнете яйцата от котлона може да ги поръсите с фино настърган пармезан.\r\n\r\n", "date": "2018.05.30", "title": "Рецептата Dnes: Бъркани яйца с лук, домати и чесън"}
{"url": "https://www.dnes.bg/eu/2018/05/30/maliecyt-spasil-bebe-v-parij-francuzin-skoro.377859", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Малийският имигрант, който се превърна в герой във Франция, получи официално разрешение за пребиваване в страната, което е първа стъпка към френско гражданство. Мамуду Гасама придоби прозвището \"човекът-паяк\", след като се покатери по фасадата на сграда, за да спаси 4-годишно момченце, съобщава Bulgaria ON AIR.\n\r\nМалиецът Мамуду Гасама получи документ, узаконяващ пребиваването му във Франция. Това е първият етап от придобиване на френско гражданство, обещано от президента Еманюел Макрон.\n\n\n\r\n22-годишният мъж подписа 10-месечен договор за работа като доброволец в пожарната в Париж. Вчера Мамуду Гасама лично се срещна с президента Еманюел Макрон в Елисейския дворец. Държавният глава го поздрави за изключителната смелост.\r\n                    \r\n                    \r\nГасама рискува живота си, за да спаси 4-годишно дете, което висеше от 4 етаж на сграда. С тази геройска постъпка малиецът си спечели прозвището човекът-паяк от 18 район.\r\n ", "date": "2018.05.30", "title": "Малиецът, спасил бебе в Париж – французин, скоро!"}
{"url": "https://www.dnes.bg/redakcia/2018/05/30/hristiianite-v-evropa-po-golemi-rasisti-ot-ateistite.377862", "text": "Християните в Западна Европа са по-малко склонни да приемат имигранти и нехристияни, отколкото нерелигиозните хора, сочи оповестено днес проучване, проведено в 15 страни, предаде АП.\r\n \r\nПроучването на изследователския център \"Пю\" сочи, че християните - независимо дали редовно ходят на черква или не - са по-негативно настроени спрямо мюсюлмани, евреи и мигранти, отколкото онези западноевропейци, които не се асоциират с определена религия. Те също са по-склонни да смятат своите ценности и култура за по-висши.\r\n \r\n\"Като цяло повечето от анкетираните смятат, че имигрантите са честни и работливи хора. Налице е обаче и ясен стереотип: антиимигрантското и антималцинственото отношение е по-типично за онези западноевропейци, които се смятат за християни\", казват изследователите, пише БТА.\r\n \r\nТенденциите към отхвърляне на мултикултурализма са очевидни в западноевропейските общества, добавят те. Анкетата е проведена по телефона с участие на 24 600 души от 15 страни.\r\n \r\nЕдна от констатациите е, че етническите европейци като цяло \"имат различни възгледи по това дали ислямът е съвместим с културата и ценностите на тяхната страна\". Във Великобритания, например, 45% от редовно практикуващите християни и 47% от непрактикуващите са съгласни с твърдението че \"ислямът е фундаментално несъвместим с нашите ценности и култура\". Сред нерелигиозните британци този процент е доста по-нисък - 30%.\r\nВъв Франция близо три четвърти от редовно практикуващите християни (72%) смятат, че е важно да имаш френско потекло, за да бъдеш \"истински французин\". Този процент при непрактикуващите християни е 52, в сравнение с 43% при хората без религиозна принадлежност, пише АП.\r\n \r\nПроучването констатира също, че шведите са най-малко склонни да изразяват националистически, антиимигрантски и антималцинствени възгледи, а на обратния полюс - най-склонни - са италианците. 36% от тях например (най-много от всички западноевропейски страни) смятат, че \"евреите винаги преувеличават колко много са страдали\", срещу само 11% от шведите, които мислят така.\r\n \r\nКато цяло обаче антимюсюлманските настроения превишават антисемитските във всяка от страните, където е проведена анкетата.\r\n \r\nЕдна четвърт от запитаните италианци - независимо дали са християни или нерелигиозни - казват, че не биха приели евреин за член на тяхното семейство. Във Великобритания този процент е 23, в Австрия - 21, а в Германия - 29. За сравнение, 43% от италианците, 36% от британците, 34% от австрийците и 33% от германците не биха приели мюсюлманин за член на семейството.\r\n \r\nЕдин от горещо дебатираните въпроси в някои страни на Европа е дали на жените мюсюлманки трябва да бъде забранено да носят скриващи облекла, като бурки. Повечето от анкетираните са подкрепили минимум някаква форма на ограничение за носене на религиозно облекло, като една значителна част - между 24 и 30%, биха искали на мюсюлманките изобщо на бъде забранено носенето на каквото и да е религиозно облекло, отбелязва АП.", "date": "2018.05.30", "title": "Християните в Европа – по-големи расисти от атеистите!?"}
{"url": "https://www.dnes.bg/stranata/2018/05/30/dvoiniiat-standart-pri-hranite-50-meso-a-ostanaloto-bokluk.377861", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМинистерството на земеделието и храните подготвя въвеждането на задължителни изисквания, за да се борят с двойния стандарт в храните. Сред тях е минимален праг от 50% месо в месните продукти.\r\nСпоред бившия директор на Агенцията по безопасност на храните Йордан Войнов, това е поредната \"чиновническа глупост\".\n\n\n\n\r\n\"Останалите 50% какво е - боклуци. Ако произвеждам продукт със 100% месо, аз не съм конкурентоспособен на този, който ще произвежда с 50%\", каза Войнов в студиото на \"България сутрин\".\r\nПо думите му трябва да се въведе и промяна, според която предприятията, които произвеждат продукти с по-малко проценти месо или мляко, да не се наричат съответно \"месопреработвателни\" и \"млекопреработвателни\".\r\r\n                    \r\n                    Специалистът по хранене проф. Донка Байкова беше категорична, че е крайно време да знаем, че храните у нас са качествени и безвредни. Според нея действащия стандарт \"Стара планина\" вече звучи много престижно.\r\n\"Те нямат право да се наричат кренвирш или наденица. Това са марки, които говорят нещо на потребителя\", допълни проф. Байкова пред.\r\nТя подчерта също, че продуктите с малко оригинална суровина и много добавки трябва да се наричат по някакъв друг начин. \r\nПо думите ѝ именно това ще е доброто в новата наредба на Министерството на земеделието и храните.\r\nЙордан Войнов също беше категоричен, че трябва в търговската мрежа да е ясно кой продукт е 100% месо или мляко, за да може потребителите да избират. \r\nСпоред него дори да е малко по-скъпо хората ще предпочитат произведеното с натуралните суровини. ", "date": "2018.05.30", "title": "Двойният стандарт при храните: 50% месо, а останалото – боклук?!"}
{"url": "https://www.dnes.bg/stranata/2018/05/30/obshtoto-mejdu-sevlievo-i-rokbriun-kap-marten-dobrite-praktiki.377863", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкандална командировка на севлиевски общинари на Френската Ривиера. В края на миналия месец заместник-кметове, съветници и чиновници са \"обменили добри практики\" с представители на изпълнителната и на законодателната власт в Ница.\r\nОт съобщение на страницата на Община Севлиево от 20 април става ясно, че всички заместник-кметове и 90% от общинските съветници ще обменят добри практики във френския град Ница между 27 и 30 април. \r\nНа 8 май в друго съобщение става ясно, че визитата се е състояла, но не е била в Ница, а в Рокбрю́н-Кап-Марте́н - курорт на Френската Ривиера. \r\nПотърсихме отговори за това какво е постигнато на това работно посещение от Здравка Лалева, председател на общинския съвет, но се оказа, че тя е в отпуска тази седмица. \r\r\n                    \r\n                    Според съобщението от сайта на общината на посещението във Франция са обсъдени и въпроси, свързани с поддържането и подобряването на инфраструктурата по програма \"Еразъм\".\r\nПроверката ни показа, че програма \"Еразъм\" обхваща само образователната сфера. Не стана ясно и колко е платено за това посещение. \r\nПо информация на  посещението на френския курорт е струвало малко над 25 хиляди лева.  \r\nЛюбопитното за курорта Рокбрю́н-Кап-Марте́н е, че бил любима дестинация на Коко Шанел и Едит Пиаф и е на 6 километра от Монако и Монте Карло.", "date": "2018.05.30", "title": "Общото между Севлиево и Рокбрюн-Кап-Мартен? Добрите практики!"}
{"url": "https://www.dnes.bg/notifikacii/2018/05/30/kyrvaviiat-ubiec-ot-liej-nabliudavan-no-neopasen.377864", "text": "\r\nБелгийската полиция е имала информация, че мъжът, който уби две полицайки и случаен гражданин и отвлече жена в Лиеж преди да бъде застрелян от снайперист, е бил радикализиран.\n\r\nЗа това призна вътрешният министър Ян Ямбон на извънредна пресконференция след кървавата драма в третия по големина белгийски град във вторник. \n\r\n36-годишният Бенжамен Ерман, който беше убит при инцидента, е бил в списъка на радикализираните лица от 2017 г. и под наблюдение от полицията, но не бил смятан за опасен. Той бил пуснат в еднодневен домашен отпуск от затвора в понеделник, където излежава присъда за търговия с наркотици.\n\n\rСледствието обяви, че ще разследва инцидента като терористично нападение, макар никой да не е поел отговорност за него.\n\r\nСпоред подробностите, дадени от властите около 10:30 часа Ерман неколкократно нанесъл прорезни рани две полицайки с нож за картон, докато те проверявали паркингметрите на централна улица в Лиеж. Той успял да отнеме оръжието им, след което ги убил със собствените им пистолети. Третата жертва е 22-годишен студент, който трябвало да се дипломира идния месец. Той седял на предната седалка в колата на майка си. Колата спряла на пешеходната пътека, по която убиецът пресичал на отсрещната страна на булеварда, стреляйки.\n\r\nУбиецът се укрил в училището срещу кафенето, където са застреляни полицайките. Той взел изпречилата се пред очите му чистачка за заложничка. След това се опитал да излезе обратно на улицата със стрелба, но бил застрелян от снайперист на тротоара пред входа на училището. Похитената е невредима.\n\r\nЧетирима полицаи са ранени – единият с опасност за живота, по време на стрелбата след излизането на Ерман от училището. Спецчастите били обсадили вече сградата, когато убиецът решил да излезе, изпразвайки пистолетите срещу тях.\n\r\nПреди да убият въоръжения мъж полицаите успели да изведат децата от класните стаи, като по-големите били евакуирани в съседен парк, а малките в близка сграда, без нито едно от тях да пострада.\n\r\nЦялата трагедия се е развила за 30 минути, съобщават местните медии. Видео, заснето от очевидец показва, че убиецът е крещял: „Аллах е велик!“\n\r\nПри обиските, направени в къщата на майка му и на затворническата му килия, са намерени коран и молитвено килимче, но няма други материали, които да свидетелства за радикализация. \n\r\nВъпреки това Ерман е бил в списъка на лицата, които се наблюдават от спецлужбите, тъй като се е появявал два пъти при разследване на други лица, съобщи премиерът на Белгия Шарл Мишел. Става дума за ислямисти, които са се намирали в същия затвор, където той е излежавал наказанието си.\n\r\nПолицията подозира, че Ерман е извършил и друго убийство, предната вечер в родния му Рошфор, на около 80 км югозападно от Лиеж. Известен наркоман е бил намерен мъртъв в дома си във вторник сутрин. Братовчедка на Ерман твърди, че предния ден той обикалял градчето да търси жертвата. Полицията засега отказва публично да свърже двете престъпления.\n\r\nЕдната от двете застреляни в Лиеж полицайки е на 45 г, а другата на 53. По-младата служителка на реда е майка на две деца и вдовица на полицай, също загинал на служба, а по-възрастната се е омъжила миналия месец. Убитият младеж е бил стажант учител в близък град.\n\r\nОтпускът от затвора, в който се намирал убиецът от Лиеж бил 14-и от началото на наказанието му, като при предишните 13 не са отбелязани никакви нарушения. Излизането за няколко часа е обичайна практика в Белгия, която се прилага към затворниците в края на излежаване на присъдите им. Домашният отпуск е част от процеса на интеграция за излизащите на свобода.", "date": "2018.05.30", "title": "Кървавият убиец от Лиеж – наблюдаван, но неопасен"}
{"url": "https://www.dnes.bg/za-da-se-razbirame/2018/05/30/8-te-znaka-che-triabva-da-promenite-jivota-si.377841", "text": "Наричат депресията \"емоционалната чума на 21 век\". Градската среда, модерният начин на живот, стресът и напрежението, трудността в намирането на партньор и истински приятели може да срине човек.\r\nМного хора живеят в примката на депресията без да си дават сметка за страданието, което имат.\r\nСъществуват някои сигнали, които подсказват подобно на червени флагове, че сте потънали в депресия без дори да осъзнавате. Кои са те?\r\n\r\nУмората сама по себе си не е симптом, защото всеки модерен човек я чувства, особено в динамичното ежедневие на града. Липсата на енергия и желание за вършене на задачи и ангажименти, особено приятни такива, е безспорен признак на депресия.\r\r\n                    \r\n                    \r\nПропадате в психическа яма, за чиято дълбочина не подозирате, щом в мислите ви се върти съмнение в самите вас. Чувствате се така, сякаш сте изгубили смисъла да живеете. В по-тежки случаи са характерни дори суицидните мисли.\r\n", "date": "2018.05.30", "title": "8-те знака, че трябва да промените живота си "}
{"url": "https://www.dnes.bg/rusia/2018/05/30/rusko-izdanie-za-borisov-sofiia-iska-da-se-reabilitira.377866", "text": "Сериозно разклатените отношения между Москва и София може да получат нов тласък, прогнозира руският в. \"Независимая газета\" по повод предстоящата днес среща между президента Владимир Путин и българския премиер Бойко Борисов.\n\r\nПод заглавие \"София иска да се реабилитира в очите на Москва\" изданието припомня думите на българския държавен глава Румен Радев, посетил неотдавна Руската федерация, че през последните седмици българското правителство е излязло от летаргията по отношение на Русия.\n\r\nТова сочи по-специално отказът на София да експулсира руски дипломати заради \"случая Скрипал\". Причина е недостигът на доказателства, че Русия е замесена в отравянето на шпионина, отбелязва всекидневникът.\n\n\n\n\r\r\n                    \r\n                    Според него обаче \"дълги години\" преди това София едва ли не е изпреварвала антируските инициативи на Запада и се е проявила като \"ненадежден партньор\", проваляйки \"три твърде важни проекта, които са били съвместни с Русия - петролопровода Бургас-Александруполис, АЕЦ \"Белене\" и газопровода \"Южен поток\", отбелязва изданието. То припомня и случаите на оскверняване на паметници на руски и съветски войници в страната.\n\r\nИ ето че просветва нов обрат в двустранните отношения - Путин съзря във визитата на Радев \"добър сигнал за възобновяване на пълноформатните руско-български отношения\" след над десетгодишно прекъсване, се казва в статията на \"Независимая газета\". \n\r\nБългарският президент обаче има доста слабо влияние върху вземането на ключови икономически решения, напомня вестникът. Преговорите на Радев в Русия по-скоро сондираха позицията на Москва за евентуално подновяване на сътрудничеството в енергетиката в навечерието на посещението на премиера Борисов - държавник \"с далеч по-голяма тежест\", отбелязва вестникът, цитиран от БТА.\n\r\nГазовата тема отново ще звучи на най-високо държавно равнище. Инициативата на България да се върне към идеята за газопровода получи в Брюксел подкрепа от същите чиновници от ЕС, които едва преди четири години предупреждаваха, че монополизмът е пагубен, имайки предвид Русия, изтъква изданието.\n\r\nИзточник от българската делегация обяснил, че рязката промяна в позициите на София и Брюксел се дължи до голяма степен на опасения по повод непредсказуемото поведение на Турция. От верен стратегически съюзник на Запада и преден пост на НАТО Турция се превърна в \"шантажист на ЕС\" във връзка с миграционната криза и стана едва ли не парий според критериите на САЩ. И е напълно вероятно в отговор на евентуални западни санкции Анкара да блокира доставките на газ в Европа от Русия през \"Турски поток\". Затова според източника е било решено, че южната тръба към Европа е по-добре да мине през България, която при това мечтае да стане нов газов хъб, пише всекидневникът.\n\r\n\"Независимая газета\" обаче препоръчва на руските власти да действат прагматично и да настояват пред българското правителство и ЕС за \"железни\" гаранции, че строежът на газопровода няма да бъде спрян. \n\r\nИзданието припомня в тази насока изявление на руския външен министър Сергей Лавров от януари, че газопроводът \"Турски поток\" може да бъде продължен към страните от ЕС, само ако Москва получи от Европейската комисия \"железни\" гаранции, че те няма да изиграят същия номер, както стана с \"Южен поток\" спрямо България\".\n\r\nНе е зле впрочем руските власти да повдигнат темата за обезщетения заради провала на неосъществения \"Южен поток\", допълва руският вестник.", "date": "2018.05.30", "title": "Руско издание за Борисов: София иска да се реабилитира!"}
{"url": "https://www.dnes.bg/sofia/2018/05/30/vremenno-shte-prekysne-vodosnabdiavaneto-v-stolichni-kvartali.377871", "text": "На 31 май 2018 г. (четвъртък), във връзка с подмяна на спирателен кран на ул. \"Илия Георгов\" жк. \"Обеля\" II, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: бл. 241, бл. 243, бл. 234, бл. 233, бл. 231, бл. 232, бл. 229, бл. 236, бл. 239, бл. 238, бл. 237.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Дико Илиев\" ъгъла с ул. 106 пред входа на 140 СОУ.\n\r\nНа 31 май 2018 г. (четвъртък), във връзка с реконструкция на уличен водопровод на ул. \"Химитлийски проход\" жк. \"Гоце Делчев\", се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: ул. \"Химитлийски проход\", ул. \"Чужденец\", по ул. \"Метличина поляна\" от ул. \"Химитлийски проход\" до ул. \"Деян Белишки\" и бл. 48.\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Химитлийски проход \" ъгъла с ул. \"Метличина поляна\".\n\r\nНа 31 май 2018 г. (четвъртък), във връзка с подмяна на пожарен хидрант до бл. 22В жк. \"Сердика\", се налага спиране на водоподаването от 09:30 до 17:30 часа на клиентите на \"Софийска вода\", живеещи в района на: ул. \"Камен Андреев\" от ул. \"Гюешево\" до ул. \"Охридско езеро\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Гюешево \" ъгъла с ул. \"Камен Андреев\".\n\r\nНа 31 май 2018 г. (четвъртък), във връзка с монтаж на спирателни кранове на ул. 23 жк. \"Обеля\" 1 , се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: ул. 4, ул. 21, ул. 22, ул. 23, ул. 24, ул. 25, ул. 26.\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Ефрем Чучков\" ъгъла с ул. 4.\n\r\nНа 31 май 2018 г. (четвъртък), във връзка с подмяна на спирателен кран на ул. \"Рачка\" жк. \"Овча купел\", се налага спиране на водоподаването от 09:30 до 17:30 часа на клиентите на \"Софийска вода\", живеещи в района на: ул. \"Рачка\" от ул. \"Народен герой\" до ул. \"Паскал Тодоров\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Рачка\" ъгъла с ул. \"Долно село\".\n\r\nНа 31 май 2018 г. (четвъртък), във връзка с подмяна на сградно водопроводно отклонение на ул. \"Реката\" с. Чепинци, се налага спиране на водоподаването от 09:30 до 16:00 часа на клиентите на \"Софийска вода\", живеещи в района на: ул. \"Реката\" от ул. \"Радост\" до ул. \"Георги Никифоров\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Реката\" срещу №25.\r\nНа 31 май 2018 г. (четвъртък), във връзка с изграждане на сградно водопроводно отклонение на ул. \"Резньовете\" местност \"Гърдова глава\", се налага спиране на водоподаването от 10:00 до 22:00 часа на клиентите на \"Софийска вода”, живеещи в района на:\r\nул. \"Резньовете\" от ул. \"Чукар\" до ул. \"Панчарица\"\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Резньовете\" ъгъла с ул. \"Чукар\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.30", "title": "Временно ще прекъсне водоснабдяването в столични квартали"}
{"url": "https://www.dnes.bg/obrazovanie/2018/05/30/glavoblyskanica-za-12-klas-ima-li-takyv-usporednik.377867", "text": "И в МОН не са безгрешни: Оказва се, че не само матурата по български език и литература е сгрешена. Зрелостниците, които са решавали задачи по математика на 23 май също са се сблъскали с грешна задача. \n\r\nВ случая задачата във въпрос 18 е спорната. Тя гласи:\r\n\n\r\nТака описан успоредник не съществува. В задачата са зададени параметри на по-малката страна и на по-малкия диагонал, които образуват ъгъл 60°. Като се направи сметка, излиза, че другата страна на успоредника се оказва още по-малка от по-малката, обясняват математици пред \"\".\r\r\n                    \r\n                    \"Задачата има за цел да провери косинусовата теорема. Това е задача, която съдържа в условието си фактическа грешка, но тя нито пречи, нито помага за решаването на задачата. Косинусовата теорема може да се приложи само за половинката на диагонала, който се търси. Задачата не е за построение\", отговориха от министерството на образованието.\r\n77% от абитуриентите дори са дали верния отговор. Тази задача носи 3 точки. Ще се търси персонална отговорност на този, който е допуснал грешката, казаха още от министерството.\r\n\"Ученикът ще трябва да провери има ли такъв успоредник, така ще е загубил време, вместо бързо да отиде на следващата задача. Авторите трябва да дават коректни задачи, за да няма смут. Математиката не иска адвокати\", казаха още специалисти по математика и родители.\r\n\"Ако забравиш за думата \"по-малката\" страна, а е просто \"една\" от страните, задачата може да се реши без проблем. Успоредник обаче наистина не съществува. Има формална грешка, недоглеждане от хората, които съставят теста, и това никой не го отрича”, потвърди и шефът на Управителния съвет на Съюза на математиците в България проф. Николай Николов.\r\nДо 8 юни е срокът за проверяване на изпитните работи. Обявяването на резултатите пък е до 13 юни.", "date": "2018.05.30", "title": "Главоблъсканица за 12 клас: Има ли такъв успоредник?"}
{"url": "https://www.dnes.bg/notifikacii/2018/05/30/4-greshki-v-ejednevieto-ot-koito-pylneem.377840", "text": "Установяването на покачване на теглото, винаги води до чувство на неудовлетвореност. Липсата на физическа активност е сред най-често срещаните причини за напълняване, но има и други фактори като например слънчевата светлина.\r\nВярвате или не, учени смятат, че хората, които са изложени на ярка светлина в сутрешните часове, имат по-нисък индекс на телесна маса от тези, които се радват по-малко на слънчевите лъчи. Доказано е, че дори 20-30 минути естествена светлина влияе върху индекса на телесната маса.\r\nНо кои други 4 грешки в ежедневието може да повлияят върху нашето здраве и красота?\r\n\r\nВсички знаем за правилото да не се храним след 18:00. Въпреки че е трудно за спазване, все пак е добре последното хранене за деня да не е по-късно от 20:00 часа. Някои хора хапват нещо малко непосредствено преди лягане, което несъмнено води до покачване на теглото.\rСъщо така късните хранения крият риск от повишаване нивата на холестерола, инсулина, както и до негативни последствия върху хормоналните маркери. Не забравяйте, че ако вашият калориен прием е много по-голям от това, което изгаряте, това ще доведе до напълняване.\r\n\r\nОбичате кафето и пиете от него през целия ден, дори в късния следобед? Дори и да не ви се отразява на качеството на съня, според специалисти има връзка между консумацията на напитката, количеството ѝ и наддаването на излишни килограми.\r\n", "date": "2018.05.30", "title": "4 грешки в ежедневието, от които пълнеем "}
{"url": "https://www.dnes.bg/obshtestvo/2018/05/30/plosyk-progresiven-nujda-ot-reforma-ima.377868", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУчени от Българската академия на науките настояват за цялостна реформа на данъчната политика, която според нов доклад за икономическо развитие и политики не работи ефективно. Има ли реални аргументи за отпадане на плоския данък и въвеждането на по-високи данъци за богатите?\r\n \r\n\"Ние настояваме за академичен и обществен дебат, който да прерасне в решение. Дебатът трябва да обхване икономическите среди, профсъюзите, работодателите и държавата. Никакви сериозни промени в данъчната система не трябва да се вършат прибързано. Пропорционалното облагане не означава ниско облагане\", поясни икономистът доц. Виктор Йоцов от Икономическия институт при БАН.\n\r\n                    \r\n                    \r\nВ студиото на \"България сутрин\" финансистът Мика Зайкова отбеляза, че и малкото пари, които събира данъчната ни система, не могат да бъдат оползотворени. \n\r\n\"Говорим за цялостна реформа в данъчната система. Диференцираното ДДС дава много добри резултати. Няма пряка връзка между данъчната система и инвестициите в страната. Бизнесът смята, че в чужбина е по-добре да се развива, заради ширещата се корупция в страната ни\", посочи Зайкова.  \n\r\nИкономистът Владимир Каролев също се съгласи, че е по-важна съдебната система в една държава от данъчната. \n\r\n\"Докладът на БАН беше приятна изненада. Съгласен съм, че трябва да се направи структурна реформа, пенсионна реформа и да се разбие монополът на НЗОК. Но нямаше анализ на данъчната система в този доклад. Фокусът е, че облагането на различните строеве е нечестно\", обобщи той. \n\r\n\"Човек трябва да плаща пропорционално на това, което изкарва. Когато данъкът е висок, то той се разпределя от държавата. Ако държавата можеше да управлява по-добре парите ни, то още щяхме да сме Народна Република България. Човек работи повече, като гледа съседа си и вижда, че той изкарва повече пари, защото работи повече\", подчерта още Каролев.\n\r\nПо думите на доц. Йоцов да се бори неравнопоставеността в доходите с данъчната система е глупост. \n\r\n\"Ако съчетаем прогресивната данъчна система с диференциация на ДДС и необлагаем минимален данък ще отбележим прогрес\", завърши доц. Виктор Йоцов пред .", "date": "2018.05.30", "title": "Плосък, прогресивен... Нужда от реформа има!"}
{"url": "https://www.dnes.bg/kino/2018/05/30/solo-istoriia-ot-mejduzvezdni-voini-pobedi-dedpul-2.377879", "text": "Вторият самостоятелен поред филм за герой от популярната поредица - \"Соло: История от Междузвездни войни\" съвсем очаквано оглави списъка от най-гледаните филми у нас, сочат обобщените данни от киносалоните.\r\nПриключенията на Хан Соло и вторият му пилот - Чубака, познати от започналата през 1977 година сага \"Междузвездни войни\", разказани сред криминалния подземен свят на далечната Галактика, са гледани от 20 766 зрители и има 244 049 лева приходи за първите три дни на екраните у нас, като това са три пъти по-ниски приходи и зрители от българската премиера на последната засега част от сагата през декември миналата година.\r\nНа втора позиция е екшънът \"Дедпул 2\", който продължава историята на героя на Райън Рейнолдс. За десетте дни на екраните приключенията на Уейд Уилсън са гледани от 62 512 зрители и имат 628 950 лева приходи.\r\r\n                    \r\n                    Трето място в топ 10 е за \"Чаровният принц\". Канадската анимация за Филип Чаровния, който трябва да намери истинската си любов преди да стане на 21 години, е от десет дни на екраните у нас и за това време са я гледали 13 392 зрители и има 129 921 лева приходи.\r\nЧетвърта позиция е за българския \"Революция Х\". Филмът, който продължава историята на групата от популярния телевизионен сериал с турнето й по Черноморието, е гледан от 37 132 зрители и има 312 049 лева приходи за трите седмици на екраните у нас.\r\nНа пето място е екшънът \"Отмъстителите: Война без край\", създаден по комиксите на Джак Кърби и Джим Старлин. Филмът, проследяващ третото обединяване на героите и злодеите, които трябва да се бият с титана Танос, е на екраните у нас вече пет седмици, като е гледан от 140 118 зрители и има 1 593 626 лева приходи от билетите им.\r\nШесто място е за комедията \"Зад борда\" - римейк на едноименния филм от 1987 година. Превръщането на героя на Еухенио Дербес в грижовен баща и работник на три места след плейбойския му период е гледано от 12 792 зрители и има 127 457 лева приходи за трите седмици у нас.\r\nСедма позиция е за екшъна \"Такси 5\". Приключенията на Силвен Маро - парижки суперполицай, командирован в Марсилия, който трябва да работи с племенника на познатият таксиметров шофьор Даниел от предишните филми от поредицата, са гледани от 74 737 зрители и са събрали 656 901 лева приходи за близо два месеца по екраните у нас.\r\nНа осмо място е игрално-анимационната история \"Зайчето Питър\". За девет седмици филмът по книгата на Биатрикс Потър от 1901 година за фермата на г-н Томас Макгрегър е гледан от 85 416 зрители и има 701 591 лева приходи.\r\nДевето място е за комедията \"Диагноза: Секси!\" с Ейми Шумър. Случващото се с Рене Бенет след лек инцидент във фитнеса е проследено от 14 782 зрители за петте седмици по екраните у нас, като събраните приходи от билети са 133 853 лева.\r\nДесето място е за анимацията \"Пчеличката Мая: Игрите на меда\". Продължението на филма отпреди четири години, в което Мая предизвиква кралицата на Бъзтрополис в \"игрите на меда\", е гледано от 22 632 зрители и има 203 502 лева приходи за месец и половина на екраните у нас.", "date": "2018.05.30", "title": "\"Соло: История от Междузвездни войни\" победи \"Дедпул\" 2"}
{"url": "https://www.dnes.bg/temida/2018/05/30/borislav-bal-ne-vidia-a-myjyt-koito-go-namushka-na-svoboda.377865", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъдът пусна под домашен арест мъжа, който преди дни наръга 18-годишния Борислав Великов в столичен тролей. \n\r\nПотърпевшият е разочарован от решението на магистратите, а адвокатите му са в готовност да обжалват.\n\r\n\"Отвори ми се раната малко преди бала. Лекарите ще вземат решение дали отново трябва да се шие. Трудно лягам, трудно ставам, на антибиотици съм още\", сподели пострадалият абитуриент пред .\n\n\n\r\nПрипомняме ви, че след направена забележка за непристойно поведение в градския транспорт, Борислав е нападнат от 33-годишния Георги Георгиев, който по думите на потърпевшия е крещял: \"След вас ще има други хора\".\r\n                    \r\n                    \r\n\"Започна да се саморазправя с мен. Опитах да се оправим с думи, но той реши по вандалския начин. Почна да вика и да блъска другите хора. Абсолютно никой не искаше да ми помогне, българите сме така. Той започна да блъска по вратите, за да може да избяга\", разказа още Борислав.\n\r\n\"Въобще не очаквах, че той ще извади нож, как да реагирам\", каза момчето, на което в петък му предстои матура по спорт. Борислав ще се яви на изпита, но не вижда как ще се справи, тъй като не може да използва лявата си ръка.\n\r\nБорис Борисов, който е треньор на момчето, определи решението на съда като неадекватно.\n\r\n\"Как гледа болната си майка като е наркозависим? Този човек няма място навън сред нормалните хора. Постоянна мярка докато му излезе присъдата\", настоя той.\n\r\n\"Исках да завърша в ЦСКА при Борис Борисов, да вляза в НСА и да си извадя диплома за треньор\", завърши Борислав, чието бъдеще в спорта е застрашено след тежкия инцидент.", "date": "2018.05.30", "title": "Борислав бал не видя! А мъжът, който го намушка – на свобода!"}
{"url": "https://www.dnes.bg/muzika-drugi/2018/05/30/vasko-naidenov-slatkaristika-ypsurt-muzikata-rushi-granici.377875", "text": "След успешният тур през 2017 година, родни и македонски звезди отново ще зарадват публиката и ще събарят с музиката си границата между двете държави. Тази година One Love Tour прераства във фестивал, който ще бъде безплатен.\r\n12-часова богата програма, включваща различни стилове музика, фолклор, детски театър и вокални  групи, популярни изпълнители от  двете държави, stand up комици и кулинарни  презентации ще бъдат акцентите на феста, съобщи един от организаторите Андрей Арнаудов.\r\nВодени от идеята да възродят и запазят традициите, по време на фестивала, в градовете  в България, ще бъде изградена \"Улица на занаятите\". На нея посетителите ще могат да се запознаят с древните ни и пъстри занаяти. Така ще запазим  едно безценно наследство.\r\r\n                    \r\n                    Най-голямата атракция по време на One Love Tour 2018г. е, че за първи път от старта на Фермата, ще се даде възможност, на хора извън телевизионния формат, да видят арената на игрите. Ще се изгради истинска арена и не само ще я видят, но и ще могат да премерят сили с част от участниците от Фермата, с публични личности, с телевизионни водещи и помежду  си.\r\nФестивалът One Love Tour стартира на 16 юни в Скопие, на 30 юни е в София, след което ще акостира на 21 юли в Банско, на 28 юли във Варна, на 11 август в Струмица, на 7 септември в Кавадарци, на 8 септември в Русе и завършва на 5 октомври за празника на града в Стара Загора.\r\nСтартът на фестивала на 16 юни в Скопие ще бъде в рамките на събитията, част от европредседателството на България. На откриването ще присъстват министър-председателят на Македония Зоран Заев и външният министър на България – Екатерина Захариева. Публиката ще види на сцената Златно Славейче, Любойна, Фолтин, Сашко Коцев, ансамбъл Българе, Графа, Деси Добрева, Next Time и Слаткаристика.\r\nПрограмата в София на 30 юни в Южния парк пък ще стартира с вокална група Бон-Бон, продължава с Телефон 112, а във вечерния концерт ще вземат участие Next Time, Слаткаристика, Ъпсурт и Васил Найденов.\r\nЗа всеки град програмата ще е различна. Официален водещ на фестивала ще бъде Ники Станоев, а в различните градове ще участват Оратница, Павел и Венци Венц, Криско, Тита, Ъпсурт, Влатко Стефановски, Стефан Вълдобрев и \"Обичайните заподозрени\".", "date": "2018.05.30", "title": "Васко Найденов, Слаткаристика, Ъпсурт... Музиката руши граници "}
{"url": "https://www.dnes.bg/stranata/2018/05/30/bogati-li-sme-vseki-treti-bylgarin-bavi-plashtaniiata-si.377849", "text": "Над една трета от  българите, или 34,2%, изостават с плащанията по ипотеки, наеми, сметки  за комунални услуги и други задължения, които обикновено се плащат като  месечни вноски, показват данни на Евростат.\r\n\r\n\r\r\n                    \r\n                    \r\n\r\n\r\n\r\n", "date": "2018.05.30", "title": "Богати ли сме? Всеки трети българин бави плащанията си"}
{"url": "https://www.dnes.bg/stranata/2018/05/30/pri-lipsata-na-kadri-babite-sgyvat-charshafite-po-moreto.377848", "text": "Масово наемане на пенсионери за обслужващ персонал тече в хотелите и ресторантите по морето. Това съобщи пред \"Монитор\" директорът на Института за анализи и оценки в туризма Румен Драганов.\n\r\nПричината за назначаването на хора в пенсионна възраст за оправяне на легла и миене на чинии е липсата на кадри в курортите. Наемането им обаче не решава проблема, тъй като с напредването на възрастта служителите ставали по-неработоспособни. Освен това се появяват ред здравословни проблеми, които не им позволявали да изпълняват задълженията си.\n\n\n\r\nКъм момента липсата на персонал по морето е около 15%, но реалният недостиг ще си проличи в началото на юни, когато започва и активният сезон, обясняват експертите.\r\n                    \r\n                    \r\nОсновен проблем за стагнацията в туризма е прекъсната връзка между образование и реализация на учениците. \"Голяма част от завършващите езикови гимназии не знаят, че имат професионално образование, т.е. те могат да работят като екскурзоводи\", обясни Драганов.\n\r\nБизнесът по морето има нужда от хора с френски, английски, немски, чешки и полски езици. Най-сериозно раздвижване в обявите за работа се наблюдава в сектор ресторантьорство.", "date": "2018.05.30", "title": "При липсата на кадри... Бабите сгъват чаршафите по морето"}
{"url": "https://www.dnes.bg/sofia/2018/05/30/30-leva-za-pregled-na-dete-v-speshnoto-na-bolnica.377853", "text": "За преглед на 5-годишно дете в спешния кабинет на ИСУЛ са поискани 30 лв., сигнализира бащата на момиченцето.\r\nМъжът твърди, че състоянието на детето му е било спешно, а дежурният лекар – че е неотложно. \r\nСлучаят е от 15 май –  Инес се буди със силни болки в дясното ухо. Родителите ѝ я завеждат в единствения дежурен кабинет за София – в ИСУЛ. След прегледа лекарката ги насочва към регистратурата, където трябва да платят 30 лева.\r\n\"Определено беше спешен случай. Наглото отношение на въпросната лекарка ме накара да бъда афектиран в ситуацията и отказах да заплатя. Детето е на 5 години и би трябвало да бъде освободно от всякакви плащания\", категоричен е бащата Даниел Тодоров.\r\r\n                    \r\n                    Лекарката от ИСУЛ, прегледала 5-годишната Инес коментира пред bTV, че детето е било с възпаление на едното ухо, което не е спешно състояние.\r\nСпоред стандарта за спешна медицина, независимо от годините, когато състоянието на пациента е неотложно, прегледът се заплаща.\r\n\"Дете посред нощ да дойде с болка в ухото си е спешен случай отвсякъде. От друга страна, ние сме и търговско дружество, а според Закона за здравето спешно състояние е това, което води до непосредствено застрашаване на живота на болния\", коментира изпълнителният директор на \"Царица Йоанна – ИСУЛ\" проф. Бойко Коруков.\r\nЗа последната година загубите на ИСУЛ от пациенти, които не са спешни, са близо милион и половина лева. \r\n\"За съжаление, ще има все повече такива случаи, защото лечебните заведения излизат извън техните лимити и карат пациентите да заплащат, което е абсолютно нередно\", посочи Христина Николова, юрист в Център защита правата в здравеопазването. \r\nСлед ИСУЛ Инес е прегледана в \"Пирогов\", където по думите на бащата пари не са им поискани. Здравното министерство започва проверки по случая.", "date": "2018.05.30", "title": "30 лева за преглед на дете в Спешното на болница!?"}
{"url": "https://www.dnes.bg/zvezdi/2018/05/30/mari-fredrikson-na-60-glasyt-na-rokset.377788", "text": "\n\r\nНа днешния 30 май своя 60-ти рожден ден празнува популярната шведска певица Мари Фредриксон.\n\r\nРодена през 1958 година в Швеция, Нейната активна кариера започва в средата на 70-те години на XX век, но става най-популярна като част от поп-рок дуото \"Роксет\", заедно с Пер Гесле.\n\r\nЗа първи път двамата се срещат в родния си град Халмщад през лятото на 1977 и години по-късно поставят началото на един от най-популярните дуети в Европа в края на XX век.\n\r\n\n\r\nМари е най-малкото от общо 5 деца в семейството.\n\r\nЛюбовта й към музиката идва още от дете, като за свой първи вдъхновител определя Оливия Нютън-Джон. \r\n                    \r\n                    \r\nКогато е на 17 започва да играе в малък местен театър.\n\r\nВъпреки че се познава с Пер Гесле още от края на 70-те и дори двамата работят заедно в музикални проекти, едва през 1986 година те създават Роксет. Следват редица хитове, които се нареждат до №1 в класациите.\n\r\nПевицата бе диагностицирана с мозъчен тумор и се подложи на лечение срещу заболяването през 2002 г. \n\r\nПрез януари 2003 година, заради заслугите си към развитието на културата и представянето на Швеция по цялото земно кълбо, крал Карл Густав ХVІ награждава \"Роксет\" с почетен знак и кралска синя лента.\n\r\nОсвен с Роксет, Мари има и богата солова кариера. В годините, когато тя се бори с болестта,  съумява да издаде и солов албум на английски език - \"The change\". Той влита бързо в шведските класации под номер едно и добива златен статут.\n\r\nСлед дълга пауза заради лечението на Мари, Роксет отново започнаха да концертират през 2011 г. и дори направиха турне, което мина и през България. През 2016 година обаче, заради лекарска препоръка, дуетът отмени концертите си и на този етап сложи край на кариерата си.\r\n", "date": "2018.05.30", "title": "Мари Фредриксон на 60: Гласът на \"Роксет\""}
{"url": "https://www.dnes.bg/sofia/2018/05/30/otkriha-29-nelegalni-migranti-vyv-filipovci.377856", "text": "29 нелегални мигранти са били заловени в софийския квартал \"Филиповци\". Между мигрантите има и деца, като най-малкото от тях е на 4 години, съобщава Нова тв.\r\nВ момента те са задържани в 9-то РУП и полицаите търсят преводач, за да разберат откъде са. \r\nНеофициално информацията е, че може да са от Пакистан или Афганистан.\r\nЗадържани са при рутинна проверка във \"Филиповци\" в различни къщи и е установено, че са без документи.", "date": "2018.05.30", "title": "Откриха 29 нелегални мигранти във \"Филиповци\""}
{"url": "https://www.dnes.bg/video-prognoza/2018/05/30/nastroivame-se-na-liatna-vylna-toplo-no-shte-ima-i-oblaci.377851", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Настроили сме се на лятна вълна, така ще бъде и през днешния ден. В Централна и Източна България ще има разкъсана облачност. Повече ще бъдат слънчевите лъчи над Западна България. Валежи няма да има, а облачността ще бъда разкъсана.\n\r\nТова прогнозира синоптикът на Симеон Матев в сутрешния блок на телевизията. Според прогнозата му в Сандански се очаква живакът да прескочи 30 градуса.\n\r\n\"Ще духа вятър от североизток, който ще е малко по-силен в източната половина на страната. Повече ще бъдат облаците по морето преди обед. Намираме се в период от годината, в който слънцето е най-силно, защото е доста високо. Не подценявайте силата на слънчевите лъчи през тези дни\", каза още Симеон Матев.\r\nСиноптикът посочи в \"България сутрин\", че към Балканите се пренасят топли въздушни маси от юг, затова се очаква петък да бъде един от най-топлите дни - с температури до 33-34 градуса.\n\r\nУтре облачността отново ще бъде разкъсана, а температурите бавно ще се покачват. В събота и неделя те ще се понижат с 2-3 градуса, но ще останат по-високи от обичайното. Условия за превалявания ще има само в Западна България и то над планините, стана ясно още от прогнозата на синоптика.\n\r\n ", "date": "2018.05.30", "title": "Настройваме се на лятна вълна. Топло, но ще има и облаци"}
{"url": "https://www.dnes.bg/televizia/2018/05/30/spomen-za-deportiranite-evrei-v-edno-frensko-selo.377707", "text": "Седми епизод от седми сезон на сериала \"Едно френско село\" ни пренася към декември 1945: Даниел и Ортенс спорят, докато чакат визитата на Текиеро.\r\n30 години по-късно Текиеро, който вече работи като млад хирург, пристига за да посети Даниел, но го обвинява за депортираните на евреите от училището във Вилньов през 1942 година.\r\nГледайте \"Едно френско село\" всеки делничен ден от 20.30 часа по телевизия .\r\n ", "date": "2018.05.30", "title": "Спомен за депортираните евреи в \"Едно френско село\""}
{"url": "https://www.dnes.bg/usa/2018/05/30/oon-obsyjda-obstrela-sreshtu-izrael-ot-ivicata-gaza.377857", "text": "Съветът за сигурност на ООН се събира днес по искане на САЩ, за да обсъди ракетния и минометен обстрел срещу Израел от ивицата Газа, предаде Франс прес, като се позова на дипломати.\r\nСАЩ разпространиха чернова за декларация на Съвета, осъждаща \"най-остро безразборния ракетен обстрел от палестински екстремисти в ивицата Газа срещу Израел\".\n\n\n\r\nСрещата е планирана за 15 часа местно време (19 ч. по Гринуич). Очаква се специалният пратеник на ООН за Близкия изток Николай Младенов да запознае членовете на Съвета за сигурност с обстановката.\r\nВчера израелската армия порази десетки мишени в ивицата Газа в отговор на масиран обстрел срещу Израел с ракети и снаряди. Израелската армия съобщи, че при него са били ранени трима израелски войници. Няма информация за убити или ранени от палестинска страна.\r\r\n                    \r\n                    По израелски данни палестински екстремисти са изстреляли около 100 ракети срещу еврейската държава, като поне 35 от тях са били прехванати от израелската система за противовъздушна отбрана. Израелската армия е поразила 40 цели в ивицата Газа, отбелязва ТАСС.\r\nВъоръжените крила на групировките \"Хамас\" и \"Ислямски джихад\" разпространиха необичайно общо комюнике, в което поеха отговорност за обстрела. Те заявиха, че причина за него са неотдавнашните израелски атаки срещу техни позиции в Газа.\r\n\"Минометният обстрел от страна на палестинските екстремисти е засегнал цивилни обекти в Израел, включително детска градина\", заяви американската посланичка в ООН Ники Хейли. \"Съветът за сигурност трябва да е възмутен и да реагира на поредното насилие срещу невинни израелски граждани. Палестинските ръководители трябва да отговарят за това, което допускат в Газа\", заяви Хейли, цитиран от БТА.\r\nСнощи израелските ВВС нанесоха удари в ивицата Газа. Това стана в отговор на пореден палестински обстрел по израелска територия. Телевизия \"Ал Арабия\" съобщи, че вечерта от Газа са били изстреляни ракети срещу Южен Израел, като някои достигнали градовете Ашкелон и Нетивот.\r\nПо-рано арабски телевизии съобщиха, че с посредничеството на Египет е било договорено спиране на огъня. Според \"Ал Арабия\", която се позовава на групировката \"Ислямски джихад\", примирието в Газа би трябвало да влезе в сила в полунощ. По данни на телевизия \"Скай нюз - Арабия\" обаче израелски представители отричат да е постигнато каквото и да било примирие.", "date": "2018.05.30", "title": "ООН обсъжда обстрела срещу Израел от ивицата Газа"}
{"url": "https://www.dnes.bg/stranata/2018/05/30/zastroiavat-i-rupite-s-kyshti-za-gosti-na-300-metra-ot-izvorite.377860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИнвеститор ще строи къщи за гости край минералните извори в местността Рупите. Намерението му обаче предизвика силното недоволство на местните хора, според които евентуалното строителство ще засегне природните дадености в района.\n\n\r\nВ група във Facebook, озаглавена \"SAVE RUPITE\", около 4 000 души вече изразиха категоричното си несъгласие с каквито и да е строителни дейности край храма на пророчицата Ванга, съобщава.\r\nМинералните извори в Рупите са популярни в цял свят. Лечебната им сила привлича туристи отвсякъде. Идеята на бизнесмена Валентин Парапунов е да построи 10 къщи за гости, като предвиденото за тях място е на около 300 метра от изворите. Според Парапунов природата няма да бъде засегната по никакъв начин.\r\r\n                    \r\n                    Посетителите на минералните извори обаче не вярват на обещанията му. Според тях започне ли строеж край изворите, те ще загубят красотата си.\r\n10-те къщи за гости попадат в защитена територия. Инвеститорът обаче е категоричен, че законови пречки за построяването им няма.\r\nКметът на Петрич Димитър Бръчков заяви, че строителят е минал всички законови процедури и няма пречки да осъществи намеренията си.\r\nГрадоначалникът добави, че изворите няма да бъдат засегнати, и уточни, че снимките във Facebook, според които строителството на къщите е започнало, са заблуждаващи, тъй като на тях става дума за археологически проучвания предшестващи същинския строеж на къщите.\n\r\n ", "date": "2018.05.30", "title": "Застрояват и Рупите с къщи за гости... на 300 метра от изворите"}
{"url": "https://www.dnes.bg/technology/2018/05/30/facebook-iska-da-kupuva-golemi-kompanii.377886", "text": "Facebook вярва, че може да придобие други големи компании, без да се сблъска с антитръстови главоболия, ако най-голямата социална мрежа в света избере да навлезе на нови пазари, заяви главният оперативен директор на Facebook Шерил Сандбърг, цитирана от Ройтерс. \r\nСандбърг получи въпроси от журналисти по време на Code Conference относно това дали заради размера си в бъдеще Facebook ще успява да получава разрешения да придобива компании, както преди време купи фирмата за виртуална реалност Oculus и чат приложението WhatsApp.\n\r\n„Наистина зависи за какво говорим. Ако е нещо, което не е основна част от нещата, които правим, и е в нова област, както беше Oculus, смятам, че вероятно ще можем“, обясни Сандбърг.\r\r\n                    \r\n                    Тя не даде индикации за сделка, която предстои, \r\nFacebook, една от най-големите компании по пазарна капитализация в света, се разрасна толкова отчасти чрез придобивания. През 2014 г. тя купи WhatsApp за 22 млрд. долара, а Oculus – за 3 млрд. долара, но от тогава не е правила подобни придобивания. През 2012 г. тя купи Instagram за 1 млрд. долара.\r\nРегулаторите в ЕС изразиха притесненията си за план на Facebook и WhatsApp, с който да започнат да споделят телефонни номера и други данни.\r\nСандбърг заяви, че споделянето на данни между двете мрежи носи ползи, например залавянето на хора, които злоупотребяват и тормозят деца.\r\n ", "date": "2018.05.30", "title": "Facebook иска да купува големи компании "}
{"url": "https://www.dnes.bg/sofia/2018/05/30/strelba-signali-a-myjyt-s-pistoleta-v-borisovata-si-e-tam.377872", "text": "Месец след като срещу него бяха подадени сигнали, мъжът, размахващ пистолет в Борисовата градина в София все още си е там. \r\nЗа Димитър Кисьов, който е начело на клуб във Федерацията по лека атлетика, още преди месец стана ясно, че заплашва минувачи в Борисовата градина и рисува кървави кръстове в парка.\n\r\nХората, които живеят в района на Борисовата градина, се оплакаха, че ги напада и заплашва. Една от потърпевшите дори твърдеше, че е стрелял по домашния й любимец. Жалби има, както в полицията, така и в общината.\r\nПроблемът обаче вместо да се решава, изглежда се задълбочава. По дърветата в парка се появяват нови и нови кървави кръстове. Граждани заявяват, че са нарисувани над 250 дървета.\r\r\n                    \r\n                    \"Махнахме от началото на месеца листовките, които той разлепяше по дърветата. Това подлежи на санкция\", заяви пред Нова тв Димитър Данчев, директор дирекция \"Зелена система\". \r\n\"Повдигнати са обвинения и от полицията, и от общината. Ако поискат от нас съдействие, ще съдействаме\", заяви още той.", "date": "2018.05.30", "title": "Стрелба, сигнали, а мъжът с пистолета в Борисовата си е там"}
{"url": "https://www.dnes.bg/technology/2018/05/30/zashto-kompaniite-se-provaliat-v-socialnite-mreji.377889", "text": " \r\n„Някак си Twitter се превърна в канал за потребители, които не са доволни от различни компании и организации“, твърди Линдзи Мензиес, изпълнителен директор на дигиталната маркетингова агенция 8 Million Stories (8MS), която се занимава със съветване на различни организации за правилното управление на социалните им медии.\r\nТя добавя, че това прави потребителите много по-взискателни към исканията и очакванията им. Мензиес казва още, че Twitter някак дава усещането на потребителите, че мненията им ще бъдат чути бързо и отговорите на компаниите също няма да закъснеят.  \r\nНо голяма част от компаниите все пак не успяват да се справят със социалните си медии и мрежи. Причините за това са много и разнообразни.\r\nMензиес смята, че една от тях се крие в натиска, който компаниите усещат, да имат участие във всички социални медии и да бъдат активни по всяко време, предава CNN.\r\nБизнесът трябва да помисли как точно иска да представи себе си като бранд пред клиентите и какво точно иска да прави за тях, за да може да подбере точната платформа за социалната си медия.\r\nСпоред Уейн Гутри, съосновател на дигиталната консултантска агенция Fearlessly Frank, социалните медии далеч не са само канал, по който да се изпращат съобщения.\r\n„Социалните медии се отнасят много повече до поведението, отколкото до комуникацията“, добавя още той и пояснява, че освен от диалог, потребителите имат нуждата да виждат, че организациите и компаниите наистина работят за тях и че се справят с проблемите.\r\nГутри обобщава, че да бъдеш ясен и прозрачен към клиентите не е лесно и изисква голяма отдаденост и ресурси, тъй като фирмите трябва да събират и боравят с информацията бързо.\r\nНе бива да се пренебрегва и фактът, че използването на социални медии изисква и чисто технически умения, твърди Джак Бармби, изпълнителен директор на Gnatta, CRM компания.\r\nСпоред него технологиите също затрудняват правилното използване на социалните медии, тъй като по-голямата част от медиите са създадени за индивидуалните потребители, а не за да целите на бизнеса.\r\nКакво значат данните и какви шансове предоставя Instagram вижте в продължението на материала в .", "date": "2018.05.30", "title": "Защо компаниите се провалят в социалните мрежи"}
{"url": "https://www.dnes.bg/sofia/2018/05/30/salmonela-v-stolichni-gradini-tyrsi-se-iztochnikyt.377874", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДесетки деца от няколко столични градини са заразени със салмонела. Това е станало след консумация на храна, която е била доставена от една и съща кухня. Любка Домузова е родител на момче, което вече е прекарало болестта. Тя сподели, че симптомите са били много тежки и е последвало лечение в болница.\n\r\nДомузова обясни, че веднага след диагнозата са започнали да търсят източника на заразата и откъде идва тя.\n\r\n\"За нас най-вероятната причина като родители беше, че някъде е хапнал нещо, което ние не сме яли. Единственото място това да се случи беше в детската градина\", разказа майката на 4-годишния Тошко.\n\r\nДомузова допълни още, че след това е разбрала за още случаи на заразени деца, а крайната бройка, за която тя знае, е 4 детски градини. \r\n                    \r\n                    \r\n\"Това са 4 детски градини с деца, които никога не сме срещали, не сме имали нещо общо. Всъщност общото беше детската кухня\", обясни Домузова пред камерата на .\n\r\nТя обаче каза, че въпреки това реално към този момент все още няма официален резултат откъде е дошла инфекцията, въпреки че органите са започнали работа по този случай веднага. По думите на Любка Домузова контролът явно е недостатъчен.\n\r\n\"Единственият начин да са сигурни било с проба от самата храна, съответно такава проба не се пази повече от 24 часа. Самата диагноза пък излиза няколко дни по-късно\", каза още тя в ефира на \"България сутрин\".\r\n ", "date": "2018.05.30", "title": "Салмонела в столични градини. Търси се източникът"}
{"url": "https://www.dnes.bg/politika/2018/05/30/bsp-i-gerb-pak-se-hvanaha-za-gushite-zaradi-galiche.377888", "text": "Изборите за кмет на село Галиче отминаха, но страстите на политиците около тях не стихнаха.\n\r\nБСП и ГЕРБ за пореден път си отправиха взаимни обвинения в лъжи, като този път се стигна дори дотам, че \"червената\" шефка Корнелия Нинова отсече: \"Единственият официално признат от българския съд лъжец е премиерът и действащият председател на Съвета на ЕС Бойко Методиев Борисов\".\n\n\n\r\nПовод за гнева й стана изказването на Тома Биков от ГЕРБ, че БСП са излъгали, че са дописвани хора в изборните списъци в Галиче.\n\r\n\"Всеки е свободен човек да каже оттук каквото е преценил за добре. Предупреждаваме ви, че отсега нататък не три пъти, един път ако кажете, че „БСП за България“ лъже, ще ви напомня ред факти. Когато казвате, че „БСП за България“ лъже, моля да се придържате към фактите и решенията на българския съд\", отсече соцлидерката, а зам.-шефът на парламента Емил Христов заяви, че няма такова решение за премиера на българския съд с такова определение и коментира, че Нинова е нарушила правилника.\r\n                    \r\n                    \r\nА тонът за скандала даде нейният заместник Крум Зарков, който настоя, че вече трето десетилетия процъфтяват порочните практики за купен и корпоративен вот по време на избори.\n\r\n\"Професионални изборджии просят с гласове. Кметове и областни управители се ангажират с конкретни резултати, работодатели провеждат изборни оперативки и профилактики на своите работници. Това вече на никой не прави впечатление\", коментира той. Според него изборният процес е делегитимиран, резултатите изкривени, а хората са отчуждени от политическия живот и все по-малко от тях намират смисъл да гласуват.\n\r\nОсвен това изборите в Галиче се превърнали в символ.\n\r\n\"Тежкият златен ланец и победоносно вдигнатата чаша с уиски са регалиите на местната власт в Галиче. Това е така от години и ще продължи да бъде така. Бившият кмет, осъден на четири години и половина затвор за отвличане, побой и грабежи, Ценко Чоков активно участва и допринесе за избора на кандидата на ГЕРБ, негов личен приятел и близък съратник. Представители сме телефонните номера, от които въпросният Ценко Чоков се е обаждал на хора в изборния ден и непосредствен опреди него\", каза Зарков.\n\r\nТома Биков пък му отговори, че ако левицата иска да печели избори, трябва да има кандидати и допълни, че от общо 28 частични местни избори ГЕРБ е регистрирала 24 кандидати, БСП - 13, а ДПС – 17.\n\r\nСпоред него никой няма право да делигитимира изборите и да внушава, че те нямат никакво значение, защото в България е една от високите изборни активности, което в никакъв случай не говори за липса на интерес и апатия сред избирателите.", "date": "2018.05.30", "title": "БСП и ГЕРБ пак се хванаха за гушите заради Галиче"}
{"url": "https://www.dnes.bg/televizia/2018/05/30/stanislav-grabna-100-bona-i-titlata-masterchef.377894", "text": "\n\r\nСтанислав Райчев спечели титлата MasterChef, голямата награда от 100 000 лева и стипендия за Le Cordon Bleu в Лондон на големия финал на готварското риалити. \r\nТой надделя над Цветомира Ванчева в равностоен дуел, като грешките и на двамата бяха минимални.\r\nТой впечатли Андре Токев, Петър Михалчев и Лео Бианки със смели и иновативни идеи, придружени с много техника в чиниите. Дори и останалите участници бяха учудени на неговите презентации, които достигнаха своя връх именно на финала.\r\nПред погледите на съпругата си Цветомила и сина си Златомир, своите колеги от пожарната в Бургас и тези от кулинарното шоу, той вкара модерна българска нотка в своето авторско четиристепенно меню и завоюва сетивата на журито.  \r\r\n                    \r\n                    Райчев по професия е пожарникар, но явно уменията му в кухнята не отстъпват. \r\nДиректорът на академия Le Cordon Bleu в Лондон – Chef Емил Минев, го поздрави за страхотното постижение, което ще промени живота му и изрази нетърпението си да го посрещне в европейската столица на кулинарията. ", "date": "2018.05.30", "title": "Станислав грабна 100 бона и титлата MasterChef"}
{"url": "https://www.dnes.bg/football/2018/05/30/mesi-zagria-za-svetovnoto-mushna-hettrik-na-slabaci.377880", "text": "Аржентина смачка Хаити с 4:0 в контролна среща, която е част от подготовката на отбора за Мондиала в Русия. Голямата звезда на тима Лео Меси бе над всички и на практика сам изработи победата за родината си, след като наниза три попадения и асистира за още едно.\n\r\nИмаше очаквания, че той ще пропусне мача, за да не се рискува да се контузи, но в крайна сметка Лео излезе като титуляр. \n\r\nОще в 17-ата минута той успя да открие резултата за родината си, след като бе точен от дузпа, която бе отсъдена за нарушение срещу Ло Селсо в наказателното поле. До почивката нямаше повече попадения, макар че аржентинците направиха сериозни пропуски пред вратата на своя опонент.\n\r\nВ 58-ата минута обаче Меси удвои, след като бе точен при добавка, след като преди това удар на Пласиде бе избит от противниковия вратар. В 66-ата минута той оформи хеттрика си в мача и покачи резултата на класическото 3:0. Павон се справи без проблеми с отбраната на противника и видя своя съотборник, който от близка дистанция не пропусна да реализира.\r\n                    \r\n                    \r\nВ 69-ата минута Агуеро оформи крайния резултат след пас на Меси и на практика до края срещата просто се доиграваше.\n\r\nНа 8 юни Аржентина ще срещне Израел в следващата си контрола преди старта на Световното първенство.\r\n", "date": "2018.05.30", "title": "Меси загря за Световното, мушна хеттрик на слабаци"}
{"url": "https://www.dnes.bg/stranata/2018/05/30/pak-katastrofa-s-uchilishten-bus-dete-e-leko-raneno.377891", "text": "Поредна катастрофа с училищен автобус е станала вчера. При инцидента в маданското село Равнища е пострадало леко 5-годишно дете.\r\nДо катастрофата се стигнало след като лек автомобил \"Фолксваген Поло\" се ударил в автобуса. \r\nСпоред първоначални данни от полицията зад волана на автомобила е бил 33-годишен мъж, който се движел с несъобразена скорост спрямо релефа на пътя и пътните условия, съобщи \"Дарик\".\n\n\r\nНа десен завой шофьорът на колата използвал спирачки и автомобилът поднесъл в лявата част на пътното платно. Там се ударил в насрещно движещия се училищен автобус.\r\nПри инцидента леко ранено е 5-годишно момче от с. Равнища. Детето е с повърхностна травма по главата, без опасност за живота. Оказана му е медицинска помощ от екип на Центъра за Спешна помощ-Смолян и е освободено.\r\r\n                    \r\n                    В училищния автобус са се возили общо осем деца от училищата и детските градини в района, като се е движел по направление с.Равнища - с.Лещак – с.Средногорци. Малчуганите са били с обезопасителни колани.\r\nВеднага след инцидента шофьорът на автобуса е оказал първа помощ да пострадалото дете, като същевременно е потърсена помощ и от спешните медици.\r\n\"Автобусите всяка сутрин се проверяват от механик, а шофьорите преминават през медицински преглед, след което им се прави и инструктаж. До ден днешен не е допуснат автобус в неизправност да излезе на пътя, както и шофьор, който има медицински проблеми\", твърди Бисер Базеников от Община Мадан, който пряко отговаря за тази дейност.\r\n ", "date": "2018.05.30", "title": "Пак катастрофа с училищен бус, дете е леко ранено"}
{"url": "https://www.dnes.bg/politika/2018/05/30/borisov-v-moskva-zashto-vizitata-porodi-naprejenie.377877", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт особена важност в днешния ден е визитата на премиера Борисов в Москва. Президентът Румен Радев се изказа остро по адрес на Борисов ден преди срещата на министър-председателя с руския държавен глава Владимир Путин.\n\r\nСпоред Радев, Бойко Борисов води държавата към автокрация и го упрекна, че търси неформални отношения с Русия, която иначе обявява за заплаха.\n\n\n\n\r\n\"Когато има международна ситуация, в която се опитваме да препозиционираме положението на България, тогава институциите трябва да могат да се самоконтролират, така че всичко да изглежда в синхрон. Изключително смислено е визитата да започне от президента, а след това и премиера. Конфликтът между институциите е белег за лошата ни политическа култура\", отбеляза политическият психолог Антоанета Христова.\r\n                    \r\n                    \r\nСпоред Методи Андреев, който е член на Управителния съвет на Атлантическия съвет на България и член на гражданската инициатива \"Правосъдие за всеки\", противопоставянето между институциите на президента и премиера е като в детската градина.\n\r\n\"Ако държавата ни беше нормална, нямаше да има това противопоставяне. И двамата имат огромно пречещо им его, и двамата имат комплекса \"Путин\". Русия подхожда към нас като равни. Премиерът трябва да отиде в Москва като председател на Съвета на ЕС, а не като Бойко Борисов. Русия ни има като средство за постигане на своите имперски цели\", допълни той.\n\r\nВ студиото на \"България сутрин\" Христова посочи, че Борисов отива в Москва със самочувствието на човек, който е направил успешен заход на международната политическа сцена, както и с подкрепата на ЕС.\n\r\n\"Корупцията ни е огромна, няма върховенство на закона, военният бюджет намалява, няма да влезем в Шенген, защото сме криминална държава, няма да влезем в еврозоната, защото финансовата ни система няма да издържи. Дали Борисов ще използва гърба, който му дава ЕС или този на Волен Сидеров и останалите антисистемни партии - ще разберем днес\", контрира Андреев.\n\r\n\"Борисов е прагматичен. От една страна има \"Патриотите\", които гарантират сега да няма избори и да има мандат, от друга страна имаш коалиционен партньор, който е цивилизован. \"Обединените патриоти\" са зависими от властта и поради това са управляеми\", отвърна психологът пред Bulgaria ON AIR.\n\r\n", "date": "2018.05.30", "title": "Борисов в Москва! Защо визитата породи напрежение?"}
{"url": "https://www.dnes.bg/stranata/2018/05/30/dete-se-udavi-vyv-vodoem-v-radomirsko.377899", "text": "Момче на 10 години от Перник се е удавило във водоем в радомирското село Гълъбник, съобщиха от МВР.\r\nЗа инцидента е съобщено във вторник следобед в РПУ- Радомир.\r\nПри пристигането на полицаи, пожарникари и медици, детето вече било починало.\r\nПри първоначалния оглед следи от насилие не са открити. Образувано е досъдебно производство.", "date": "2018.05.30", "title": "Дете се удави във водоем в Радомирско"}
{"url": "https://www.dnes.bg/politika/2018/05/30/da-se-obnovi-li-armiiata-ni-s-luksozni-igrachki-za-miliardi.377878", "text": "Трябва ли да се харчат милиарди за модернизация на армията, за \"луксозни играчки\"? Този въпрос изправи един срещу друг лидерът на \"Воля\" Веселин Марешки Искрен Веселинов от Обединени патриоти.\n\r\nСпоред Марешки с покупката на военни фрегати и нови самолети само с един подпис ще бъдат откраднати милиарди от данъкоплатците.\r\n\"Най-бедната държава в ЕС не може да си позволи да отдели милиарди за военните, след като фалират болници, театри, няма пари за пенсии, за медицинските сестри, за полицаите\", скочи той.\n\n\n\r\nЛидерът на \"Воля\" смята, че е нужен комплексен подход за модернизиране на армията, а не купуване на парче на техника.\r\r\n                    \r\n                    \"Военният министър е повече загрижен за военните играчки отколкото за обещанието си за полицай във всяко село, обещание, което го изпрати във властта, а парите могат да отидат за здравеопазване, за образование, за сигурност\", упрекна Марешки.\r\n\"За нас от \"Воля\" хората са на първо място, не самолетите, обобщи той.\r\nИзказването му предизвика Искрен Веселинов да го упрекне, че сменя позициите си.\r\n\"Покрай джендър идеологията политиците започнаха да си сменят не само пола, но и убежденията и предизборните програми\", обвини той.\r\nСпоред него Марешки през последните месеци прави доста пируети в политическото пространство.\r\n\"Както е бил за бизнеса, така се оказва защитник на пенсионерите\" мотирива се Веселинов.\r\nСпоред него това е силна страна за един артист, но въпросът е дали един политик трябва да има такива превъплъщения.\r\n\"Обединените патриоти\" от първия ден в това Народно събрание винаги сме отстоявали нещата, за които сме влезли в управлението. Въпросът за превъоръжаването е въпрос за национална сигурност и на национална чест\", каза Веселинов.\r\nТой настоя, че се пренебрегва и умишлено не се забелязват усилията на настоящото правителство и в частност на вицепремиера Красимир Каракачанов.\r\n\"Не е играчка самолетът, не е играчка фрегатата, това е гаранция, че всички здравни и прочее права, които държавата осигурява, може да ги защити на територията на страната. Продължавайки да се питам за тези ловки пируети задавам следните въпроси как можем да гарантираме своята сигурност, своите права като българи без съюзник. Някой иска да излезем от съюзниците си. Как можем да ги гарантираме без армия\", каза Веселинов и призова този човек да каже коя външна сила му плаща и кой иска да окупира България. ", "date": "2018.05.30", "title": "Да се обнови ли армията ни с \"луксозни играчки\" за милиарди?"}
{"url": "https://www.dnes.bg/health/2018/05/30/vsiako-neiasno-oplakvane-moje-da-se-dylji-na-shtitovidnata-jleza.377893", "text": "Д-р Александър Шинков, дм, е главен асистент в Университетска специализирана болница за активно лечение по ендокринология \"Акад. Иван Пенчев\" в София. Притежава две специалности – по вътрешни болести и ендокринология. В практиката си е насочен към диагностициране и лечение на заболявания на щитовидната жлеза, калциево-фосфорната обмяна и остеопорозата. Провежда високонадеждна ехография в областта на щитовидната жлеза и костна дензиометрия.\r\n \r\nРазговаряме с него по повод Седмицата на щитовидната жлеза, която се провежда от 25 до 31 май и е организирана от Сдружението на засегнатите от болести на щитовидната жлеза (ВИОМ).\r\n \r\n\r\n \r\nНай-честите заболявания на щитовидната жлеза са възлите и тиреоидитът на Хашимото.\r\nВ зависимост от възрастта и пола на изследваната група възли се намират до 70% от хората, особено по-възрастните. Приблизително една четвърт от българите на възраст между 20 и 80 години имат възли в щитовидната жлеза, често без да го знаят. Над 90-95% от възлите са доброкачествени и могат никога да не представляват клиничен проблем. Част от тях могат да произвеждат повече хормон от нужното и да са причина за хипертиреоидизъм. Когато са много големи, възлите могат да изместват и притискат околните шийни органи.\r\n \r\nВторото по честота заболяване – тиреоидитът на Хашимото, засяга около 15-18% от възрастното население. Това е хронично автоимунно заболяване, което изисква проследяване. Тиреоидитът на Хашимото не е животозастрашаващо състояние и хората с него живеят толкова дълго, колкото и тези без. Тиреоидитът на Хашимото може да увреди щитовидната жлеза и производството на хормони да намалее. Състоянието се нарича хипотиреоидизъм и се наблюдава при повече от половината от засегнатите.\r\n \r\nПо-рядко се среща базедовата болест – типично автоимунно заболяване на щитовидната жлеза, протичащо с хипертиреоидизъм. Базедовата болест може да се свърже и с определено увреждане на очите, което се изразява в подуване на клепачите, зачервяване на очната лигавица, изпъкване на очните ябълки или намалена подвижност на последните при поглед нагоре и встрани и поява на двойно виждане. Нарича се тиреоидасоциирана офталмопатия. Тя е сериозно усложнение, което може да доведе до загуба на зрението в тежките случаи, ако не се лекува своевременно и правилно.\r\n \r\nРакът на щитовидната жлеза бива няколко различни типа, а прогнозата му варира от отлична до изключително лоша. На тази тема ще се спрем малко по-нататък.\r\n \r\nРазбира се, има и много други заболявания – възпалителни (тиреоидити), увреждания на щитовидната жлеза при прием на разнообразни медикаменти за лечение на болести на други органи, засягане на щитовидната жлеза от други злокачествени заболявания.\r\n \r\n\r\n \r\nЩитовидната жлеза е „обичаен заподозрян“ при всякакви неясни оплаквания и симптоми. Това е и една от причините изследването на щитовидната жлеза да е част от диагностичното търсене при неясни здравословни проблеми.\r\n \r\nПроявите на заболяванията, свързани с нея, зависят от причината. Възлите обикновено не дават симптоми. Появата на подуване в шията, болка, затруднено преглъщане или задух, промяна в гласа налагат задължително изясняване, тъй като могат да се дължат на сериозни заболявания, включително и на щитовидната жлеза.\r\n \r\n", "date": "2018.05.30", "title": "Всяко неясно оплакване може да се дължи на щитовидната жлеза"}
{"url": "https://www.dnes.bg/obrazovanie/2018/05/30/skandalna-zadacha-kym-vtoroklasnici-prevedi-ot-pileshki-ezik.377882", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кебапчета, изхвърлени знамена на митинг, превод от пилешки език - това са атрибути от задачи по математика и български език, включени в помагала на ученици до 4 клас.\r\n\"В учебниците и помагалата се набиват на очи безумни неща - пример с баба, която хвали хамбургери  от конкретна марка. Или е някакъв целенасочен план за промяна на  учебното съдържание, или някой си прави брутални шеги по този начин\", коментира  депутатът от \"Обединени патриоти\" Александър Сиди в \"България сутрин\".\r\nПред  той настоя \"написалите това безумие\" повече да не  пишат учебници. По думите му е абсурдна целенасочената промяна на  учебниците в насока децата ни да бъдат по-толерантни.\r\r\n                    \r\n                    Наскоро зам.-председателят на комисията по образование в парламента доц. Милен Михов изпрати отворено писмо до просветния министър, в което настоява да се прочисти съдържанието на учебниците от продуктово позициониране и сгрешена фактология. Той поиска това да бъде сторено от комисия, която да направи съдържателен преглед на всички учебници преди новата учебна година.\r\nВ студиото на сутрешния блок историкът и автор на учебници проф. Христо Матанов препоръча  да бъде разгледан самият механизъм за създаване на учебници и накрая да  се търси отговорност от колектива, който е писал даден учебник.\r\nОтносно казуса с представянето на исторически факти в учебниците той обясни: \"Не съм съгласен, че в програмата има \"съжителство\". Имаше такава дума, само че ставаше дума за другите групи, а не съжителство  между турци и българи. Това нещо беше преекспонирано\".\r\nПрофесорът обясни, че одобряването на учебник минава през строг филтър, в които участват и  психолози, които казват, че някои термини като обесване, клане,  изнасилване не могат да се обяснят на деца от 3 клас.\r\n\"Това е наливане на фалшива либералщина от страна на Европа. Голяма част от тези глупости бяха писани по времето на Меглена Кунева\", посочи Сиди и апелира да се работи по отстраняване на нередностите в учебниците.\r\n\"Трябва да се промени насоката на даване на задачи\", категоричен бе проф. Матанов. И препоръча на патриотичните организации у нас да подемат инициатива за механизма, по който се пишат учебниците.\r\nИ двамата се обединиха около тезата, че хората, които пишат учебниците, трябва да имат патриотично мислене.\r\n ", "date": "2018.05.30", "title": "Скандална задача към второкласници: Преведи от пилешки език!"}
{"url": "https://www.dnes.bg/obrazovanie/2018/05/30/srednoto-obrazovanie-v-internat-samo-mit.377903", "text": "Средно образование в интернат? Това е мит. Оказва се, че малолетните престъпници, които съдът е изпратил в такива институции, едва завършват основно образование.\n\r\nЕдиници са тези, който взимат диплома за средно, както и за някаква професионална квалификация. В момента 89 деца са настанени във възпитателно-педагогически интернати заради престъпления и хулиганство, обяснява просветният министър Красимир Вълчев в отговор на депутатски въпрос.\n\n\n\n\r\nТе са пръснати в габровското село Керека, в Завет, в Ракитово и плевенското село Подем, където са настанени само момичета.\n\r\nОтделно 23 са деца в единствения в страната социално-педагогически интернат в силистренското село Варненци.\r\n                    \r\n                    \r\nОт години жителите на селата, в които има интернати, са пропищели от набезите на малчуганите. Местните масово се оплакват, че настанените в интернати деца безконтролно напускат институциите, извършват кражби, държат се непристойно, проституират, нападат възрастни хора и животни.\n\r\nОмбудсманът Мая Манолова също поде кампания с искане да се закрият възпитателните училища-интернати, защото според нея те не изпълняват целите, за които са създадени, а генерират престъпност.\n\r\nНастаняването на малолетни с девиантно поведение в интернатите става целогодишно след влязло в сила решение на съда или присъда.\n\r\nМагистратите решават дали малолетният престъпник да бъде изпратен в социално-педагогически интернат или възпитателно училище интернат. Престоят им там не може да е по-дълъг от 3 години.\n\r\nНай-малките деца, които по закон могат да бъдат пратени в интернат, са на 8 години, а най-големите на 16, но при изрично писмено съгласие от тяхна страна може да са и до 18 години.\n\r\nПрез миналата учебна година 30 деца в интернати са завършили основно образование, 3 – средно, 6 са получили професионална квалификация, а 92 са напуснали преди края на учебната година\n\r\nИ все пак това е напредък в сравнение с предишни години, отчете Вълчев. \n\r\nПрез учебните 2014/2015 и 2015/2016 малчуганите, завършили средно в интернат, са нула, но все пак някои са придобили професионална квалификация.", "date": "2018.05.30", "title": "Средното образование в интернат – само мит!"}
{"url": "https://www.dnes.bg/izvanrelsi/2018/05/30/nikoga-ne-e-kysno-stoletnik-iska-da-spre-cigarite.377909", "text": "Един от най-възрастните мъже в света - 114-годишният Фреди Блом от Кейптаун, иска да откаже цигарите, съобщи Би Би Си.\r\nФреди Блом разказа, че отдавна е съумял да се откаже от алкохола, но за спиране на цигарите се замисля едва сега. \r\nТой си свива сам \"фасовете\". Да се откаже от тютюнопушенето, обаче ще му е много трудно и вероятно няма да може да го стори веднага.\r\n\"Обвинявам за това дявола, защото само той може да бъде толкова силен\", шегува се мъжът, цитиран от БТА.\r\nВъпреки преклонната си възраст, Блом изглежда здрав и се придвижва самостоятелно. Той обаче усеща, че вече не може да върви толкова бързо и чува лошо.\r\nФреди Блом е най-възрастният жител на РЮА. Според местния в. \"Таймс\" той може да се бори за световния рекорд по дълголетие.\r\nПрез април почина 117-годишната японка Наби Таджима, официално обявена за най-възрастния човек на планетата. Сега тази \"титла\" принадлежи на нейната сънародничка 116-годишната Чийо Мияко.", "date": "2018.05.30", "title": "Никога не е късно: Столетник иска да спре цигарите!"}
{"url": "https://www.dnes.bg/eu/2018/05/30/soros-predricha-vtori-referendum-za-brexit-do-dni.377911", "text": "Втори референдум за излизането на Великобритания от Европейския съюз ще бъде обявен до дни. Това прогнозира милиардерът Джордж Сорос, цитиран от The Independent и БТА.\r\nСпоред Сорос изгледите за продължителния развод на Великобритания с ЕС може да съдействат за убеждаването на британците, че членството в общността е в техен интерес.\r\n\"Разводът ще бъде дълъг процес, вероятно ще отнеме повече от пет години. Пет години са цяла вечност в политиката, особено в революционни времена като сега\", каза той в реч в Париж.\r\nИма информация, че финансистът е дал около 500 000 британски лири на организацията \"Най доброто за Великобритания\" (\"Best for Britain\"), създадена миналата година от противничката на Брекзит Джина Милър, уточнява изданието. Според публикацията се очаква групата да публикува програмата за своята кампания на 8 юни, призовавайки за втори референдум.\r\r\n                    \r\n                    \"В крайна сметка британците са тези, които трябва да решат какво искат да правят. Ще бъде обаче по-добре, ако те вземат решение по-скоро, а не по-късно. Именно това е целта на инициативата, наречена \"Най-доброто за Великобритания\", която аз подкрепям\", заяви Сорос.\r\n\"Най-доброто за Великобритания\" се бореше и помогна за извоюването на съдържателно парламентарно гласуване, което включва възможността въобще да не се напуска. Това би било добре за Великобритания, но също така би направило голяма услуга на Европа, като отмени Брекзит и не създаде трудна за запълване дупка в европейския бюджет\", каза той.\r\n\"Но британската общественост трябва да изрази своята подкрепа с убедителна разлика, за да бъде възприета сериозно от Европа. Именно към това се стреми \"Най-доброто за Великобритания\", като ангажира избирателите. Тя ще публикува своя манифест в следващите няколко дни\", заяви още милиардерът.", "date": "2018.05.30", "title": "Сорос предрича: Втори референдум за Brexit до дни!"}
{"url": "https://www.dnes.bg/politika/2018/05/30/borisov-obsydi-s-medvedev-energetikata-turizma.377932", "text": "\n\r\nМинистър-председателят Бойко Борисов и премиерът на Руската федерация Дмитрий Медведев обсъдиха на среща в Москва задълбочаването на търговско-икономическото сътрудничество.\r\nДвамата разговаряха за енергетиката, туризма и транспорта.\n\n\r\nДмитрий Медведев подчерта, че в последните години партньорството между двете страни се активизира.\r\n\"Сега можем да обсъдим отделни параметри от нашето търговско-икономическо сътрудничество\", каза руският премиер.\r\nБългарският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката, съобщиха от правителствената пресслужба.\r\r\n                    \r\n                    \"Светът действително е едно много тежко място с неспирните конфликти. Ние и Европа сме много потърпевши от мигрантската вълна\", допълни Бойко Борисов.\r\nНа срещата присъстваха заместник министър-председателят Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова, които са в официалната делегация, водена от премиера Бойко Борисов в Москва.\r\nПо-късно днес българският министър-председател ще разговаря и с руския президент Владимир Путин в Кремъл.", "date": "2018.05.30", "title": "Борисов обсъди с Медведев енергетиката, туризма..."}
{"url": "https://www.dnes.bg/snimka-na-denia/2018/05/30/letniiat-iuni-idva-s-jega-do-36-c-sledvat-valeji-i-gradushki.377917", "text": "Най-ниските температури през идния юни у нас ще бъдат между 10 и 15 градуса, а най-високите - между 31 и 36 градуса, съобщиха от Националния институт по метеорология и хидрология при БАН.\r\nЮни ще започне с топло време и с максимални температури между 29 и 34  градуса. Ще бъде предимно слънчево, в следобедните часове - с временни  увеличения на облачността, но само на отделни места ще превали  краткотраен дъжд с гръмотевици.\r\nПрез следващите дни до края на първото десетдневие въздушната маса ще е  неустойчива и в часовете след обяд и преди полунощ ще се развива купеста  и купесто-дъждовна облачност. На много места ще има краткотрайни валежи, гръмотевична дейност и  градушки. В отделни дни се очакват интензивни валежи.\rВторите десет дни от месеца температурите ще се задържат около  нормалните за периода. През повечето дни ще се задържи неустойчиво  време, с условия за чести следобедни превалявания и гръмотевична  дейност. Слънчеви часове ще има преди пладне.\r\nПоследните десет дни от юни температурите ще се повишат.  Ще настъпи стабилизиране на атмосферата, превалявания и гръмотевици ще  има на по-малко места, с най-голяма вероятност - около 22 и 24 юни.\r\nИ през идния месец ще се запази тенденцията за неравномерно разпределение на валежите. В западната половина от страната месечната сума на валежите ще бъде около нормата, а в източната - валежите ще са на по-малко места и ще са по-малко като количества.\r\nКлиматичната норма на валежите в равнините е между 50 и 70 литра на квадратен метър, по Черноморието и долината на река Струма - между 30 и 50 литра на квадратен метър, а в планинските райони - от 70 до 130 литра на квадратен метър.\r\nСпоред климатичната справка на НИМХ-БАН юни е най-дъждовният месец в по-голямата част от нашата страна. Често от северозапад през юни нахлуват влажни океански въздушни маси и падат краткотрайни валежи, придружени от гръмотевици.\r\nХарактерно явление са градушките. Обикновено дните с валеж са от 7 до 10, а в 2-3 дена валежът е повече от 10 литра на квадратен метър. Веднъж на десет години в планините през юни вали и сняг. В същото време има много слънчеви дни и температурите достигат типично летни стойности.\r\nНачалото на астрономическото лято у нас настъпва на 21 юни в 13 часа и 7 минути, когато е лятното слънцестоене.", "date": "2018.05.30", "title": "Летният юни идва с: Жега до 36°C! Следват валежи и градушки"}
{"url": "https://www.dnes.bg/obshtestvo/2018/05/30/posledno-sbogom-s-maestroto-izpratihme-svetlin-rusev.377920", "text": "\n\r\nПриятели, подръжници и близки се сбогуваха с художника Светлин Русев. \r\nПоклонението пред академика се състоя в галерията за съвременно изкуство \"Квадрат 500\". \r\nСветлин Русев ни напусна на 26 май, малко преди да навърши 85 години.\r\nТой ще остане в историята като един от най-големите български художници, познати и уважавани не само у нас, но и по света. ", "date": "2018.05.30", "title": "Последно сбогом с Маестрото: Изпратихме Светлин Русев"}
{"url": "https://www.dnes.bg/kino/2018/05/30/kak-decata-uchat-lesno-s-ne-vyzmojnoto-obrazovanie.377918", "text": "Различните педагогически практики представени в първия кинофестивал за образованието \"(не)Възможното образование\" са събрани в общ онлайн сборник, чието представяне ще стане на 3 юни от 15:00 часа в Dada Cultural Bar.\r\nВ него може да намерим описанията на филмите, които се прожектираха по време на форума, провел се през февруари тази година. Синтезирани са и дискусиите след прожекциите. В сборника може да видим и по-интересните постове от социалните мрежи с линкове към видеа, материали и цитати.\n\r\nВ него е синтезирана прецизно информация за монтесори метод, валдорфската педагогика, домашно образование, демократично образование, сугестопедията и ънскулинг.\r\r\n                    \r\n                    Във всеки от материалите има и раздел за допълнителни ресурси, както и за възможностите за обучение в този подход/педагогика. Съдържанието на всеки материал включва: история, ценности, принципи, цели, организация на процеса, възможности за обучения, допълнителни ресурси.\r\nВ сборника има и раздел със снимки от изложбата, която съпътстваше филмовата програма по време на фестивала. Експозицията включваше снимки от 10 училища и образователни центрове, които демонстрират различни методи, осъществявани у нас.\r\nИзброените методи показват, че има възможност и в образованието да бъде разгърнат човешкия потенциал и да се насърчава индивидуалното развитие на детето. Те не се базират на политически или икономически идеологии и цели, а на общочовешки ценности. Дава се възможност и на преподавателя да има висока степен на свобода и автономност в професионалната му дейност. Включват се и родителите като равностоен партньор и участник в образователния процес.", "date": "2018.05.30", "title": "Как децата учат лесно с \"(не)Възможното образование\""}
{"url": "https://www.dnes.bg/stranata/2018/05/30/snimki-razhodki-krai-ogradata-s-turciia-krai-na-tova.377913", "text": "Снимки и свободни разходки край оградата по границата ни с Турция официално са забранени.\r\nВременното възпрепятстващо съоръжение е в списъка на стратегическите обекти и дейности от значение за националната сигурност, припомнят от МВР.\n\r\nСъс заповед на министъра на вътрешните работи по протежението му е обособена стратегическа зона за сигурност до 300 метра от съоръжението.\r\n\"Гранична полиция\" създава организация за осъществяване на пропускателния режим и реда за пребиваване в стратегическата зона. Посещенията и пребиваването на хора, както и осъществяването на всякакви дейности до съоръжението и в стратегическата зона, се съгласуват с директора на Главна дирекция \"Гранична полиция\" или с директора на Регионална дирекция \"Гранична полиция\" - Елхово.\r\n                    \r\n                    \r\nПри необходимост хората, които ще пребивават в стратегическата зона, се придружават от служители на Гранична полиция. Заявка за пребиваване се подава  в ГДГП, РДГП Елхово или съответните гранични полицейски управления на  регионалната дирекция – ГПУ Свиленград, ГПУ Елхово, ГПУ Болярово, ГПУ  Средец и ГПУ Малко Търново.\r\nИнформация може да се поиска и от кметовете на населените места,  намиращи се в близост до българо-турската държавна граница, с които е  уточнен редът за подаване на заявки за преминаване през порталите на съоръжението.\r\nПри пребиваване на място се забранява извършване на действия, които могат да нарушат нормалното функциониране на съоръжението, изградените портали, водостоци и прилежащия път. Забранено е още снимането на елементи от оградата или пътя, както и дейности, които могат да се определят като гранични инциденти, закононарушения.\r\nНаскоро стана ясно, че оградата вече е завършена. Тя е дълга над 200 км и струва 200 млн. лв. Между опозиция и управляващи съоръжението периодично е обект на спорове. Най-често от левицата темата повдига червеният депутат и журналист Елена Йончева, според която в строителството има корупционни схеми.\r\nЙончева представи и документален филм в края на миналата година, в който показа колко лесно е преодоляването на препятствието.", "date": "2018.05.30", "title": "Снимки, разходки край оградата с Турция... Край на това!"}
{"url": "https://www.dnes.bg/politika/2018/05/30/putin-kym-borisov-radvam-se-che-sled-dylga-pauza-ste-v-moskva.377942", "text": "\nСрещата на българския премиер Бойко Борисов с руския президент Владимир Путин започна в московския Кремъл.\n\n\r\n\"Благодаря за поканата да посетим Кремъл и да обсъдим теми от взаимен интерес\", заяви Борисов, влизайки на разговорите, предаде .\r\nБългария смята да предложи на Русия да търгува 15 млрд. куб. м природен газ годишно през хъба Балкан. Освен това обаче българският премиер възнамерява и да обсъди ситуацията в Сирия и възможностите за намиране на мирно решение.\r\n\"Радвам се, че след дълга пауза приехте нашата покана. Наскоро се срещнахме с президента. Надявам се нашата среща сега да създаде добри условия за развитие на отношенията ни\", бяха първите думи на Владимир Путин към Борисов.\r\r\n                    \r\n                    На разговорите на българския премиер с руския президент присъстват и вицепремиерът Томислав Дончев и енергийната министърка Теменужка Петкова.\r\nСветогорска икона на Христос Вседържател подари българския премиер на Владимир Путин. Иконата е рисувана от монах докато пости, което засилвало нейното действие.\r\nПутин напомни, че съвсем наскоро са били отбелязани Дните на славянската писменост и култура, както и 140-ата годишнина от освобождението на България от османско иго. Президентът на Русия подчерта, че тези събития се явяват обединяващ фактори за двете страни.\r\nОт своя страна Борисов каза, че в хода на преговорите с Путин планира да бъдат обсъдени въпроси от двустранното сътрудничество в икономиката, развитието на инфраструктурата, борбата с тероризма и сътрудничеството в сферата на туризма и културата.\r\nБългарският министър-председател отбеляза, че това е третата среща  помежду им и посочи, че сега двете страни могат да си сътрудничат и по  темата \"Западни Балкани\". Той запозна Владимир Путин с приоритетите по  време на председателството на Съвета на ЕС и по-конкретно с изграждането  на проекти за инфраструктурна, транспортна и дигитална свързаност в  региона.\r\n\"Русия винаги е имала своето влияние в Европа и затова е добре  да знаете какви проекти правим. В сферата на сигурността и борбата с  тероризма работим много добре с вашите служби, както и в областта на  туризма и земеделието\", каза още Бойко Борисов.\r\nБългарският премиер пожела на Путин успех при провеждането на Световното първенство по футбол и отбеляза, че по време на турнира Москва ще стане столица на света.\r\n\r\n ", "date": "2018.05.30", "title": "Путин към Борисов: Радвам се, че след дълга пауза сте в Москва"}
{"url": "https://www.dnes.bg/notifikacii/2018/05/30/belgiia-razsledva-ubiistvata-v-liej-kato-terorizym.377935", "text": "Белгийската федерална прокуратура съобщи днес, че ще разследва убийствата на двете полицайки и на стажант-учител в Лиеж вчера като терористичен акт.\n\n\n\r\nМотивите, огласени от следствието днес, са, че 31-годишният Бенжамен Ерман умишлено е нападнал униформени служители на реда, крещял е \"Аллах е велик\" и е имал връзки с радикализирани лица в затвора през 2016-2017 г.\r\nТой изглежда е следвал инструкции на \"Ислямска държава\" в интернет да се атакуват полицаи и да се използват служебните им оръжия за убийства, съобщиха федералните прокурори.\r\nЕрман застреля със собственото им оръжие във вторник две полицайки на централна улица в третия по големина белгийски град Лиеж, след като неколкократно ги е намушкал с нож. След това той простреля смъртоносно 22-годишен младеж пред очите на майка му, взе заложник в близкото училище, преди да бъде убит от специалните части. Четирима полицаи са ранени при инцидента, един с опасност за живота.\rДнес майката на младежа, който е бил стажант учител, разказа, че двамата били в автомобила ѝ. Те отивали да предадат последните работи на момчето, което трябвало да се дипломира идния месец. Колата им спряла на червен светофар, когато жената забелязала, че нещо се случва. Тя видяла по пешеходната пътека да тича мъж, който говорел нещо.\r\nМъжът спрял срещу колата и прострелял многократно сина ѝ, който бил на предната седалка. Министърът на вътрешните работи Ян Янбон потвърди днес съобщенията в медиите, че преди инцидента в Лиеж, Ерман е убил свой бивш съзатворник в село, на около 50 км от Лиеж. Жертвата е наркоман, който е намерен с разбита глава в дома си. Роднини на Ерман свидетелстват, че в понеделник вечер той е издирвал бившия си съзатворник.\r\nБенжамен Ерман, който е излежавал присъда за наркотици, е бил пуснат в отпуска от затвора в понеделник сутринта с разрешение да се върне същата вечер, за да подготви интеграцията си в обществото след излизането си на свобода. Последната му присъда изтича през 2020 г.\r\nЕрман има дълго криминално досие, включително за грабеж, неподчинение на властите и употреба на наркотични вещества.  През 2016 и 2017 г той е фигурирал в списъка на лицата, за които се предполага, че са се радикализирали. Спецслужбите го включват в него на основание на косвени улики за контакти със затворници ислямисти.\r\nПравосъдният министър Коен Хеенс заяви днес, че се чувства отговорен за трагедията, тъй като редът в затворите е негова отговорност.  В интервю за общественото радио той каза, че му се струва странно изобщо да се поставя въпросът дали е трябвало да бъде пускан в отпуска човек, \"който е убил трима абсолютно невинни хора и явно е искал сам да бъде убит\".\r\nВластите все още разследват мотивите на търговеца на наркотици, като се проследява дали той сам не е бил дрогиран или пък е действал от отчаяние. До момента никоя терористична организация не е поела отговорност за атаката в Лиеж.", "date": "2018.05.30", "title": "Белгия разследва убийствата в Лиеж като тероризъм"}
{"url": "https://www.dnes.bg/notifikacii/2018/05/30/myj-se-prostrelia-v-stolicata-po-obiad.377945", "text": "Мъж се простреля в столичния кв. \"Банишора\". Това съобщи МВР пред \"Фокус\". \r\nСигналът за инцидента е подаден в 13:20 часа. ", "date": "2018.05.30", "title": "Мъж се простреля в столицата по обяд"}
