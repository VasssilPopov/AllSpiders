{"url": "https://www.dnes.bg/notifikacii/2019/10/17/i-atanas-furnadjiev-podava-ostavka-kato-viceprezident-na-bfs.426510", "text": "Освен Борислав Михайлов и вицепрезидентът на БФС Атанас Фурнаджиев ще хвърли оставка, съобщават от. Той  ще призове колегите си да гласуват за извънреден конгрес през януари или февруари.\r\nФурнаджиев се смята за фаворит за и.д. президент, като имаше вариант да бъде накаран да изпълни мандата на Борислав Михайлов.\r\nПри положение, че той откаже да е временен президент до конгреса, тогава всичко се поема от Михаил Касабов.\r\n\r\nФурнаджиев обаче е категоричен, че трябва да има ново общо събрание.", "date": "2019.10.17", "title": "И Атанас Фурнаджиев подава оставка като вицепрезидент на БФС"}
{"url": "https://www.dnes.bg/usa/2019/10/17/vashington-si-trygva-edin-postamerikanski-blizyk-iztok.426453", "text": "Докато протестите в арабския свят се разпространяваха в края на 2010 и началото на 2011 г., администрацията на Обама се мъчеше да изработи някаква стратегия. Разпъвана между продължаване на подкрепата за авторитарните управници, които бяха отдавнашни съюзници на САЩ, и продемократичните протестиращи по улиците, тя криволичеше насам-натам и рядко поемаше пълен ангажимент към една от двете страни, пише Ройтерс.\n\r\nКолко влияние изобщо е имал Вашингтон върху събитията в региона остава отворен въпрос. Най-решителното действие на Обама - да се намеси с военни средства в Либия за свалянето на Муамар Кадафи - безспорно се отрази на събитията там, въпреки че последвалият нестихващ конфликт и нестабилност едва ли бяха предпочитаният резултат. \n                    \n                    \n                \n                \n                \n                \r\nВ Египет САЩ в крайна сметка не направиха нищо, за да спрат военните да вземат отново властта, докато в Сирия подкрепата за хората, които се опитваха да свалят Башар Асад, беше в най-добрия случай равнодушна. Едва когато нещата опряха до побеждаване на \"Ислямска държава\", САЩ истински се ангажираха във военно отношение, а събитията от последната седмица показват, че при управлението на Доналд Тръмп даже това не може повече да се приема като даденост.\n\r\nДори по обърканите стандарти на ангажирането на Вашингтон в Близкия изток събитията през последната седмица бележат дъно. Решението на Тръмп да изтегли силите на САЩ от райони под кюрдски контрол в Сирия ще се приеме от мнозина в региона като нов знак колко ненадеждна може да е американската подкрепа, а Русия с готовност ще запълни пролуката със свои войски, за да държи турците и кюрдите настрана едни от други. Дори голяма част от членовете на правителството на САЩ изглежда са стреснати от действията на собствения им главнокомандващ, който даде ясен сигнал, че според него ролята му е да изтегли САЩ от целия регион, ако е възможно.\r\n\n\r\nДори и Тръмп да загуби Белия дом през 2020 г., никой президент демократ - например сенатор Елизабет Уорън - няма да държи особено САЩ да поемат водеща роля, особено военна. Това означава регионалните сили да предприемат много повече самостоятелни действия, често пъти нехаейки за хуманитарни и други последици. Подобно на Турция в Сирия, Саудитска Арабия и Обединените арабски емирства знаят, че рискуват да загубят западното въоръжение и подкрепа заради продължаващата си война в Йемен, но това не изглежда да се отразява на решенията или действията им.\n\r\nВъв Вашингтон вече се набляга на борбата с Китай и в по-малка степен с Русия, като по-голямата енергийна независимост благодарение на собствени запаси избутва Близкия изток рязко надолу в списъка на приоритетите на Америка. \n\r\nИма и немалка степен на умора от региона. В края на краищата администрацията на президента Джордж Буш сгреши в надеждата си, че военната намеса в Ирак ще е от полза за вътрешната и външната сигурност на САЩ. Обама се справи съвсем малко по-добре с колебливата подкрепа на администрацията му за протестите от Арабската пролет, за които мнозина в Белия дом и Държавния департамент се надяваха, че са признаци на системен регионален преход към демокрация от западен тип.\n\r\nНадеждата беше, че това ще е от помощ и за САЩ и съюзниците им в дълговечната им конфронтация с Иран - всъщност вторачването в това десетилетно противопоставяне е едно от малкото общи неща между управленията на Обама и на Тръмп. Вместо това обаче почти всяка стъпка, като решението на Обама да изтегли войските от Ирак и на Тръмп да ги изтегли от Сирия, е от полза за Техеран.\n\r\nНеотдавнашните атаки над танкери и саудитски петролни обекти показват, че поне някои елементи в иранското правителство сега смятат, че няма какво да губят като действат по свое усмотрение. Същото важи и за други, също толкова силни държави в региона, особено Саудитска Арабия и Обединените арабски емирства. След като европейски и други държави блокират продажбите на оръжие за тях, тези страни все повече се обръщат към Китай и Русия за подкрепа.\n\r\n\n\r\nТова се отнася в най-голяма степен за Турция, която сега вероятно ще бъде подложена на санкции от САЩ и Европа. Дори преди събитията от последните две седмици Анкара водеше лют спор с Вашингтон заради покупката на руски противоракетни системи С-400, заради която Турция беше изключена от програмата за обучение на пилоти и купуване на изтребители F-35.\n\r\nСближаване по тази линия сега изглежда най-слабо вероятно, след като САЩ се готвят да санкционират Турция за предприемане на действия, за които президентът Ердоган очевидно смята, че вече са били негласно одобрени от Тръмп. Това насочва вниманието към друго оплакване на съюзниците на САЩ в Близкия изток - че непредсказуемостта на Вашингтон при управлението на Тръмп прави почти невъзможно сключването на споразумения с него. Това не би трябвало да е изненада - президентът на САЩ и високопоставените му представители често пъти са на почти напълно различни позиции, особено по дълготрайни военни ангажименти в страни като Ирак и Афганистан.\n\r\nС наближаването на изборите Тръмп ще има по-малко желание от всякога да се намесва в един регион, който очевидно възприема като политически вреден. В дългосрочен план обаче това може да се окаже по-маловажно от промените, които протичат в Близкия изток, където хората с власт все повече смятат, че Вашингтон си тръгва и не се вълнуват какво биха искали САЩ. \r\n \r\n/БТА/", "date": "2019.10.17", "title": "Вашингтон си тръгва – един постамерикански Близък изток"}
{"url": "https://www.dnes.bg/zvezdi/2019/10/17/raiyn-reinolds-i-bleik-laivli-pokazaha-tretoto-si-dete.426477", "text": "Канадският актьор Райън Рейнолдс показа снимка на третото си отроче, загатвайки, че то също е момиченце, съобщава БТА, позовавайки се на сп. \"People\".\r\nАктьорът е споделил в Twitter фотография със съпругата си, актрисата от САЩ Блейк Лайвли, и бебето, за което се смята, че се е родило в края на лятото, на фона на красив горски пейзаж в Британска Колумбия.\r\nРейнолдс и Лайвли, които се славят с неохотата си да споделят снимки и информация за децата си, все още не са разкрили пола на третото си дете. Съдейки по надписа към снимката, повечето почитатели на звездната двойка остават с впечатлението, че то също е момиченце. В типичен за него стил актьорът е закрил лицето на бебето с розово смайли.\r\n                    \n                    \n                \n                \n                \n                Райън Рейнолдс е споделил поста като коментар по повод предстоящите избори в Канада.\r\n\"Обичам Британска Колумбия. Искам дъщерите ми да живеят в същата естествена среда, в която аз израснах. Кандидатът, за когото ще гласувате на 21 октомври, ще определи политиката, свързана с климата. Горд съм с прогреса по отношение на климатичните промени, постигнат през последните четири години\", пише актьорът.\r\n42- годишният Райън Рейнолдс и 32-годишната Блейк Лайвли са семейство от 2012 г. Двойката има две по-големи дъщери - 4-годишната Джеймс и 3-годишната Инес. На 2 май тази година за всеобща изненада Блейк Лайвли се появи на премиерата на филма \"Pokemon: Детектив Пикачу\" в Ню Йорк с доста наедряло коремче, разкривайки, че с Рейнолдс отново ще стават родители.", "date": "2019.10.17", "title": "Райън Рейнолдс и Блейк Лайвли показаха третото си дете"}
{"url": "https://www.dnes.bg/notifikacii/2019/10/17/stefan-danailov-e-malko-po-dobre.426511", "text": "Състоянието на Стефан Данаилов леко се е подобрило, съобщават от NOVA. \r\n\r\nВчера лекарите във Военномедицинска академия го поставиха в изкуствена кома.\r\n\r\n\"Трудно дишаше и се наложи на апаратно дишане да го сложат. По лекарски избор го сложиха и в медикаментозна кома, иначе той си беше в съзнание. Явно, за да не се мъчи, не знам\" Това сподели по-рано днес доведеният син на Стефан Данаилов - Росен Цанков, за състоянието на актьора.", "date": "2019.10.17", "title": "Стефан Данаилов е малко по-добре"}
{"url": "https://www.dnes.bg/index/2019/10/17/shanhai-i-boklukyt-nagrada-ako-hvyrliash-otpadycite-pravilno.426143", "text": "\r\nВ Шанхай отскоро събират боклука разделно. Категориите обаче са десетки и новите правила са доста объркващи. \n\r\nКомунистическата партия въведе нови разпоредби за изхвърляне на боклука. Това е част от мерките на страната за опазване на околната среда. \n\r\nВ центровете за разделно събиране има подробни диаграми, които дават много подробни указания за изхвърлянето на боклука. \n                \n                \n                \r\nВъпреки това много от жителите на Шанхай срещат трудности. \n\r\nЧен Уенчао например се чудел дълго време къде да изхвърля черупките от яйцата. \n\r\n\"Трудно ми е да свикна с новите правила. Невъзможно е да ги изучиш от първия път\", обяснява той пред . \n\r\nЗа да се спазва разпоредбата има контрольори. Само за първите няколко дни има издадени 600 предупреждения. \n\r\nИма хиляди доброволци, които да помагат на хората, които не могат да свикнат с новите правила. \n\r\nДържавата е измислила и стимули за гражданите. Те получават точки за правилното разделяне на боклука, за да са сигурни, че усилията си струват.\r\n   ", "date": "2019.10.17", "title": "Шанхай и боклукът: Награда, ако хвърляш отпадъците правилно!"}
{"url": "https://www.dnes.bg/obshtestvo/2019/10/17/shumotevicata-okolo-rasistkiia-skandal-shte-zaglyhne-byrzo.426497", "text": "Доста е трудно да има дългосрочно отражение, ако веднъж в един мач сто души са направили нещо. Това доста би ме учудило, каза , , , в ефира на .\r\nВъзможно е да има и по-дълбоки измерения този скандал. Футболът \"пали\" адски много хора и всеки, който се занимава с това, трябва да държи сметка за този факт. Тези футболни страсти се отразяват не само на хората, а по някакъв начин и на държавите. Вестникарските заглавия от първите дни са изключително пресилени, те бързо ще отминат, но това което остава е мисълта как се позиционираме и какво правим, добави  доц. д-р Александър Христов, съосновател на Центъра за анализи и кризисни комуникации.\r\n                    \n                    \n                \n                \n                \n                \"Ако имаме адекватна реакция и не си влошим нещата, хаштагът banbulgaria доста бързо ще умре. Туристическите дестинации доста се борят помежду си и когато някъде има проблеми, както например преди време в Египет, една дестинация печели за сметка на друга. Хаштаговете не са толкова мощен инструмент и ако някой не налее много пари, няма да има дълготраен негативен ефект\", заяви Малчев.\r\nФутболните страсти са различно нещо от желанието на група англичани да посетят България заради туризъм. Дори и да се поядосват и повикат малко, изборът им на място за почивка догодина ще е свързан с други фактори, каза Христов.\r\nРеакциите на британските спортни медии, макар и пресилени, са с оглед на аудиторията, която ги чете и затова и заглавията им са подобни. Тук обективността не е най-силната страна, а повече се гонят гледания и споделяния в социални мрежи, заяви Малчев.\r\n\"Проблем с расизма има, не знаем колко точно е голям, но едва ли е представителен за цялото общество. Но подобен тип действия отместват вниманието от спорта и го насочват в съвсем друга посока. Това трябва да се премахне\", посочи Христов.\r\nНе е нормално да не се реагира на подобни прояви и не е нормално да има деца със свастики, допълни Малчев.\r\nПрезидентът е част от управлението, макар и без преки функции и не може да се възмущава като гражданин, каза в заключение Александър Христов. \r\n. ", "date": "2019.10.17", "title": "Шумотевицата около расисткия скандал ще заглъхне бързо "}
{"url": "https://www.dnes.bg/obshtestvo/2019/10/17/ombudsmanyt-iska-da-ima-socialni-pomoshti-za-voda.426483", "text": "Омбудсманът Диана Ковачева постави отново въпроса за подпомагане на социално уязвими граждани  при заплащане на услугите за вода.\r\nКовачева е изпратила две препоръки - до регионалния министър Петя Аврамова във връзка с качеството и заплащането на водата и до социалния Бисер Петков за подпомагане на лица с ниски доходи при плащане на водоснабдителни услуги.\r\nОмбудсманът подчертава, че цената на водата се повишава непрекъснато,  докато доходите на домакинствата намаляват и затова е наложително  държавата да подпомогне социално слабите граждани – клиенти на ВиК, като  им гарантира достъпа до вода, за да водят нормален и пълноценен живот. \n\r\nПовод за препоръките са многобройните жалби на граждани срещу лошото качество на водата, в които настояват за намирането на по-справедливо решение при заплащане на услугата, съобщават от пресцентъра на омбудсмана.\n                    \n                    \n                \n                \n                \n                \r\n\"Когато доставяната вода е негодна за питейно-битови цели, е налице неизпълнение на задължение на ВиК оператора, поради което и цената на водата следва да бъде като за вода с непитейни качества\", пише доц. Ковачева до регионалния министър.\n\r\nОмбудсманът настоява за изготвянето на ясна процедура, при която да се констатира в бърз срок лошото качество на водата за питейно-битови нужди и да се направи корекция на заплащаната цена.\n\r\nТя обръща внимание, че няма реални последствия след общественото обсъждане на Проекта на Наредба за условията и реда за присъединяване на потребителите и за ползване на водоснабдителните и канализационните системи.\n\r\n\"Гражданите очакваха нова Наредба да регламентира и по-справедлив начин за разпределението на разход вода \"общо потребление\" в сгради-етажна собственост\", пише още омбудсманът до министър Аврамова.\n\r\n ", "date": "2019.10.17", "title": "Омбудсманът иска да има социални помощи за вода"}
{"url": "https://www.dnes.bg/notifikacii/2019/10/17/boiko-borisov-nie-s-borislav-mihailov-niama-da-rabotim.426512", "text": "\"Правителството не иска вече да има нищо общо с този футболен съюз\", заяви бе премиерът Бойко Борисов пред българските журналисти преди заседанието на Европейския съвет в Брюксел. Той бе категоричен, че БФС може да държи Борислав Михайлов още 100 години на поста, но правителството няма да работи с него.\r\n\"Ние взехме адекватно решение: правителството не иска вече да има нищо общо с този футболен съюз - каза  Борисов. - Полицията си арестува тези, които са провокаторите, прилага си закона, повдигат им се обвинения. Оттам нататък спортно-техническите качества си има кой да ги обсъжда. Като гледам дебатите по телевизията в който и град да е, там искат стадион. И на кого да го дадеш този стадион, когато го построиш? Това казах - от нашето правителство толкова. Ако се променят, тогава можем пак да разговаряме. Колко пъти говорехме за детско-юношески спорт, за това с какво можем да помогнем? Ако искат да му взимат оставката, ако искат - да не му я взимат. Но с него ние няма да работим. Ако искат да си го държат още 100 години. Той е там много много преди аз да съм премиер\".", "date": "2019.10.17", "title": "Бойко Борисов: Ние с Борислав Михайлов няма да работим "}
{"url": "https://www.dnes.bg/zvezdi/2019/10/17/omyjena-li-e-hilari-dyf.426458", "text": "Хилари Дъф и Матю Кома може да са сключили брак тайно. Тези слухове бяха подхранени от пост на музиканта в социалните мрежи. Той публикува черно-бяла снимка на Хилари в Instagram и написа: \"съпруга\".\r\nНа нея актрисата е с официална рокля, но не булчинска. Дъф постна снимка с Матю, на която двамата са се прегърнали и написа: \"Харесваме се\". Нито един от двамата обаче не е потвърдил слуховете за тайната сватба.\r\n \r\nЗвездите се сгодиха през май месец. Тогава актрисата от \"Историята на Пепеляшка\" публикува снимки с любимия си, на които показва годежния пръстен и написа: \"Той ми предложи да стана негова съпруга\".\r\n \r\nТе са заедно от 3 години и дори вече имат дъщеричка - Банкс. Тя се роди миналия октомври.\r\n \r\n", "date": "2019.10.17", "title": "Омъжена ли е Хилари Дъф?"}
{"url": "https://www.dnes.bg/stranata/2019/10/17/sled-blizo-godina-spipaha-dve-jeni-za-alo-izmama.426452", "text": "Две жени, участвали в схеми за телефонни измами, са установени и задържани от служители на районното полицейско управление в Пазарджик, съобщaват от полицията в областния град. Арестуваните са изпълнявали ролята на мулета, които да взимат от жертвите и пренасят парите от измамите. \n\n\r\n\n\r\nВ края на миналогодишния месец ноември, жертва на телефонна измама станала 72-годишна пенсионерка от Пазарджик. Спрямо нея била използвана добре известната схема, при която извършителите се представят за полицейски служители, които разследват подобен род престъпления. Под предлог, че ще извършат арест на телефонни измамници, те поискали от възрастната жена да им даде наличните си пари, като сумата после щяла да и бъде възстановена. Пенсионерката хвърлила през терасата на жилището си 11 300 лева и малко след това разбрала, че е станала жертва на телефонна измама.\n                    \n                    \n                \n                \n                \n                \r\nСлед няколкомесечна работа по случая е установено, че паричната сума е била взета от 23-годишната Х.Г. от Троян и нейната съучастничка З.Р./20г./ от Добрич. Х.Г. е криминално проявена, разследвана е от полицаите в региона и за други случаи на участие в телефонни измами. Установени са извършени от нея престъпления на територията на Панагюрище и Пещера.\n\r\nДвете жени са задържани в ареста за 72 ч. с постановление на районната прокуратура в Пазарджик.", "date": "2019.10.17", "title": "След близо година спипаха две жени за ало измама"}
{"url": "https://www.dnes.bg/science/2019/10/17/iaponiia-reshi-da-stane-chast-ot-lunnata-programa-na-sasht.426413", "text": "Правителството на Япония взе решение страната да се присъедини към програмата на НАСА за усвояване на Луната, която прeдвижда кацане на лунната повърхност през 2024 година, съобщи агенция Киодо.\n\n\r\n\n\r\nРешението ще бъде официално обявено да края на тази година. НАСА съобщи, че новата програма по усвояването на Луната е получила названието \"Артемида\". Тя ще се състои от три етапа, пише БТА. \n\r\nПрез есента НАСА обяви, че новата програма за усвояване на Луната е получила названието Артемида. Тя ще се състои от три етапа. \"Артемида 1\" предвижда непилотиран полет на космическия кораб \"Орион\" около Луната и завръщането му на Земята, заплануван за втората половина на 2020 година. Вторият етап - \"Артемида 2\" си поставя за цел прелитане около естествения ни спътник с екипаж на борда през 2022 година. Мисията \"Артемида 3\" предвижда кацането на Луната на астронавти през 2024 година.", "date": "2019.10.17", "title": "Япония реши да стане част от лунната програма на САЩ "}
{"url": "https://www.dnes.bg/business/2019/10/17/daniel-lakaie-politikata-na-niski-lihvi-sys-sigurnost-shte-prodylji.426508", "text": "Кризата се случва там, където вярваме, че няма риск. А в момента вярваме, че няма риск на облигационния пазар. Това каза  по време на .\r\nСпоред него, когато централните банки ни казват, че инфлацията е ниска, трябва да се замислим, че имотите в Европа на много места са поскъпнали с до три пъти.\r\n„Важно е за нас да имаме сигурност, като в момента сме сигурни, че политиката на ниски лихви ще продължи дълго време“, каза още Лакайе. Той обаче посочи, че въпреки че през 2019 г. централните банки е трябвало да нормализират паричната политика, то те са направили точно обратното.\r\n                    \n                    \n                \n                \n                \n                По неговите думи в момента можем да сме сигурни, че търговската война ще продължи да носи несигурност.\r\n„Когато активите убежища са скъпи, всичко останало изглежда атрактивно“, заяви по време на презентацията си в София Даниел Лакайе.\r\nСпоред него, преди да си зададем въпросa, кое е следващото голямо нещо, то трябва първо да си отговорим на въпроса кое е било най-голямото нещо в миналото. Това, което знаем от миналото по неговите думи, е че всяка криза е предизвикана от слабо търсене.\r\n„Търсенето е именно това, което опитват да стимулират централните банки, но те не успяват. Oстава въпросът дали ако правителствата увеличат харченето също ще успеят да повишат търсенето“, обясни още Лакайе.\r\nСпоред него лош съветник е носталгията и негативното мислене.\r\n„По отношение на бъдещето трябва да обърнем внимание на 3 неща – технологиите, увеличаването на средната класа в света, както и нарастване на средната възраст на населението“, каза в обобщение професорът по глобална икономика и финанси Даниел Лакайе.. ", "date": "2019.10.17", "title": "Даниел Лакайе: Политиката на ниски лихви със сигурност ще продължи "}
{"url": "https://www.dnes.bg/stranata/2019/10/17/angelkova-za-plovdiv-ima-potencial-za-visoki-hotelski-brandove.426496", "text": "Пловдив е сред най-важните центрове за устойчиво развитие на туризма в България, особено когато говорим за културно-исторически, балнео-, СПА, винен и гурме продукт. След създаването на самостоятелното Министерство на туризма област Пловдив бележи 12% стабилен ръст, заяви министърът на туризма Николина Ангелкова на дискусия в града на тема \"Пловдив – център за развитие на туризма 2020-2030 г.“.\r\nАнгелкова приветства постигнатото от местните туристически организации и приетата през пролетта на настоящата година Областна стратегия за интегриран и устойчив туризъм през периода 2019-2027 г., която чертае конкретни мерки за утвърждаване на региона като целогодишна дестинация с разнообразни видове услуги, съощиха от Министерството.\r\n                    \n                    \n                \n                \n                \n                Предлагам в Националната програма за туристическа реклама на страната да се включи Пловдив като домакин на годишна среща с международно участие на туристическия бранш и туроператорите, за да се повиши още повече интересът към тази част на България, посочи Ангелкова. Градът има потенциал да привлече високи брандове хотели за делови събития и ще има сериозно присъствие в този вид туризъм, който съставлява ниша от 5% в отрасъла.\r\nТя съобщи, че от началото на годината до август включително в местата да настаняване с поне десет легла в област Пловдив са пренощували общо близо 373 хил. туристи, което е 6,5% ръст спрямо същия период на рекордната 2018 г. Реализираните нощувки са общо над 743 хил. с ръст 4,5%, а приходите от тях възлизат на повече от 36 млн. лв. - 8,1% ръст.\r\nНесъмнен принос за тези резултати има и инициативата \"Пловдив – европейска столица на културата 2019“.\r\nКато имаме предвид, че туристите в места за настаняване с под 10 легла са част от общия поток, то нощувките са много повече, тук идват и еднодневни туристи, каза още министърът. Характерно е, че те отсядат средно за около 3 дни с 2 нощувки, но възможностите са доста по-големи, още повече че областта участва във всички дестинации, които министерството разработи – културно-исторически, балнео- и СПА, винено-кулинарни.\r\nГоворейки за СПА индустрията и разширяването на активните сезони, Ангелкова припомни, че вече е факт договорът със 136 германски здравноосигурителни каси, по силата на който осигурени германски граждани ще могат да ползват услугите на нашия здравен туризъм. Това е исторически пробив, той ще обхване и частните хотели. В момента 26 хотела са сертифицирани и това не изисква такси, просто базата трябва да отговаря на изискванията на българските и германските нормативни документи, стана ясно от думите й.\r\nТя не отмина и проблемите в сектора през 2019 г. – не само заради силната конкуренция в региона, но и заради фалитите на туроператори. Независимо от това и въпреки негативната кампания в началото, през трите летни месеца над 4,4 млн. чужди туристи посетиха страната ни и беше отчетен само 1% спад спрямо същия период на рекордната 2018 г.\r\nОт януари до август тази година чуждестранните визити са близо 6,9 млн., като спадът спрямо първите 8 месеца на 2018 е 0,6%.", "date": "2019.10.17", "title": "Ангелкова за Пловдив: Има потенциал за високи хотелски брандове"}
{"url": "https://www.dnes.bg/index/2019/10/17/germanskiiat-syd-globi-baba-antifashistka-risuvala-vyrhu-grafiti.426169", "text": "Ирмела Менса-Шрам е добре позната в Германия със специфичния си начин за борба с крайнодесните. 73-годишната германка от Берлин рисува върху фашистки или неонацистки символи и графити на публични места. \n\r\nЧесто жената прикрива свастиките със сърца, или просто замаскира расистки или обидни надписи. Ирмела понякога се заема и с нелеката задача да премахва стикери с ксенофобски послания. \n\r\nВ четвъртък обаче дори и тя е успяла да си навлече проблеми на главата. Съдът в Тюрингия я глоби за нарушаване на обществена собственост. Това не е първата й битка в съда, но е първият случай, в който съдия я глобява, пише международната редакция на DW. \n\r\nСпоред германската MDR 73-годишната жена е обвинена заради неин графит, който направила в град Айзенах. Миналия декември тя видяла графит, който гласял \"NS-Zone\" - т.е. зона за национал-социализъм. Тя прикрила NS със сърце и после повторила това на няколко места в града. \n                \n                \n                \r\nНякой успял да я снима и да я докладва пред полицията. Пред MDR Ирмела разказва, че е глобена с €300, а също така трябва да плати и съдебните разходи. \n\r\nПо-рано тя е отказала предложение от съдията да избегне дело, ако дари €500 на организации с нестопанска цел - което легално означава да признае, че е направила нещо грешно. \n\r\nГерманците, напълно очаквано, са разгневени от решението на съда. В същия ден, когато Ирмела е глобена, в град Хале е извършена атака в синагога. \n\r\nНищо от това обаче не спира Ирмела Шрам. Тя казва, че ако това, което е направила, е престъпление, то тя иска да стане рецидивист.", "date": "2019.10.17", "title": "Германският съд глоби баба антифашистка: Рисувала върху графити! "}
{"url": "https://www.dnes.bg/za-da-se-razbirame/2019/10/17/koi-e-edin-ot-nai-zadavanite-vyprosi-na-interviu-za-rabota.426366", "text": "На интервю за работа можете да бъдете \"застреляни\" с всякакви въпроси, за които е добре да сте подготвени. Интервюиращите специалисти по управление на човешки ресурси и подбор на таланти ще ви разпитат не само за конкретното ви професионално минало, но и вероятно ще ви провокират с неочаквани въпроси, от чиито отговори до голяма степен зависи крайният ви резултат. Един от тези често срещани въпроси е \"Разкажи ни за себе си!\"\r\nНа пръв поглед този въпрос изглежда отпускащ и разчупващ атмосферата. Това далеч не е така, защото от това как ще изберете да се представите и в каква посока ще изложите резюмето на личността си, зависи мнението на интервюиращия за вас.\r\n                    \n                    \n                \n                \n                \n                Една от най-големите грешки, които хората допускат е, да замълчат, да погледнат встрани и да не знаят какво да отговорят. Нормално е да блокирате в такъв момент, защото не сте очаквали въпроса, пък и невинаги човек може да се сети за нещо оригинално, свързано с живота и личността му, за което да разкаже.\r\nДругата грешка е да започнете да говорите надълго и нашироко за неща от живота си, които нямат нищо общо с работата ви и с уменията, които можете да предложите.\r\n\r\n\r\nНа първо място се дръжте професионално. Не се впускайте в разкази за това как прекарвате петък вечер или на какви купони сте фен. Помнете, че това не е среща, а сериозен разговор, от който зависи професионалното ви бъдеще и развитие. Предварително си набележете някои свои успехи и постижения, които смятате за значими. Изтъкнете първо тях, когато ви поканят да разкажете нещо за себе си.\r\n", "date": "2019.10.17", "title": "Кой е един от най-задаваните въпроси на интервю за работа?"}
{"url": "https://www.dnes.bg/blizak-iztok/2019/10/17/parite-i-omrazata-dvijat-siriicite-srajavashti-se-na-stranata-na-turciia.426468", "text": "Сирийските бойци се заричаха да убиват \"свине\" и \"неверници\", излагаха на показ кюрдските си пленници пред камерите, а на нецензуриран видеозапис стрелят няколко пъти по мъж, лежащ край магистрала със завързани зад гърба си ръце.\n\r\nТе са част от самопровъзгласилата се Сирийска национална армия, щурмовите групи в турската офанзива срещу съюзническите на САЩ кюрдски сили, които миналата седмица бяха изоставени, след като президентът Доналд Тръмп нареди изтеглянето на американските войски от Северна Сирия, пише Асошиейтед прес.\n\r\nСирийските бойци, обучени и финансирани от Турция, се обявяват за продължители на бунта срещу сирийския президент Башар Асад. Но макар и сред тях да има и ислямски екстремисти и бивши членове на сирийски бунтовнически фракции, много от тях са арабски и тюркменски бойци от Северна и Източна Сирия, които имат собствени интереси срещу кюрдите и репутация, че извършват насилие и грабежи.\n                    \n                    \n                \n                \n                \n                \r\n\"Основният проблем с тези сили е техният криминален характер\", каза Елизабет Цурков, сътрудник на американския Институт за външнополитически изследвания, която е разговаряла с десетки от бойците и заяви, че те изглежда са водени от желание за власт и пари, а не от конкретна идеология.\n\n\n\n\r\n\"Омраза към кюрдите, арабски шовинизъм, пълна нетърпимост към всякакво инакомислие и просто желание за печалба е движещата сила на повечето злоупотреби\", каза тя.\n\r\nОткакто Турция започна да финансира тези сили през 2016 г., бойците им все още не са воювали срещу войските на Асад.\n\r\nТе участваха предимно в трансграничните офанзиви на Турция срещу групировката \"Ислямска държава\" и Сирийските демократични сили (СДС), оглавяваните от кюрдите милиции, които си партнираха със САЩ и воюваха далеч по-успешно срещу екстремистите от \"Ислямска държава\".\n\r\nПри най-новата офанзива сирийските сили под турско командване навлязоха дълбоко в Североизточна Сирия - един смесен в етнически и религиозен план район, пораждайки опасения от етнически конфликт и нарушения на човешките права. Някои от съюзените с Турция фракции бяха обвинени в разбойничество, а други имат в редиците си твърдолинейни ислямски бойци.\n\r\nТурция разглежда кюрдските милиции, които представляват гръбнакът на СДС, като терористична организация заради връзките им с кюрдските бойци, които от десетилетия извършват бунтовнически действия в Турция. След като месеци наред заплашваше да нахлуе в Североизточна Сирия и да създаде \"зона за сигурност\" по границата, миналата седмица Анкара предприе офанзивата, след като Тръмп отвори вратата за нея, като изтегли американските войски от пътя й.\n\r\nДокато на терена постепенно се настанява хаосът, а сирийските правителствени войски се придвижват на север, за да окажат подкрепа на своите бивши врагове, кюрдите, сирийските бойци на Турция се стичат през границата откъм турската територия, публикувайки видеа, в които заплашват кюрдските \"свине\" и \"атеисти\".\n\r\nПодкрепени от турските въздушни удари и артилерия, тези бойци са основната част от наземните сили и понесоха най-много жертви. Откакто операцията започна миналата седмица, са убити най-малко 16 сирийски бойци при четирима турски войници.\n\r\nВ края на миналата седмица те превзеха важна магистрала, която пресича Северна Сирия. Сирийският център за наблюдение на човешките права, неправителствена организация с централа във Великобритания, заяви, че подкрепяните от Турция бойци са застреляли шестима цивилни край пътя, включително Хеврин Халаф, която е оглавявала кюрдска политическа партия.\n\r\nНа разпространяващ се в интернет видеозапис може да се видят бойци, които тичат към надупчен от куршуми брониран автомобил, казвайки, че са заловили \"свиня\". Отвътре се чува немощен глас на жена, която заявява, че е начело на политическа партия. Видеото показва, че Халаф е била заловена жива, а след това или е починала, или е била убита.\n\r\nПожелал анонимност американски военен представител заяви, че \"действащи от името на Турция екстремисти\" са настъпили по магистралата, разполагайки контролно-пропускателни пунктове, на които се представяли за кюрдски бойци и убивали цивилни.\n\r\nВ поредица от публикации в Тwitter една от подкрепяните от Турция групировки, известна като \"Ахрар аш Шаркия\", помести кадри с двама предполагаеми кюрдски бойци, които казва, че е заловила. На друго видео, качено в интернет, сирийски бойци крещят \"Аллах е най-великият!\", докато стрелят няколко пъти по вързан пленник, който прилича на един от заловените мъже от предишното видео.\n\r\nГоворителят на \"Ахрар аш Шаркия\", Ал Харис Рабах, заяви, че подразделението му е разположило контролен пункт на магистралата и е стреляло по онези, които са отказвали да спират. По думите му убитият на видеозаписа мъж е кюрдски боец в цивилни дрехи, който преди това стрелял, докато не му свършили патроните. Той каза, че подкрепяните от Турция сили разследват стрелбата и са извикали стрелците за разпит.\n\r\n\"Представихме доказателства, че това бяха въоръжени мъже\", каза Рабах пред Асошиейтед прес. \"Всеки на бойното поле, когато има съпротива, е длъжен да реагира и да се справи с тези, които се съпротивляват\", добави той.\n\r\nПредставители на турските власти не отговориха на запитване за коментар за сирийските сили, някои от които са чути на някои видеозаписи да използват религиозен език, дори да заимстват лозунги на групировката \"Ислямска държава\".\n\r\nВ някои от фракциите има ислямски екстремисти. Информационният център Рожава, колектив от активисти в контролираните от кюрдите райони, е идентифицирал поне 40 бивши джихадисти от \"Ислямска държава\" сред подкрепяните от Турция бойци. Цурков заяви, че едната от фракциите е съставена от бойци от Идлиб, бастион на свързана с Ал Кайда групировка, които \"са по-малко склонни към извършване на криминални действия и просто са откровени екстремисти\".\n\r\nТова не вещае нищо хубаво за Североизточна Сирия, в която живее смесица от кюрди, християни и други малцинствени общности, които вече страдаха през целия възход на \"Ислямска държава\" и опустошителната война, довела до унищожаването на обявения от групировката халифат.\n\r\nООН заяви, че над 130 000 души са избягали, откакто е започнала турската операция. С оглед на отстъплението на сирийските кюрдски сили има опасения, че хората, които останат, ще се озоват в ситуацията на жителите на Африн, кюрдски анклав в Северозападна Сирия, превзет от Турция и сирийските й съюзници в началото на миналата година.\n\r\nПравозащитни организации казват, че подкрепяните от Турция бойци са плячкосвали и унищожавали имуществото на кюрдските цивилни в Африн. \n\r\nМиналия месец комисия на ООН заяви, че ситуацията в областта на сигурността във и около Африн като цяло \"е останала ужасна\", докато въоръжените групировки са си създали свои собствени териториални владения. Информационният център Рожава посочи, че някои фракции са наложили строга форма на ислямското право.\n\r\n\"Има цялостно отсъствие на върховенство на закона и нееднократни случаи на отвличания, изтезания, изнудвания и убийства\", каза комисията на ООН, допълвайки, че жертвите \"често са от кюрдски произход, както и цивилни, смятани за проспериращи, включително лекари, бизнесмени и търговци\". \r\n \r\n/БТА/\r\n ", "date": "2019.10.17", "title": "Парите и омразата движат сирийците, сражаващи се на страната на Турция"}
{"url": "https://www.dnes.bg/stranata/2019/10/17/angelkova-gotvim-liato-2020-tyrsim-drugi-turoperatori.426423", "text": "Откакто \"Томас Кук” - Великобритания обяви фалит, ние сме в непрекъснати срещи с представители на сектора - както хотелиери, така и туроператори. Подготвяме Лято 2020 с оглед пренасочване на капацитета на \"Томас Кук” към другите големи туроператори. Това обяви министърът на туризма Николина Ангелкова по bTV.\r\nИмаме уверението на всички големи туроператори, че ще имат увеличение между 10% и 20% за нашия пазар, което ще помогне да се компенсират загубите, посочи министърът. По думите й това е ключово както за запазването на капацитета на чартърните програми за България, така и за запълването на хотелите. \n\n\n\r\n                    \n                    \n                \n                \n                \n                Според министър Николина Ангелкова няма информация за нестабилност и за други фалити на туроператори.\r\nОт разговорите, които провеждам в чужбина, разбирам, че останалите туроператори ще се опитат да привлекат клиентите на \"Томас Кук”, обясни тя.\r\nГаранционен фонд няма, посочи Николина Ангелкова в отговор на въпрос как ще бъдат компенсирани потърпевшите в бизнеса от фалита на \"Томас Кук”.\r\nПо думите й да се сключват договори за 60 дни отложено плащане е  изключително рисково, в случай с \"Томас Кук\" това се случва за  най-важните месеци от летния туристически сезон - юли и август.\n\r\n\"Застраховката \"Туроператор”, която всеки е длъжен да има, покрива само и единствено рисковете и щетите, свързани с крайния потребител – туриста. Няма застраховка, която да покрива рисковете при настъпване на фалит по отношение на доставчиците”, обясни Николина Ангелкова.\r\nТя обясни, че \"Астрал Холидейз” имат 700 000 лв. застраховка, претенциите са за малко повече от половината от тях, изплатени са 200 000 лв. „Клиентите им са общо около 300, имат ресурс да се разплатят с всички”, обясни министърът.\r\nТуроператорите в националния регистър са около 3500, от тях само 18 са тези, които имат застрахователно покритие над 1 млн. и 400 хил. лева, каза Ангелкова. Според нея се води дебат за законодателни промени, чрез които да се увеличи минималното покритие по отношение на задължителната застраховка за туроператорите.\r\n„Към момента около 1140 туроператора поддържат минимална застраховка от 25 000 лева, която при едно настъпване на такова обстоятелство по никакъв начин няма да покрие щетите на туристите”,  заяви министърът.", "date": "2019.10.17", "title": "Ангелкова: Готвим Лято 2020, търсим други туроператори"}
{"url": "https://www.dnes.bg/index/2019/10/17/geometrichnite-formi-se-zavryshtat-pri-chantite.426491", "text": "Всяка жена знае какво оръжие е красивата чанта. Дори и най-класическата комбинация от деним и бяла тениска може да се преобрази с ефектен аксесоар.\r\nПо-дръзките дами използват въображението на дизайнерите, за да отразят своята смелост, а понякога дори и социална позиция. Все пак добре си спомняме за тенденцията с апликации, лога и изрази, които се приеха с голяма любов от модерните съвременни жени.\r\nСега от Saint Laurent ни напомнят, че дори и най-силната тенденция не може да победи вечните геометрични форми, представяйки своя модел Monogram YSL Metallic Pyramid Bag.\r\nЧантата е всичко, което една дръзка и смела жена би искала – форма на пирамида, къса дръжка за носене и огромно лого на YSL.\r\nМоделът е изработен от кожа с металически принт и определено ще пасне на всеки тоалет – независимо дали вечерна рокля или ежедневен стил.\r\n", "date": "2019.10.17", "title": "Геометричните форми се завръщат при чантите"}
{"url": "https://www.dnes.bg/politika/2019/10/17/bylgariia-gotova-na-kompromisi-ako-makedoncite-sprat-s-glupostite.426489", "text": "България е готова на компромиси, ако Скопие спре с глупостите, смята вицето Красимир Каракачанов.\n\r\n\"Ние сме готови на компромис, ако в Скопие спрат да фалшифицират историята, спрат с антибългарската политика и спрат да тормозят хората, които се наричат българи в Македония. Позицията на Франция, която отказа да бъде определена дата за преговори за членство на Северна Македония в ЕС, показа колко съм бил прав, като предлагах твърда и категорична позиция\", подчерта Каракачанов.\n\n\n\r\n\"Не може са има договор за добросъседство, приятелство и сътрудничество, а само преди няколко дни в Северна Македония са празнували национален празник \"Въстанието против българския фашистки окупатор\", каза вицепремиерът.\n                    \n                    \n                \n                \n                \n                \r\nСпоред него това говори, че нищо не са научили и ще трябва да почакат, да почетат и да размислят. \n\r\n\"Имаме време, ние не бързаме, те бързат\", подчерта Красимир Каракачанов, цитиран от БТА.\n\r\n\"Преди два дни се проведе поредното заседание на съвместната комисия по историческите и образователните въпроси между България и Северна Македония. Комисията още не си е тръгнала, а от мои източници знам, че резултатите са нулеви\", добави военният министър.", "date": "2019.10.17", "title": "България готова на компромиси, ако македонците спрат с глупостите  "}
{"url": "https://www.dnes.bg/obshtestvo/2019/10/17/cik-s-raziasneniia-kak-shte-glasuvame-na-mestniia-vot.426480", "text": "Първите пет камиона с бюлетини за местните избори са тръгнали днес за областните градове Бургас, Русе, Търговище, Варна и Шумен, съобщи на брифинг говорителят на ЦИК Александър Андреев.\n\r\nДве основни решения е приела ЦИК през изминалата седмица - за заличаване на кандидатите, които са се отказали от надпреварата в местните избори, починали са или са в крайна невъзможност. Тяхното място в квадратчето остава празно, а заличаването се отбелязва и на информационното табло в избирателните секции. Второто решение е за примерното сгъване на бюлетините в местните избори, каза още Александър Андреев.\n\r\nТой демонстрира как става сгъването на бюлетината - тя се сгъва два пъти по широчината, като в долния край остава отрязъкът, където трябва да се постави печатът. При поставянето на втория печат на гърба на бюлетината, долният отрязък се откъсва и се поставя в непрозрачната кутия от члена на СИК. \n\n\n\nНезависимо как са сгънати бюлетините, има две съществени условия: запазване тайната на вота и второто - да бъдат видими частите, които са предназначени за СИК /квадратчетата, където се поставят печатите на гърба на бюлетината и отрязъкът с номера на бюлетината, така че той да може да бъде скъсан, без с това да се види вотът/. При излизане от кабината бюлетината трябва да бъде предадена на член на СИК, който задължително да постави втори печат на гърба и да откъсне отрязъците, подчерта Андреев, цитиран от БТА.\n                    \n                    \n                \n                \n                \n                \r\nТам, където ще има доста големи листи с общински съветници и кандидатски листи, в някои от големите градове, има опасност бюлетината да се отвори и възпрепятства поставянето на други бюлетини. В този случай от ЦИК препоръчват да се направи допълнително сгъване на бюлетината, може и по вертикала, преди да се пусне в урната.\n\r\nВ изборите на 27 октомври може да се гласува за кмет на община, кмет на район и за кандидатска листа за общински съветници. Всеки гласоподавател може да се запознае с имената на кандидатите за кметове и с листата за общински съветници на таблото пред изборното помещение.\n\r\nДевет сдружения са се регистрирали в ЦИК за наблюдение на местните избори в страната. Общо 735 са регистрираните упълномощени наблюдатели, само две са чуждестранните организации с 21 члена, които ще наблюдават изборите на 27 октомври. Регистрираните социологически агенции са четири, със 722 анкетьори.\n\r\nПостъпилите до момента сигнали в ЦИК са 55 и 183 жалби, информира Александър Андреев. Жалбите срещу решения на ЦИК са 14, от които една на недопуснат независим кандидат да участва в дебат по обществена медия е \"висяща\" във ВАС, уточни той.\n\r\nДо 19 октомври е крайната дата, на която гласоподавателите могат да подадат заявление при регистирани грешки или непълноти в изборните списъци. Заявления за ползването на подвижни избирателни секции ще се приемат до 21 октомври. На 24 октомври ще се образуват и секциите в лечебните заведения, домовете за стари хора и затворите. На 25 в 24.00 часа приключва официално предизбораната кампания, а до 00:00 часа на 26 октомври не могат да бъдат обявявани социологически проувания.\n\r\nЗапочнали са и обученията на членовете на СИК в отделни областни градове. Те протичат нормално и със засилен интерес, особено в големите градове, каза Александър Андреев.\n\r\nПри отпечатването на бюлетините е предвидено 100 процента избирателна активност. Резервът от бюлетини ще се съхранява в общинските или областните администрации и където те не достигнат, СИК ще уведомява съответно РИК за доставяне на допълнители бройки, обясни още говорителят на ЦИК.", "date": "2019.10.17", "title": "ЦИК с разяснения: Как ще гласуваме на местния вот?"}
{"url": "https://www.dnes.bg/cars/2019/10/17/toyota-ostava-nai-skypata-avtomobilna-marka.426494", "text": "Британската консултантска агенция Interbrand състави поредната си класация на най-скъпите марки в света. В ранглистата за 2019 г. влизат 14 автомобилни компании, съобщава .\r\nНай-голям ръст спрямо предходната година сред тях отбелязва Ferrari (+12 процента), а Kia е загубила 7 процента от стойността си.\n\r\nСпоред Interbrand, Toyota отново е най-скъпият автомобилен бранд в света. Стойността на марката е оценена на 56,236 млрд. долара, което е с 5% повече в сравнение с миналата година.\r\nНа второ и трето място са Mercedes-Benz и BMW. Немските марки са оценени съответно на 50,832 и 41,440 млрд. долара, като увеличението на стойността им спрямо 2018 г. е 5 и 1 процент. Volkswagen струва 12,921 млрд. долара, а Land Rover - едва 5,855 млрд.\r\n                    \n                    \n                \n                \n                \n                ", "date": "2019.10.17", "title": "Toyota остава най-скъпата автомобилна марка"}
{"url": "https://www.dnes.bg/index/2019/10/17/d-r-haddad-lekariat-na-godinata-operiral-pacient-s-pomoshtta-na-fener.426487", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Хирургът д-р Елиас Хаддад от болницата в Горна Оряховица тази вечер ще бъде отличен със специална награда по време на церемонията \"Лекар на годината\". \n\r\nПризът идва, след като това лято д-р Хаддад оперира с фенер пациент, докато в болницата нямаше ток, съобщава \r\nЕлиас Хаддад е роден в Дамаск. През 70-те години обаче съдбата го отвежда в България, където завършва медицина и среща любовта на живота си.\n\r\n\"Винаги съм се стремял да следвам медицина, да стана хирург и обичам тази професия. България вече е моята родина. Всяко нещо, което върша и излизам от операционната ми носи удовлетворение, че съм направил нещо за този човек\", казва той.\n                \n                \n                \r\nД-р Хаддад не може да преброи случаите, в които е спасявал живот в полеви условия.\n\r\nТова лято след силна буря болницата в Горна Оряховица остана без ток за часове. На смяна е д-р Хаддад. Около полунощ пристига пациент с огромна рана на главата, но заради липсата на електричество вратата на операционната не се отваря и в цялата болница е тъмно. Докторът не губи самообладание и с помощта на охранителя, който му светил с фенерче, зашива раната.\n\r\nСлед четири десетилетия, посветени на лекарската професия, д-р Елиас Хаддад не мисли за пенсия, защото не си представя да живее без да помага на хората.", "date": "2019.10.17", "title": "Д-р Хаддад - лекарят на годината, оперирал пациент с помощта на фенер"}
{"url": "https://www.dnes.bg/politika/2019/10/17/edinstveniiat-priiatel-na-turciia-v-es-e-bylgariia.426406", "text": "България и Унгария се изказват по-предпазливо относно евентуални санкции срещу Турция заради операцията в Северна Сирия. Това коментира Милен Керемедчиев, бивш министър на икономиката и външните работи, по БНТ. \n\n\r\nСпоред него причината Унгария да го прави е споразумението с Турция за  релокирането на имигранти от нейна територия. България пък заради  добросъседски отношения. Турция има един приятел в ЕС и това е България,  каза Керемедчиев.\r\n\n\r\nСпоред Керемедчиев за момента няма наложени санкции, но има молба на европейските държави да спазват оръжейно ембарго към Турция, което вече се спазва от големите европейски страни, но в крайна сметка няма да има ефекта, който всеки цели, тъй като отново ще тласне Турция към пазара на оръжие в Русия.\n                    \n                    \n                \n                \n                \n                \r\nПо думите му Европа няма много механизми, за да оказва влияние върху Ердоган. Турският президент сам затъва в тази криза, тъй като това е третата операция, която Турция провежда в Сирия. За последните 8 години Турция затъва финансово и политически в това сирийско блато, категоричен е Керемедчиев. \n\r\nБившият министър не очаква сериозен турски пробив на сирийска територия, особено и след споразумението на кюрдите с Башар Асад.", "date": "2019.10.17", "title": "Единственият приятел на Турция в ЕС е България"}
{"url": "https://www.dnes.bg/health/2019/10/17/6-vyprosa-koito-da-si-zadadete-predi-da-se-obvyrjete-s-nego.426367", "text": "Нови романтични взаимоотношения, приятни моменти, седмиците минават неусетно заедно... Според някои специалисти по връзките, връзката между двама души започва след 6-ия месец на първата година.\r\nВ живота няма правила, защото любовта за всяка двойка се развива с различно темпо. И все пак, жените като по-емоционални същества, се нуждаят от ясни знаци, които да им подскажат дали мъжът си заслужава времето напред.\r\nИма 6 неща, върху които е добре да помислите, преди да се обвържете сериозно с него.\r\n\r\nПървото, на което трябва да обърнете внимание е, това дали той и до каква степен отваря чувствата си за вас. Някои мъже са емоционално недостъпни по природа или заради тежка раздяла с предишен партньор. Искате човек, който да поддържа истинска емоционална връзка с вас, нали? Някой, който да не ви лъже, който да си позволи да покаже своята уязвимост, да няма проблем да разкрие своето истинско Аз.\r\n                    \n                    \n                \n                \n                \n                \r\nЕдин от показателите, че си струва да отделите време и енергия в едни взаимоотношения е това, дали партньорът ви говори, но и действа по някакъв начин за общото ви бъдеще. Готовността му подсказва, че той наистина държи на вас и има сериозни намерения.\r\n", "date": "2019.10.17", "title": "6 въпроса, които да си зададете, преди да се обвържете с него"}
{"url": "https://www.dnes.bg/zvezdi/2019/10/17/nai-pishtnata-modelka-tes-holidei-se-razgoli.426471", "text": "Най-пищният модел в света – Тес Холидей, пусна снимка в Instagram, на която е без дрехи до малкия си син. В кадъра Тес гледа към камерата, а детето лежи на легло на преден план. \r\nС този пост, plus-size моделът коментира трудния период на майките, които страдат от следродилна депресия.\r\n„Когато гледам тази снимка, ме обземат много емоции. Спомням си как се чувствах тогава. Такова щастие, смесено с безпокойство, депресия и самота. Въпреки факта, че всички около мен ме подкрепяха, повечето ми приятели все още нямаха малки деца и разбира се, че не разбираха колко е трудно да бъдеш майка и да се бориш със следродилната депресия“, призна Холидей под кадъра.\r\n                    \n                    \n                \n                \n                \n                Постът трогна феновете ѝ и мнозина я обсипаха с похвали за поведението ѝ. „Ти ми даваш сила дори в най-трудните ми моменти. Ти си ангел, Тес, ние всички много те обичаме“, „Много ми харесва, когато майки говорят открито за следродилната депресия. Повечето жени трябва да узнаят какво е това“, „Ти си страхотна и без грим“, бяха само част от коментарите. \r\nПостът на Тес събра само за ден повече от 50 хиляди харесвания. Може да го видите ", "date": "2019.10.17", "title": "Най-пищната моделка Тес Холидей се... разголи "}
{"url": "https://www.dnes.bg/notifikacii/2019/10/17/edin-zadyrjan-na-macha-s-angliia-s-obvinenie-veche-e-osyjdan.426507", "text": "На осем задържани заради непристойни действия на мача между България и Англия ще бъдат наложени административни санкции.\n\nРайонната прокуратура в София е повдигнала обвинение на един от задържаните, съобщиха от пресцентъра на прокуратурата.\r\nПолицията задържа общо девет души за нарушения на обществения ред, изразяващи се в отправяне на обидни реплики и жестове към присъстващи на стадиона лица. Според прокуратурата обаче няма достатъчно данни за образуване на досъдебно производство за всички тях.\r\nОбвинен и задържан за 72 часа е Ц. Гечев на 18 години, за това, че по време на футболната среща, е извършил непристойни действия, грубо нарушаващи обществения ред и изразяващи явно неуважение към обществото.\r\nГечев е осъждан, като деянието е извършено в изпитателния срок на предходно негово осъждане. Утре прокуратурата ще поиска съдът да наложи постоянен арест на задържания.", "date": "2019.10.17", "title": "Един задържан на мача с Англия - с обвинение, вече е осъждан"}
{"url": "https://www.dnes.bg/obshtestvo/2019/10/17/za-poreden-pyt-myje-se-kypiat-v-rilskite-ezera.426514", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа пореден път туристи решиха да се изкъпят в едно от Седемте рилски езера.\r\nПотребител в социалните мрежи публикува видео на което се вижда как група мъже влизат в ледените води на езерото „Сълзата“. Той твърди, че клипът е направен в сряда.\r\nСълзата се намира на височина oт над 2500 метра.\r\nВъпреки строгите забрани, наложени от парковата охрана, подобни случаи не са прецедент. През февруари звезди на телевизионния канал Discovery палиха огън, ловиха риба и отново плуваха в едно от Седемте рилски езера, пишат от Bulgaria ON AIR.", "date": "2019.10.17", "title": "За пореден път – мъже се къпят в Рилските езера"}
{"url": "https://www.dnes.bg/akoshtete-vqrvaite/2019/10/17/3-zodii-koito-viarvat-na-sobstvenite-si-lyji.426461", "text": " Някои от зодиите лъжат другите често, но правят и още нещо, което саботира самите тях - лъжат себе си. Не могат да различат фалшивото от истинското, заблуждават се и се убеждават в неща, които не са верни. Ето кои знаци вярват на собствените си лъжи.\r\n\r\n \r\nТе толкова много вярват на собствените си лъжи и измами, че вече изобщо не могат да различат истината от лъжите. Просто са много уверени в себе си и не приемат, че не са прави, затова лъжат и си вярват. Тези зодии никога не се извиняват. Никога не поемат отговорност, когато са причинили болка на някого и са го предали, а казват неверни неща и се убеждават, че са истина. Овните винаги обвиняват другите. Защитават своята версия, дори да е пълна измислица. За тях е невъзможно да не са прави.\r\n \r\n", "date": "2019.10.17", "title": "3 зодии, които вярват на собствените си лъжи"}
{"url": "https://www.dnes.bg/sofia/2019/10/17/remont-promenia-marshrutite-na-tramvai-6-11-i-12.426482", "text": "На 19 октомври 2019 год. от 08.00 часа до 16.00 часа предстои да бъде извършен ремонт на релсовия път по бул. „Рожен“ по маршрута на трамвайни линии № 6, 11 и 12. За времето на ремонтите ще бъде направена следната организация на движение: \n\nОт 04.30 часа до 16.00 часа на 19 октомври 2019 година трамвайна линия № 11 ще се движи от кв. „Княжево“ до Хюндай България, а трамвайна линия № 12 ще се движи от площад „Журналист“ до Хюндай България. Това съобщиха от пресцентъра на Столична община.\r\nНа 20.10.2019 год. от 04.30 часа до 12.00 часа трамвайна линия № 6 ще се движи от ж.к. „Иван Вазов“ до метростанция “Хан Кубрат”.\n                    \n                    \n                \n                \n                \n                \r\nОт 04.30 часа до 16.00 часа трамвайна линия № 11 ще се движи от кв. „Княжево“ до транспортен надлез „Надежда“ (трамвайно депо „Банишора“).\n\r\nОт 04.30 часа до 16.00 часа трамвайна линия № 12 ще се движи от площад „Журналист“ до транспортен надлез „Надежда“ (трамвайно депо „Банишора“).\n\r\nОт 04.30 часа до 16.00 ще бъде разкрита временна автобусна линия № 12-ТМ с маршрут: автостанция „Илиянци“, ул. “Джерман”, бул. “Рожен”, ул. “Илиянско шосе”, бул. “Рожен”, транспортен надлез „Надежда“, бул. “Княгиня Мария Луиза”, надясно по бул. “Христо Ботев”, надясно по бул. “Сливница”, надясно по ул. “Опълченска” и наляво по бул. “Княгиня Мария Луиза” по маршрута, двупосочно.", "date": "2019.10.17", "title": "Ремонт променя маршрутите на трамваи № 6, 11 и 12"}
{"url": "https://www.dnes.bg/notifikacii/2019/10/17/noviiat-voenen-helikopter-na-kitai-prilicha-na-nlo.426478", "text": "В последно време Китай показа на света много от новите си оръжия. Но едно от тях изглежда все едно не е от този свят. Прототипът за нов хеликоптер на китайската армия изглежда като машина, излязла от фантастичен филм през 50-те, но всъщност е чисто нова технология.\r\nКитайските медии го наричат \"Супер голямата бяла акула\", а по думите на властите в страната, той ще бъде \"въоражен хеликоптер\", който ще се изпраща на \"бойното поле за дигитална информация\".\r\nДържавният вестник Global Times публикува галерия с изображения на машината и определи дизайна му като модерен и доказано добър, като на американските хеликоптери AH-64 Apache и CH-53 Sea Stallion, както и руските Ka-52 и Mi -26.\r\n                \n                \n                \"Супер голямата бяла акула\" е дълга 7 метра, висока е почти 3 метра. На борда има място за двучленен екипаж, а формата му ще го прави по-труден за засичане от радарите.\r\nАла, поне за сега, хеликоптерът е приземен. Ако успее да мине летателните тестове, той ще се превърне в първата машина, приличаща на НЛО, която ще полети във въздушното пространство.\r\nПрез 50-те, американската армия също се опитва да проектира подобен самолет. Но няколко теста по-късно станало ясно, че той става изключително нестабилен когато се издигне на повече от 1 метър над земята.", "date": "2019.10.17", "title": "Новият военен хеликоптер на Китай прилича на... НЛО"}
{"url": "https://www.dnes.bg/obshtestvo/2019/10/17/slavi-trifonov-kupi-televiziia-stara-zagora-stava-7-8.426495", "text": "Слави Трифонов купи тв \"Стара Загора\", става ясно от Търговския регистър.\n\n\n\r\n\"Да, продадох я\", каза адв. Дамян Георгиев, собственик на дружеството \"Статис\" АД, което притежава телевизията. Той не каза каква е цената, въпреки че според запознати сделката е била за 500 000 лв., пише „“.\r\n\n\r\nПредставител на дружеството вече е Евгени Маргаритов Димитров-Маестрото, който влиза и в Съвета на директорите заедно с Диана Димитрова Младенова и Ася Тодорова Тодорова. Промените в Търговския регистър са направени на 10 октомври.\nДатата на изтичане на мандата на Съвета на директорите е 5 август 2021 г.\n                    \n                    \n                \n                \n                \n                \r\nОт 10 октомври седалището на фирмата вече е в София, в зала 12 на НДК, която се намира в т.нар. малко НДК. Там бяха стаите на екипа на \"Шоуто на Слави\". Изглежда там ще е студиото.\n\r\nЖурналистката Станимира Димова, която също е била в управата на телевизията, написа преди малко в профила си във фейсбук:\n\r\n\"Тъжна съм... Телевизия Стара Загора става Седем Осми... Тъжна съм, защото съм създавала тази марка, през далечната 1996 г. и лично аз, когато беше почти невъзможно, според условията на \"Шоуто на Слави\", направих така, че да излъчват от Стара Загора. Не за седмица, а само за 3 дни...беше прецедент за \"Шоуто\". И никога не е ставало въпрос за пари...\"\n\r\nТВ \"Стара Загора\", въпреки че се излъчва от града на липите, е национална телевизия.", "date": "2019.10.17", "title": "Слави Трифонов купи телевизия \"Стара Загора\", става \"7/8\""}
{"url": "https://www.dnes.bg/obshtestvo/2019/10/17/shefyt-na-bnr-shte-objalva-v-syda-uvolnenieto-si-ot-sem.426493", "text": "Светослав Костов, чийто мандат на директор на БНР СЕМ прекрати предсрочно, ще обжалва решението на регулатора в съда. \n Нека съдът реши доколко регулаторът има право да прекрати моя договор за управление, отсече той. \r\n\r\nСпоред него с решението си СЕМ показа, че или е над законите на България, или наистина цели дестабилизация на БНР. \r\n\r\nПредседателят на СЕМ София Владимирова обясни по-рано, че мотивът за освобождаването на Костов е грубо нарушение на Закона за радиото и телевизията. \r\n\r\nПредстои да бъде изготвено окончателното решение, където ще бъдат заложени пълните мотиви на съвета.", "date": "2019.10.17", "title": "Шефът на БНР ще обжалва в съда уволнението си от СЕМ"}
{"url": "https://www.dnes.bg/stranata/2019/10/17/tri-kyshti-i-dve-koli-gaseni-ot-pojari-v-gabrovsko-tazi-nosht.426440", "text": "Три къщи и две коли са гасили пожарникари от Габровска област през изминалото денонощие, съобщиха от Областната дирекция на полицията.\n\r\n\r\nВ 21.16 часа вчера на тел. 112 е получен сигнал за пожар в три къщи в севлиевското село Дамяново. Причината за инцидента е неправилно ползване на нагревателен уред. Сериозни материални щети не са нанесени. Данни за пострадали граждани също няма. \r\n\r\nОколо 10 минути след полунощ е регистрирано и обаждане за запалени два леки автомобила на улица \"Васил Априлов\" в Трявна. Голяма част от превозните средства са унищожени. Пожарът е потушен от екип на пожарната, като няма пострадали. По случая се води разследване.\r\n\r\nЗа последните 24 часа е регистриран и инцидент със запалила се газова бутилка, при който няма щети.\r\nГабровските огнеборци за оказали и техническа помощ при два инцидента в областния център.", "date": "2019.10.17", "title": "Три къщи и две коли гасени от пожари в Габровско тази нощ "}
{"url": "https://www.dnes.bg/usa/2019/10/17/zombi-elenite-stavat-vse-poveche-bolestta-obhvana-24-shtati-v-sasht.426456", "text": "Хроничното заболяване, което превръща диви елени, лосове и сърни в зомбита е регистрирано в поне 24 американски щата, съобщи bTV като се позова на \"USA Today\". \n\r\nДо момента данни има за 277 различни общини, които са открили животни с болестта от август насам.\r\nЗа първи път болестта е регистрирана през 1960 г. в Колорадо в еленски резерват, а сред дивите – през 1981 г. Тя е вид заразна енцефалопатия, която бавно \"разяжда“ мозъка и гръбначния стълб на животните. \n\r\nСимптомите се изразяват в нетипично поведение на животните и те се оприличават на зомбита. \n\r\nЕлените стават много по-агресивни, имат проблеми с движенията и ориентацията, симптоми на деменция, дастична загуба на тегло, както и загуба на страх от хората. \n                    \n                    \n                \n                \n                \n                \r\nБолестта е фатална и към момента няма ваксина за нея.\n\r\nДо момента случаи на зомби елени има регистрирани в Съединените щати и части от Канада.\n\r\nЕксперти алармират, че е възможно болестта да се прехвърли и върху хората, подобно на \"лудата крава“. \r\nАмериканските власти са пуснали предупреждение до всички ловци да внимават какво месо консумират и да не стрелят по елени и сърни.\n\r\nБолестта се разпространява с телесни течности, тъкан, питейна вода и храна.\r\n ", "date": "2019.10.17", "title": "Зомби елените стават все повече, болестта обхвана 24 щати в САЩ"}
{"url": "https://www.dnes.bg/obshtestvo/2019/10/17/sem-vze-glavata-na-shefa-na-bnr-prekrati-mu-mandata.426463", "text": "Съветът за електронни медии прекрати предсрочно мандата на генералния директор на БНР Светослав Костов.\r\n\r\nЧленовете гласуваха единодушно отстраняването му, като обясниха, че той не се е справил със ситуацията, съобщи \"\". \n\n\n\r\n\r\nИ до момента не е ясно какво се случи на 13 септември, каза София Владимирова. \r\n\r\nНе мога да чакам нарушенията в радиото да станат системни, каза тя.\r\n\r\nАнтон Митов, директор на архива в БНР, ще е временно изпълняващ, реши СЕМ.", "date": "2019.10.17", "title": "СЕМ взе главата на шефа на БНР, прекрати му мандата"}
{"url": "https://www.dnes.bg/zvezdi/2019/10/17/viktoriia-bekym-izdade-tainata-na-shtastliviia-brak.426460", "text": "Виктория Бекъм каза, че се е влюбила в съпруга си Дейвид от пръв поглед. Двамата са заедно от 1997 г., а през 1999 г. сключиха брак.\r\nТе имат 4 деца - Бруклин на 20 г., Ромео на 17 г., Круз на 14 г. и единствената им дъщеря - Харпър на 8 г.\r\n \r\nКогато питат Виктория каква е тайната съставка на щастливия и продължителен брак, тя отговаря, че всичко, което с Дейвид правят се върти около децата и че семейството е най-важно.\r\n \r\n\"Знаете ли, мисля, че децата са наш приоритет и всичко се върти около тях. Но и двамата работим здраво. Обичаме професиите си. Подкрепяме се един друг, и сме късметлии, че се намерихме и растем заедно\", обясни звездата от Spice Girls.\r\n \r\nПош Спайс посочва, че нейните родители и родителите на бившия футболист също много помагат с грижите за децата.\r\n \r\n", "date": "2019.10.17", "title": "Виктория Бекъм издаде тайната на щастливия брак"}
{"url": "https://www.dnes.bg/blizak-iztok/2019/10/17/ankara-turciia-ne-razpolaga-s-himichesko-oryjie.426455", "text": "Бойците от групировката СЗН/ПКК (Сили за защита на народа/Кюрдска работническа партия) могат да използват химическо оръжие в Сирия и да хвърлят вината за това върху турските въоръжени сили. Това заяви турският министър на националната отбрана Хулуси Акар, цитиран от Анадолската агенция.\n\r\nАкар изтъкна, че Турция не разполага с химическо оръжие и това е общоизвестен факт.\r\n\r\nАнкара отделя особено внимание не само на сигурността на турските граждани, но и на защитата на мирните жители в Сирия без значение към коя етническа или религиозна група принадлежат, заяви турският министър на отбраната, предаде БТА.", "date": "2019.10.17", "title": "Анкара: Турция не разполага с химическо оръжие"}
{"url": "https://www.dnes.bg/stranata/2019/10/17/zevzek-se-gavri-s-bfs-podari-na-centralata-11-ohliuva.426464", "text": "\n\r\nСтранен подарък ще получи БФС от варненския зевзек Росен Марков.\r\n\r\nПредседателят на партията на българските мъже е подготвил 11 охлюва футболисти за футболния съюз, съобщава Булфото.\r\n\r\nПо думите на Марков охлювите спортисти са много по-бързи от нашите национали. \r\n\r\nНестандартната му акция е във връзка с позорната загуба с 0:6 на българския национален отбор от Англия.", "date": "2019.10.17", "title": "Зевзек се гаври с БФС, подари на централата 11 охлюва"}
{"url": "https://www.dnes.bg/obshtestvo/2019/10/17/simeon-oshte-ne-mojem-da-se-otyrvem-ot-otpechatyka-na-marksizma.426441", "text": "30 години след падането на Берлинската стена и завръщането към  демокрацията, ние все още не можем да се отървем от дълбокия отпечатък,  който марксизмът е оставил на нашето общество.\r\nТова казва бившият премиер Симеон Сакскобургготски в интервю за сайта www.incorrect.gr, цитирано от \"Фокус\".\r\nПо думите му \"ефектите на една потискаща и провалена идеология са засегнали почти три  поколения българи\".\r\nВ интервюто въпросите на гръцкия журналист Атанасиос Катсикидис са свързани основно с монархията.\r\nНа въпрос как се е променил животът му след падането й у нас, Сакскобургготски отговаря: \"Въпреки обстоятелствата, главно политически, аз винаги съм работил и служил като легитимен суверен на България, какъвто съм. В този смисъл не е имало реална промяна\".\r\n                    \n                    \n                \n                \n                \n                По думите му няма съмнение, че конституционните или парламентарните монархии са също толкова демократични, колкото свободно избираните републики. Според Царя в днешно време обикновено монархията има балансираща и успокояваща роля.\r\n\"Непрекъснатостта има допълнителна полза за успокояване на водите или намаляване на антагонизмите, като не се налага да преминава през президентски избори на всеки четири или пет години. Монархията има и държавни символи, каквито няма друга система. За тези, които намират \"автоматичното наследяване\" за недемократично, бих попитал дали в днешния високопрофесионален и специализиран свят може да има по-добре подготвен човек от престолонаследника, който от първия ден в живота е бил подготвян за тази работа\", аргументира се Симеон II.\r\nТой подчертава обаче, че налагането на една или друга система е недемократично и на първо място е избор на хората.\r\nПопитан за отношенията между България и Гърция, Сакскобурготтски казва, че връзките между двете страни са се увеличили и са укрепнали, което допринася за хармонията в региона с икономически ползи за хората.\r\nТой коментира и Споразумението от Преспа с думите, че всяко споразумение само по себе си винаги е плюс,  стига да бъде свободно прието от подписалите, а не наложено от “диктата на великите сили”. По думите му договорите и споразуменията трябва да се прилагат на практика и евентуално да бъдат подобрени, ако е необходимо.", "date": "2019.10.17", "title": "Симеон: Още не можем да се отървем от отпечатъка на марксизма!"}
{"url": "https://www.dnes.bg/stranata/2019/10/17/ozveriala-ot-glad-mechka-vilnee-iz-dvorove-na-s-pushevo.426432", "text": "Организират акция за залавяне на кафява мечка, която от десетина дни върлува във великотърновското село Пушево.\r\nВ петък в селището ще пристигне представител на природно-защитна организация. Той е сертифициран специалист, който ще примами животното, ще го упои и ще го изведе от населеното място. Това съобщи кметицата на Пушево Юлия Костадинова.\n\r\nУправничката казва, че мерките са предприети благодарение на съдействието на зам.-кметовете на община Велико Търново - Снежана Данева-Иванова и проф. Георги Камарашев.\n\r\n\"Наложи се да прибегнем до услугите на човек с лиценз за подобна дейност. Ловци нямат право да стрелят в населено място, тъй като глобата за подобно деяние е над 20 000 лева“, уточниха от общинската управа в старата столица.\n                    \n                    \n                \n                \n                \n                \r\nДо един 140-те жители на Пушево обаче са изтръпнали от ужас от пакостите на мечката, която всяка вечер слиза от гората и вилнее из дворове и градини. Първоначално дивото животно обикаляло северната част на селото, но напоследък вилнее и в централния район.\n\r\n\"Озверялото от глад животно всяка вечер се появява в селото, събаря огради и нахлува дори в къщите, за да търси храна. Мечката дори влязла в мазе и разляла тенекия с олио. В друга къща се опитала да се изкатери на втория етаж по дървено стълбище и изкъртила едно от стъпалата. В трето жилище пък съдрала диван и потрошила електрическа скара, които били под навес“, разказва Юлия Костадинова.\n\r\nКметицата споделя, че хищникът шета и в овощните градини като чупи клони на дърветата и яде ябълки.\n\r\n\"Напоследък дори рови за храна в кошовете за отпадъци. Местни хора са я видели как със скок влиза в контейнера, а при появата на кола, побягва с бясна скорост. Има дори хора, които са се изправяли очи в очи с огромния звяр. За щастие нападнати няма, а и на домашни животни не е посягала. Една вечер жена от селото чула ожесточен кучешки лай и заснела през прозореца на дома си клип как мечката се движи по улицата \"екскортирана“ от две кучета отпред и две отзад“, споделя още кметицата пред \"Труд\".\n\r\nЮлия Костадинова казва, че всеки ден прави съобщения по местната радиоуредба като инструктира жителите как да се пазят от дивото животно. Предупреждава ги след залез слънце да се затварят в домовете си, да залостват здраво вратите и да не излизат по дворовете.\n\r\n\"Имаме старци на по 90 години, които твърдят, че вълци, лисици и чакали са влизали в селото, но не помнят да е имало нашествие на мечка“, коментира Костадинова.", "date": "2019.10.17", "title": "Озверяла от глад мечка вилнее из дворове на с. Пушево"}
{"url": "https://www.dnes.bg/temida/2019/10/17/antikorupcionnata-komisiia-s-isk-za-nad-1-mln-lv-ot-gen-kircho-kirov.426469", "text": "Антикорупционната комисия е предявила иск за 1,163 млн. лева срещу бившия шеф на разузнаването ген. Кирчо Киров и съпругата му Мария.\r\nСофийският градски съд (СГС) е насрочил делото за конфискация за 10 февруари догодина, а то е резултат от двете обвинения за длъжностни присвоявания за общо 10 млн. лева срещу бившия шеф на разузнаването, съобщи \"Лекс\".\r\nГенерал Киров има и една условна присъда за разгласяване на държавна тайна.\n\n\n\n\r\nДело за конфискация е заведено от комисията и срещу бившия подчинен на Киров в Националната разузнавателна служба (НРС) Димитър Лидарев. Искът на комисията срещу него и съпругата му Екатерина е за още по-голяма сума – 1, 534 млн. лева.\n                    \n                    \n                \n                \n                \n                \r\nЛидарев е подсъдим с Киров по едно от делата за присвояване на над 5,1 млн. лева от НРС. По него Софийският военен съд осъди ексшефа на службата на 15 години затвор, докато Лидарев получи условна присъда, след като в края на делото пред първата инстанция направил пълни самопризнания.\r\nДелата срещу Киров са секретни и за тях информация има само след присъди, като тя идва обикновено от прокуратурата, а не от военните съдилища. След първите присъди срещу двамата, от прокуратурата обясниха, че присвояваните пари били представяни като разходи за дейност на службата, която обаче е била преустановена след присъединяването на България към ЕС.\r\nВъпреки това, всеки месец за нея се харчели суми от порядъка на 80 000 евро или 100 000 долара, но доказателства за разходите няма. Според обясненията на самия Киров той харчил парите при най-висока секретност, но в архивите нямало останали никакви документи за тези разходи. Лидарев пък признал, че изпълнявал стриктно заповедите на началника си, което включвало изготвяне на фалшиви документи за теглене и отчитане на сумите, които получавал от касата на службата.", "date": "2019.10.17", "title": "Антикорупционната комисия с иск за над 1 млн. лв. от ген. Кирчо Киров "}
{"url": "https://www.dnes.bg/zvezdi/2019/10/17/slaveia-sirakova-svatbata-e-daleche.426467", "text": "Славея Сиракова не бърза да се омъжва. Наскоро сгодилата се щерка на Илиана Раева и Наско Сираков обяви в Instagram, че сватбата най-вероятно ще е след две години.\r\nШайла, както я наричат приятелите ѝ, отговаря на въпроси на фенове в Instagram.\r\n \r\nНа запитване кой е един от най-щастливите ѝ мигове в живота, тя посочи раждането на нейната племенница Илиана – дъщеричката на сестра ѝ Виолета.\r\n \r\nПоследователите попитаха Славея и колко татуировки има, като тя бе честна и сподели, че си е направила общо 9 татуса по различни места на тялото.\r\n \r\nРазбира се, дъщерята на Наско Сираков не пропусна да коментира представянето на националния ни отбор срещу Англия. За нея играта на нашите е „още по-лоша работа“ и от глобалното затопляне, което е основен световен проблем.\r\n \r\nСлавея Сиракова се сгоди малко преди сватбата на по-малката ѝ сестра, която се врече във вярност на своя любим Георги Коруджиев. На тържеството присъстваха както годеникът ѝ Иван, така и неговите родители, като бъдещата булка показа общите им снимки.\r\n \r\n\r\n ", "date": "2019.10.17", "title": "Славея Сиракова: Сватбата е далече "}
{"url": "https://www.dnes.bg/notifikacii/2019/10/17/sinyt-na-aktior-ot-tarzan-ubi-maika-si-policiiata-go-zastrelia.426418", "text": "Кървава драма се разигра в калифорнийския квартал Санта Барбара – синът на актьора Рон Ели, познат от ролята си на Тарзан, нападнал майка си с нож, а след това бил застрелян от полицията.\r\nВсичко започнало около 20 часа, когато притеснени съседи се обадили за семеен спор в дома на актьора. Когато полицаите пристигнали няколко минути по-късно, те заварили мъртвата съпруга на Рон Ели в локва кръв на земята. Валъри Ели била прободена многократно с нож, съобщава CNN.\r\nВ момента на атаката Рон Ели е бил в дома си, но той не е ранен. Пред полицаите той заявил, че синът му Камерън е отговорен за атаката. Властите претърсили цялата къща и околностите, преди да открият 30-годишният мъж и да се опитат да го арестуват.\r\n                \n                \n                Според изявлението на шерифа, Камерън „представлявал заплаха“ за полицаите, за това те стреляли срещу него и го убили.\r\nРон Ели влиза в \"кожата\" на Тарзан за телевизионен сериал, който се излъчва от 1966 до 1968 година. Съпругата му Валъри е бивша мис Калифорния. Освен сина си Камерън, двойката има и две дъщери – Кристин и Кейтлинд.\r\nСлед като се отказва от актьорството, Рон Ели се мести със съпругата и сина си в Санта Барбара, за да има „стабилно семейство“ и да прекарва повече време с любимите хора.\r\nКаква е причината за скандала още не е станало ясно.\r\n \r\n ", "date": "2019.10.17", "title": "Синът на актьор от \"Тарзан\" уби майка си, полицията го застреля "}
{"url": "https://www.dnes.bg/crime/2019/10/17/trup-na-kon-stresna-jitelite-na-starozagorsko-selo.426466", "text": "Намериха убит кон в старозагорското село Сулица. За случая е съобщено в полицията на областния град.\n \r\n\r\nНа мястото на убийството е изпратен полицейски екип, който намерил трупа на животното. След разследване е станало ясно, че конят е собственост на 36-годишен мъж от Твърдица. \r\n\r\nКонят е умъртвен с огнестрелно оръжие.", "date": "2019.10.17", "title": "Труп на кон стресна жителите на Старозагорско село"}
{"url": "https://www.dnes.bg/eu/2019/10/17/kakvo-dogovoriha-es-i-london-za-irlandskata-granica.426479", "text": "Северна Ирландия остава в митническата територия на Великобритания, но за стоките, пристигащи на северноирландска територия, ще се прилагат всички процедури на ЕС. Това предвижда споразумението за Brexit, договорено между Лондон и Брюксел, предаде Ройтерс.\n\r\nНа самия остров Ирландия няма да има митнически проверки, които ще се правят в пристанищата.\n\r\nЗа стоките, транспортирани от останалата част Великобритания за Северна Ирландия, които се предполага да останат там, няма да се прилагат мита на ЕС.\n\r\nЕвропейски мита няма да се плащат и за стоки за лична употреба, пренасяни от пътници, преминаващи ирландската граница и за втора категория стоки, които са предназначени единствено за незабавна консумация, а не за последваща преработка.\n\r\n                    \n                    \n                \n                \n                \n                Съвместна комисия, сформирана от ЕС и Великобритания, ще определи след Brexit по-точно кои стоки се включват във втората група.\n\r\nНа Обединеното кралство ще бъде позволено да възстановява акцизите за компании в Северна Ирландия, доколкото това не нарушава правилата на ЕС за държавната помощ.\n\r\nСеверна Ирландия ще може да се възползва от бъдещите търговски споразумения, които Великобритания ще сключи с други държави. Ще се прилагат единствено британските мита при условие, че стоките не се изнасят в Ирландия и единния пазар на ЕС.\n\r\nСпоразумението между Брюксел и Лондон предвижда освен това парламентът на Северна Ирландия след Brexit да даде съгласието си по въпроса дали европейските правила да продължат да се прилагат на северноирландска територия.\n\r\nСтраните си поставят за цел след Brexit да договорят амбициозно споразумение за свободна търговия - без мита и с неограничени квоти. \r\n \r\n/БТА/\r\n ", "date": "2019.10.17", "title": "Какво договориха ЕС и Лондон за ирландската граница?"}
{"url": "https://www.dnes.bg/football/2019/10/17/izhvyrliat-bylgariia-ot-pleiofite-za-evro-2020-i-mondial-2022.426476", "text": "Националният отбор на България по футбол да бъде изхвърлен от квалификациите за Евро 2020. Това поиска организацията за борба с расизма в Европа официално от УЕФА. \r\n\"Лъвовете\" почти сигурно ще добият право да участват тях заради класирането си в Лигата на нациите, където завършиха като най-добрия втори отбор в нашата дивизия. \r\n \r\nПредставителят на организацията за Източна Европа Павел Клименко разкри, че в расистките скандирания са се включили и стюарди на стадиона. \"20-ина момчета си съблякоха жилетките и се включиха в скандиранията\", обясни той пред английските медии, цитиран от \"24 часа\". Нямало обаче никакви записи на тези действия.\r\n \r\n\"Това е огромно нарушение от страна на БФС\", категоричен е Клименко. Точно представители на тази организация бяха пратени от УЕФА да следят публиката по време на двубоя с Англия.\r\n \r\nФИФА също ще направи свое разследване на инцидента, съобщи президентът на световната централа Джани Инфантино. Според него трябва да има доживотно наказание за расизъм. Това щяло да бъде прието още на следващото заседание на управата на ФИФА.\r\n \r\n", "date": "2019.10.17", "title": "Изхвърлят България от плейофите за Евро 2020 и Мондиал 2022?"}
{"url": "https://www.dnes.bg/rusia/2019/10/17/diplomati-ot-sasht-otkriti-v-zabranena-zona-ot-ruskiia-sever.426451", "text": "Американски дипломати са били свалени от влак, пътувал в забранена зона недалеч от военноморския полигон край Северодвинск в Архангелска област. Те \"навярно са сбъркали пътя\", коментира днес пред ТАСС неназован представител на руското министерство на външните работи.\n\r\nИзточник от руските органи на реда уточни пред агенцията, че инцидентът с американските дипломати е станал на 14 октомври. Те са били свалени от влака Ньонокса - Северодвинск в Архангелска област, близо до полигон, където на 8 август избухна експлозия при тест на ракетен двигател. \n\r\nРуските власти ги подозират в административно престъпление, тъй като Северодвинск е град с регламентиран достъп за чужденци.\n                    \n                    \n                \n                \n                \n                \r\n\"Изцяло потвърждаваме коментара на американското посолство, че това е било официално пътуване и те са уведомили министерството на отбраната на Русия за своите планове. Само че са заявили намерение да посетят Архангелск, а са се озовали на път за Северодвинск\", посочва руското външно министерство.\n\r\n\"Навярно са сбъркали пътя. Готови сме да подарим на американското посолство карта на Руската федерация\", добавя министерството.\n\r\nСпоред руското външнополитическо ведомство тримата дипломати от САЩ са били открити в забранена зона на над 40 км от Архангелск, уточнява Ройтерс, цитирана от БТА.\n\r\nДнес руските власти ще изпратят до посолството на САЩ нота във връзка със случая, информира заместник-министърът на външните работи Евгений Иванов. Той прогнозира, че за американските дипломати нещата вероятно ще приключат с административни протоколи, тъй като те разполагат с имунитет.", "date": "2019.10.17", "title": "Дипломати от САЩ открити в забранена зона от руския Север"}
{"url": "https://www.dnes.bg/football/2019/10/17/stoichkov-iska-cska-levski-i-ludogorec-vyn-evropa-za-5-g.426457", "text": "Най-голямата легенда на българския футбол – Христо Стоичков, заяви, че е възможно българските клубове да не играят пет години в европейските клубни турнири, за да се реши проблемът с расизма у нас.\r\nНосителят на Златната топка за 1994 г. заяви това в интервю за френската спортна библия L'Equipe. \"Необходимо е да се затворят стадиони, мачове без зрители. Възможно е да е настанало време за големи наказания. През това, което премина Англия. Може би ще отстранят българските клубове от Европа за пет години. Това може да успокои всички. Изключването не е задължително\", заяви Стоичков.\r\n \r\nВ момента България е на топа на устата на Стария континент заради евроквалификацията с Англия в София, загубена с 0:6. Мачът на националния стадион \"Васил Левски\" беше два пъти прекъсван заради расистки скандирания към футболистите на гостите.\r\n \r\n", "date": "2019.10.17", "title": "Стоичков иска ЦСКА, Левски и Лудогорец вън Европа за 5 г."}
{"url": "https://www.dnes.bg/teatar/2019/10/17/tri-sestri-na-chehov-s-premiera-na-scenata-na-natfiz.426414", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС водеща тема \"Изчезващият човек\" група настоящи и завършили студенти от НАТФИЗ представят премиерно на сцена постановката \"Три сестри\" на Чехов.\n\r\n\"Не се стремим да дадем отговор на въпроса как човек стига до своето изчезване. Великото в литературата на Чехов е именно в това, че задава въпроси. Днес ние живеем във време, когато много повече обичаме да имаме отговори на нещата\", разказа режисьорът на постановката Деян Ангелов в студиото на \"България сутрин\".\n\r\nТой сподели, че Чехов иска да остави посланието, че въпреки всичко човек не бива да спира да се грижи за ближния.\n\r\n\"Трябва да имаш и усет и повече опит, за да се разбере Чехов. Персонажите на Чехов в \"Три сестри\" са на нашите години, ние отговаряме много добре на техния профил\", .\n                    \n                    \n                \n                \n                \n                \r\nРежисьорът на постановката в НАТФИЗ сподели, че има много различни прочити на произведението на Чехов. \n\r\n\"За втори път се сблъскваме с Чехов, той е страшно съвременен автор. Репетираме по три часа една и съща сцена\", сподели Димитър Илиев.\n\r\nПремиерата на постановката \"Три сестри\" ще бъде утре от 19 часа на голямата сцена в НАТФИЗ.", "date": "2019.10.17", "title": "\"Три сестри\" на Чехов с премиера на сцената на НАТФИЗ"}
{"url": "https://www.dnes.bg/hiphop/2019/10/17/aguaia-na-venci-venc-debiutira-v-ne-bih-mogyl.426416", "text": "\r\nДеветмесечната Агуая Чанов прави екранния си дебют в „Не бих могъл“ на Павел и Венци Венц с Любо Киров без нито една претенция към режисьора Виктор Антонов-Рик. „Не проплака, не искаше пауза за хапване, а само да се гушкаме и да играем. Абсолютен пичага е Агуая, изкара си парите за памперсите с професионалното си поведение.“, сподели за dnes.bg баща й Венци Венц. „Сега сме на фаза да стои здраво стъпила на крачетата си, реагира на всеки музикален звук, който чуе, и се опитва да танцува. Виждал съм на четири път как като тръгне видеото на „Не бих могъл“ тя се изправя като голям човек пред плазмата и ни се радва.“, добавя изпълнителят.\n                    \n                    \n                \n                \n                \n                \r\nПарчето е най-личното до момента за хип-хоп дуото, чиста и емоционална изповед, чийто припев Любо Киров записва за 30 минути. \n\r\n\"Когато дойде в студиото, той си мислеше, че сме направили цяла песен за него, а след като разбра, че е нашият специален човек за припева, се изкефи още повече. Наложи се да презапишем и пренапишем куплетите си на няколко пъти, за да изравним нивото\", разказва Павел. \n\r\nВ най-личното си видео и песен до момента той избира да си партнира с половинката си Криси. Симулациите на скандал пред камера се оказват само актьорска игра – в реалния живот двамата спорят най-често за ударите под кръста, които си нанасят героите им във фентъзи играта \"Лига\".\n\r\nНа молбата да завърши изречението  \"Не бих могъл...\" извън любовния контекст на видеото, Павел отговаря: \"Не бих могъл без мотора си. Той е единственото нещо, което ми дава самостоятелност и миг спокойствие, да карам е вид медитация за мен\".\n\r\nВенци Венц гледа по-философски на нещата: \"Не бих могъл без да открадна малко време за себе си и да си събера мислите. Имам моменти, в които тишината ми действа изцеляващо\".\n\r\nВ емоционалното видео виждаме още няколко момичета, които играят Агуая в различни възрасти. \n\r\n\"За нея искам само да е здрава, щастлива и да стане смислен човек. Не съм от родителите, които искат да виждат свои копия в огледалото и планират бъдещето на детето си още да се е научило да изписва правилно името си\", казва завършлият философия рапър.\n\r\nПрез ноември хип-хоп дуото ще пусне вторият си албум, който носи името Upgrade.\n\r\n\"Това е и начинът, по който се чувстваме – надграждаме себе си. Прави ни се честна музика – каквото ни се върти в главата и душата, това стига до хората като емоция\", категоричен е Павел.", "date": "2019.10.17", "title": "Агуая на Венци Венц дебютира в \"Не бих могъл\""}
{"url": "https://www.dnes.bg/stranata/2019/10/17/bitkata-za-sozopol-najejeni-strasti-i-osporvan-debat.426415", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Битката за един от най-старите градове по българското Черноморие - Созопол, се очертава като най-оспорвана и интересна сред морските общини. Страстите там се нажежиха, след като досегашният кмет Панайот Рейзи беше отстранен след прокурорско обвинение за злоупотреби с общински средства, разказва Bulgaria ON AIR.  \n\r\nГЕРБ номинира за кметския пост председателя на общинския съвет в продължение на три мандата - Красимира Германова. \n\r\nГерманова е семейна, с три деца и четири внука. Магистър по икономика. Над 20 години има собствен бизнес – счетоводна кантора. От 16 години e в сферата на местното самоуправление. Делегат на България в Конгреса на местните и регионални власти към Съвета на Европа.\n                    \n                    \n                \n                \n                \n                \r\n\"Финансовото оздравяване на община Созопол в никакъв случай не е фалит или колапс. Напротив - даже мога да кажа, че вече шест месеца почти общината върви по този оздравителен план, който ние общинските съветници гласувахме и мога да кажа, че дори е с много добри постижения\", посочи тя.\n\r\nКрасимира Германова напомня, че Община Созопол е на трето място по привлечени европейски средства на глава от населението - 5172 лева. \n\r\nМестната структура на ГЕРБ номинира още един кандидат - Георги Пинелов. Кореняк созополчанин, който казва, че за 40 години съзнателен живот е живял единствено и само в Созопол. Семеен, баща на двама синове. Занимава се с частен бизнес, в сферата на туризма и сигурността. Общински съветник един мандат. След като обаче управляващата партия заложи на Красимира Германова, Пинелов напусна ГЕРБ и се кандидатира за кмет от новорегистрираната партия МИР. \n\r\n\"Решенията са ги взели други фактори, така че отговорността за взетото решение не е мое. Има изпълнителна комисия, коята  е преценила, че друг е техният кандидат, така че животът продължава\", посочи той. \r\nЗа кметския пост се бори и общинският съветник от БСП Тихомир Янакиев. На предишните местни избори загуби от Панайот Рейзи, издигнат от ГЕРБ. Янакиев е банков мениджър с три деца. \n\r\n\"Мотивира ме фактът, че едни и същи неуредици на управляващите, които можеха да бъдат решени  преди четири, осем или двайнайсет години, те все още стоят на дневен ред и тези неуредици създават проблеми за хората. Един от сериозните проблеми при нас е и демографията\", казва той.", "date": "2019.10.17", "title": "Битката за Созопол - нажежени страсти и оспорван дебат"}
{"url": "https://www.dnes.bg/obshtestvo/2019/10/17/pak-sme-nachelo-1-3-ot-bylgarite-sa-zastrasheni-ot-bednost.426420", "text": "България е на първо място в Евросъюза по дял на жители, които са заплашени от бедност. Това се посочва в публикувани днес данни на Евростат за 2018 г. по повод Международния ден за изкореняване на бедността, който се отбелязва на 17 октомври. \n\n\n\n\r\nПри средно за ЕС ниво на заплашени от бедност 21,7% в България този дял е 32,8 на сто. \n\r\nСлед нас следва Румъния с 32,5%, а трета е Гърция.\n\r\nПоследни в класацията са Чехия (12,2%), Словения (16,2%) и Финландия (16,5%).\n\r\nСтатистическата служба на ЕС подчертава, че за последните 10 г. България е регистрирала най-голямо намаление в този дял в сравнение с другите страни членки – от 44,8% до настоящите 32,8%, допълва БНР.\r\n                    \n                    \n                \n                \n                \n                Най-голямо увеличение на дела на хората в риск от бедност и социално изключване за миналата година спрямо 2008 година Евростат отчита в Люксембург (+6.4 процентни пункта), Гърция (+3.7 процентни пункта) и Естония (2.6 процентни пункта). \n\r\nВ ЕС над 16.9 на сто от населението е в риск от бедност поради ниски доходи. Този показател е най-висок в Румъния (23.5 процента), Латвия (23.3 процента), Литва (22.9 процента) и България (22 процента). Най-малък е рискът от бедност поради ниски доходи в Чехия (9.6 процента), Финландия (12 процента), Словакия (12.4 процента данните са за 2017 година), Дания (12.7 на сто). \n\r\nСпоред данните на НСИ българинът харчи много за храна и жилища.\n\r\nЦели 31.4% от доходите ни отиват за изхранване, а разходите за жилище са 15.5%.\r\nНаскоро Евростат отчете, че България е страната с най-голямо неравенство в доходите в Европейския съюз.", "date": "2019.10.17", "title": "Пак сме начело: 1/3 от българите са застрашени от бедност "}
{"url": "https://www.dnes.bg/obshtestvo/2019/10/17/propusk-kakvo-se-sluchva-s-lichnite-danni-pri-arbitraj.426424", "text": "Търговският арбитраж и GDPR е малко изследвана тема и затова реших да изследвам как защитата на личните данни засяга дейността на арбитражните институции, каза Мартин Захариев от фондация \"Право и Интернет\" в ефира на .\n\r\nНа първо място, арбитражите трябва да отговарят на всички останали изисквания, които Регламентът въвежда за опазване на личните данни и информацията. Не на последно място, те могат и да са адресати на големи глоби, каза гостът.\n\r\n\"Българският закон не казва нищо за защитата на личните данни от арбитражни институции, което е пропуск, който се надяваме да се поправи. Трябва да се постигне баланс между многото права на хората по Регламента и гарантирането на справедлив процес, заяви Захариев.\n                    \n                    \n                \n                \n                \n                \r\n\"Най-просто казано, не може да искате от вашия кредитор или от арбитъра, който ще решава спора ви, „да ви забрави“, каза той.\n\r\nСпоред него, другото важно е арбитражите да вземат мерки срещу изтичане на информация, тъй като това може да доведе до много големи вреди. Едно от предимствата на арбитража е именно конфиденциалността на производството. Много компании избират арбитраж, за да не е публично делото им и търговските им тайни да бъдат разгледани при закрити врати.\n\r\nПравото на защита на личните данни и свързаните с това права не са абсолютни и това е важно да се знае. Правото на справедлив процес и защита пред съд или арбитраж също са важни и това може да наложи ограничение на защитата на личните данни, което е предвидено в закона, каза Захариев.\n\r\n", "date": "2019.10.17", "title": "Пропуск: Какво се случва с личните данни при арбитраж?"}
{"url": "https://www.dnes.bg/politika/2019/10/17/radev-masov-sport-za-konkurentosposobna-naciia.426422", "text": "Президентът Румен Радев заяви, че няма как без масов спорт да имаме конкурентоспособна нация.\r\nПо думите му бъдещето принадлежи на онези далновидни и активни нации, които не само развиват иновации и високи технологии, но и се грижат за физическото и психическото здраве на гражданите си. \r\nТова означава масов спорт, физическа активност и природосъобразен начин на живот още от ранна детска възраст, каза държавният глава при откриването на конференцията \"Спортът, децата и бъдещето\" в НСА.\r\nПрезидентът посочи още, че животът се превръща в \"задъхано състезание\" с растящ  стрес, за което са необходими воля, характер, устойчивост, дисциплина,  но и чувството за колективен дух. Необходимо е патриотично възпитание и  любов към националния химн, флаг и родината, а това върви заедно и със  спорта, заяви Румен Радев.\r\n                    \n                    \n                \n                \n                \n                По думите му на кръглата маса ще бъдат разгледани предизвикателствата, пред които сме изправени, какво е състоянието на българския спорт, какво и как трябва да се прави за ефикасността на спорта.\r\n\"Да, в момента има много проблеми, имаме много противоречия, има трудно всекидневие, но всички тези проблеми са преходни, ще изчезнат, ще отшумят, но тук сме днес, за да градим бъдещето, а то е нашето младо поколение. От нас зависи в огромна степен, от развитието на масовия спорт, на патриотичното възпитание, което върви винаги ръка за ръка със спорта, дали България ще бъде конкурентоспособна нация, дали имаме бъдеще\", каза той.\r\nВ кръглата маса участват водещи експерти в областта на медицината, психологията, педагогиката и физическото възпитание. Организатор на събитието е Общественият съвет \"Физическо възпитание и спорт\" към президента.\r\nПроф. Пенчо Гешев, ректор на НСА, каза, че има положителна промяна у родителите за необходимостта децата им да се занимават с физическо възпитание и спорт.\r\n\"Не само липсата на спортна база е проблем, но и липса на кадри, които да тренират децата. От 1 до 4 клас в училищата не работят специалисти по физическо възпитание и спорт, а т.нар. \"малопредметници\", чиято втора специалност е физическо възпитание, това предпоставя и нивото на подготовка при децата\", заяви проф. Гешев пред БНР.", "date": "2019.10.17", "title": "Радев: Масов спорт за конкурентоспособна нация!"}
{"url": "https://www.dnes.bg/notifikacii/2019/10/17/zemetresenie-ot-3-2-po-rihter-v-rumyniia.426426", "text": "Земетресение с магнитуд 3,2 по скалата на Рихтер е регистрирано днес в 4,33 ч. румънско (и българско) време в сеизмичния район Вранча, предаде агенция Аджерпрес, като се позова на Института по геофизика.\r\n\r\nПрез октомври в Румъния са станали девет земетресения с магнитуд между 2,3 и 3,6 по Рихтер, отбелязва агенцията.\r\n\r\nНай-силното земетресение в страната тази година бе с магнитуд 4,5 по Рихтер, припомня Аджерпрес, цитирана от БТА.\r\n ", "date": "2019.10.17", "title": "Земетресение от 3,2 по Рихтер в Румъния"}
{"url": "https://www.dnes.bg/stranata/2019/10/17/dva-kamiona-se-udariha-krai-ruse-razpiliaha-stoka.426419", "text": "Катастрофа между камиони затрудни движението по пътя Русе-Бяла. Леко е пострадал единият от водачите, който е откаран за преглед в болница с травма на главата.\r\nЕдиният камион е превозвал захар и захарен сироп, а другият е бил със  стоки за хранителни магазини. Пострадал е и автомобил, който се е движил  отзад.\r\nИнцидентът е станал рано сутринта на завой, малко след изхода от Русе. При разминаване в участък, обозначен със знаци като опасен, двата камиона са закачили товарните си ремаркета, предаде bTV.\r\nПлатнищата са се скъсали и товарите са се разпилели на пътното платно заедно с части от платформите.\r\nПричината за инцидента е рязко навлизане в лентата за насрещно движение от единия водач.", "date": "2019.10.17", "title": "Два камиона се удариха край Русе, разпиляха стока"}
{"url": "https://www.dnes.bg/stranata/2019/10/17/slynce-i-toplo-vreme-do-dimitrovden-sled-tova-oblaci-i-dyjd.426409", "text": "Хубавото време ще се задържи поне до Димитровден. Температурите за месец октомври са нормални, притеснително е трайното засушаване, което продължава още от летните месеци, коментира синоптикът от Националния институт по метеорология и хидрология /НИМХ/ Красимир Стоев пред „Фокус“. \n\r\nТемпературите ще останат високи още 7 до 10 дни, обясни той. \n\r\n“Не се очаква смяна на атмосферната циркулация поне да 26 октомври. Ще продължим да се радваме на приятните 21-26 градуса и предимно слънчево време. Разбира се, характерно за този период на годината са ниските облаци и мъглите, особено в равнинната част на страната и по Черноморието. След 26 октомври има тенденция да се увеличи динамиката на атмосферните процеси на Балканския полуостров. Ще премине атмосферно смущение около 26-27 октомври с временни увеличения на облачността и краткотрайни превалявания“, обясни той.\n                    \n                    \n                \n                \n                \n                \r\nКрасимир Стоев каза още, че процесите, които предстоят до края на настоящия месец няма да наваксат дефицита на валежи у нас, уточни той. \n\r\nСиноптикът припомни, че и предишни години се е случвало да има по-високи температури от тези, отчетени сега.", "date": "2019.10.17", "title": "Слънце и топло време до Димитровден, след това - облаци и дъжд"}
{"url": "https://www.dnes.bg/obshtestvo/2019/10/17/vynshno-syvetva-ne-hodete-v-barselona-sega-opasno-e.426429", "text": "\nВ оставащите дни до края седмицата се очаква нарастване на напрежението и противопоставянето между протестиращите и органите за поддържане на обществения ред в испанската автономна област Каталуня и столицата й Барселона. За 18 октомври, петък, е обявена генерална стачка. Това съобщиха от пресцентъра на Министерството на външните работи.\n\n Към блокирането на редица пътни магистрали и летища се добавя нова вълна на политически протести, изразяващи се в шествия на студенти, улични боеве, издигане на барикади, издигане на улични клади и продължителни демонстрации около правителствени учреждения, чието местоположение фактически съвпада с главните туристически зони на големите каталунски градове.\n                    \n                    \n                \n                \n                \n                \r\nГоляма е опасността именно местата с основните забележителности да станат сцена на размирици и насилие.\n\r\nПрепоръчваме на българските граждани да не предприемат без неотложна необходимост пътувания до Каталуня преди и по време на обявената за петък генерална стачка, а постоянно пребиваващите в областта български граждани или туристи да избягват районите, в които се организират протестни мероприятия.\n\r\nОстават в сила и предишните предупреждения и съобщения от Министерството на външните работи на България.\n\r\nГенералното ни консулство в Барселона и посолството ни в Мадрид следят ситуацията и са готови да оказват съдействие при необходимост. Българските граждани могат да се свържат с ГК Барселона на телефон: +34 937 969 950, както и на телефона за спешни случаи: +34 619 217 097 и с посолството в Мадрид на телефони: +34 913 455 761; +34 913 456 651 и на дежурния телефон в извън работно време: + 34 678 013 846.", "date": "2019.10.17", "title": "Външно съветва: Не ходете в Барселона сега, опасно е"}
{"url": "https://www.dnes.bg/science/2019/10/17/probiv-ucheni-syhraniha-mozyk-izvyn-cherep-za-cial-mesec.426421", "text": "Учени успяха да съхранят мозък извън череп цял месец, този феноменален пробив ще помогне за бъдещи трансплантации, уверени са изследователите от Япония. \n\n  \r\n\r\nЯпонците са разработили микрофлоидно устройство, което да позволи поддържането на мозък, намиращ се извън череп в максимално ниво на овлажнение. Така е била осигурена  нормална жизнена функция на мозъка. \r\n\r\nОпитът е продължил 25 дни, а активността на органа е била на 97 %, което е довело до окачествяването на опита като успешен, пише Analytical Sciences. \r\n\r\nЕкспериментът ще позволи разработването на нови технологии за спасяването на органи, които са нужни за трансплантации, категорични са изследователите.", "date": "2019.10.17", "title": "Пробив - учени съхраниха мозък извън череп за цял месец"}
{"url": "https://www.dnes.bg/obshtestvo/2019/10/17/stefan-danailov-v-medikamentozna-koma-da-ne-se-mychi.426436", "text": "\"Стефан Данаилов трудно дишаше и се наложи на апаратно дишане да го сложат. По лекарски избор го сложиха и в медикаментозна кома, иначе той си беше в съзнание. Явно, за да не се мъчи, не знам\", сподели доведеният син на Стефан Данаилов - Росен Цанков, за състоянието на актьора.\n\r\nТой говори с журналисти пред Военномедицинска академия, където Данаилов е в реанимация. Преди няколко дни актьорът е докаран от Хисаря с много голям белодробен излив след падане. В началото са правили опити за дихателна рехабилитация, но в сряда състоянието му рязко се е влошило и се е наложила интубация.\n\r\n\"Това е, което знаем. Там трудно се влиза. Има открита рана и всеки един вирус ще е фатален, за това е адски сложно там да влезе някой. Племенницата му Росица беше няколко пъти при него\", добави още той.\n                    \n                    \n                \n                \n                \n                \r\n\"Направиха някаква пункция, имаше и кръв в белия дроб, но не знаем още резултати. Той просто спи, стискаме му палци, друго не мога да кажа\", просълзи се Цанков, цитиран от \"24 часа\". \n\n\r\nБлизките му очакват днес да бъде екстубиран, т.е. да се извади тръбата от гърлото му, с която се подпомага дишането чрез подаване на кислород с определена концентрация, и да се сложи т. нар. назален катетър – малка тръбичка с две дупки пред носа.\n\r\nАко се стабилизира дишането му, това означава много сериозно подобрение. От няколко дни актьорът е в реанимацията на ВМА. По-рано бе съобщено, че състоянието на филмовата легенда е критично и лекарите се борят за живота му.\r\nВ сряда състоянието на актьора рязко се влоши и той изпадна в безсъзнание. През август той бе приет по спешност в болница в Бургас, където му беше направена операция на тазобедрената става.", "date": "2019.10.17", "title": "Стефан Данаилов в медикаментозна кома да не се мъчи"}
{"url": "https://www.dnes.bg/notifikacii/2019/10/17/grajdani-nabiha-ekoaktivisti-v-london-spreli-metroto.426433", "text": "Грозни сцени станаха тази сутрин на станции на лондонското метро, след като граждани се саморазправиха с екоактивисти от движението „Бунт срещу унищожението“, причинили поредния хаос в градския транспорт\n\r\nРаботата на много от линиите на лондонското метро бе частично преустановена, след като екоактивисти се покачиха тази сутрин по покривите на влаковете, предаде БНР.\n\r\nНа три станции бе съобщено за инциденти в най-натовареното време за пътниците тази сутрин. \n\r\nВ разпространено видео в социалните мрежи се вижда как пътници смъкват двама протестиращи, облечени в костюми и с вратовръзки, от покрива на влак. \n\r\nПо-рано двамата бяха опънали транспарант „Обичаен бизнес = смърт“.\n\r\n                \n                \n                „Скай нюз“ съобщи, че гражданите са набили протестиращите, преди те да бъдат арестувани от полицията. \n\r\nОт движението „Бунт срещу унищожението“ заявиха, че „нарушаването на работата на градския транспорт е необходимо, за да се изтъкне спешната нужда за решаване на климатичните проблеми“.\n\r\nОт британската транспортна полиция заявиха, че правят всичко възможно за най-бързото възобновяване на нормалния ритъм на градския транспорт.\n\r\nОт началото на кампанията на екоактивистите са извършени повече от 1600 ареста. \n\r\nМеждувременно повече от 100 известни личности, подкрепящи „Бунт срещу унищожението“,  подписаха писмо, в което казват през медиите, че са съгласни с обвиненията, че са лицемери и че с начина си на живот причиняват екологична вреда, но в същото време призовават журналистите да не игнорират млади хора като Грета Тунберг, които се борят за тяхното вече унищожено бъдеще.  \r\n \r\n", "date": "2019.10.17", "title": "Граждани набиха екоактивисти в Лондон, спрели метрото "}
{"url": "https://www.dnes.bg/crime/2019/10/17/arestuvaha-dvama-za-poboi-v-tyrnovsko-selo.426417", "text": "Двама мъже са задържани за нанесен побой в търновското село Драганово, съобщават от Областната дирекция на МВР.\n\r\nРаботата по случая е започнала, след като вчера в управлението в Горна Оряховица е получен сигнал за нанесен побой на 38-годишен мъж от село Драганово. В хода на проведеното до момента разследване е изяснено, че на 15 октомври вечерта пострадалият е бил на гости на свой приятел на 30 години от същото село. \n\r\nНа събирането присъствал и 19-годишен местен жител. Около полунощ той решил да си тръгва и на излизане от дома на домакина двамата се скарали, като разпрата прераснала в сбиване, в което се намесил и 19-годишният младеж. \n\r\nВ резултат на това на потърпевшия е причинена черепно-мозъчна травма. След преглед в горнооряховската спешна помощ той е бил пренасочен към Велико Търново. \n                    \n                    \n                \n                \n                \n                \r\nТам мъжът е отказал медицинска помощ и напуснал лечебното заведение. Приятелите му са задържани за срок до 24 часа по ЗМВР. \n\r\nПо случая е започнато досъдебно производство.", "date": "2019.10.17", "title": "Арестуваха двама за побой в търновско село"}
{"url": "https://www.dnes.bg/sport/2019/10/17/atanas-bojilov-i-oponentyt-mu-ot-belarus-v-slovesen-dvuboi-predi-senshi.426427", "text": "Малко по-малко от 10 дни преди четвъртата бойна галавечер SENSHI във Варна, капитанът на националния ни отбор по кикбокс Атанас Божилов и съперникът му от Беларус Павел Правашински си размениха предизвикателни реплики в социалните мрежи. Беларуският кикбоксьор се закани, че е готов на 100% да дойде в България и да победи Божилов.\n\r\n\"На 26 октомври идвам в България. Предстои ми бой, който въобще няма да е лесен, но аз съм готов на 100%. Атанас, ти готов ли си за мен? Хайде да покажем една хубава битка\",  към родния ас.\n\r\nБожилов, обаче, не му остана длъжен. \"Чувам, че си готов за мен. Аз също съм готов за теб. Чакам те на 26 октомври във Варна на SENSHI, за да разберем кой е по-добрият боец\", отговори капитанът на националния ни отбор по кикбокс в свое .\n                    \n                    \n                \n                \n                \n                \r\nДвубоят между Атанас Божилов и Павел Правашински ще е една от ключовите срещи на SENSHI 4. Двамата ще се изправят на арената на галата по правилата на К-1 в категория до 75 кг.\n\r\nБойното шоу е на 26 октомври от 19 часа в зала \"Конгресна\" на Двореца на културата и спорта във Варна. Специално за галата у нас ще пристигнат холандската кикбокс легенда Петер Артс и четирима  от неговите най-добри състезатели, които ще се бият на SENSHI. Сред специалните гости ще бъде и четирикратният шампион на К-1 - Ернесто Хуст.\n\r\nЧетвъртото издание на спортното шоу ще предложи 12 киокушин и кикбокс сблъсъка на ринга между  бойци от близо 10 страни. За пръв път на SENSHI ще се проведе и женски двубой на арената. Световната ни и европейска шампионка по кикбкокс и муай тай Теодора Кирилова ще се изправи срещу непобеждавана до момента състезателка от Русия.\n\r\nVIP маси и билети за  зрелищната гала могат да се  закупят както от касите на  залата, така и от мрежата на . Билетите са на цени от 10 лв. и 20 лв.", "date": "2019.10.17", "title": "Атанас Божилов и опонентът му от Беларус в словесен двубой преди SENSHI"}
{"url": "https://www.dnes.bg/crime/2019/10/17/chetiri-katastrofi-na-pytia-vraca-mezdra-za-chas.426437", "text": "Само за час станаха четири катастрофи на пътя между Враца и Мездра. \r\n\r\nЗаради това движението по главен път Е-79 в посока София е временно спряно, съобщиха от ОДМВР - Враца. \r\n\r\nПри катастрофите има няколко пострадали лица, които са с повърхности наранявания. \r\n\r\nДвижението на леки автомобили в посока София се осъществява по временен маршрут: с. Паволче - с. Челопек - с. Ребърково с излаз на главен път Е-79. \r\n\r\nТежкотоварните автомобили временно са спрени и ще бъдат пренасочени по друг обходен маршрут: с. Моравица - гр. Мездра с излаз на главен път Е-79.", "date": "2019.10.17", "title": "Четири катастрофи на пътя Враца - Мездра за час"}
{"url": "https://www.dnes.bg/crime/2019/10/17/otkriha-prostrelian-myj-v-burgas.426385", "text": "Бургазлия е открит мъртъв в дома си с огнестрелна рана в главата, съобщиха от полицията в морския град. \r\n\r\nМъжът е на 70 години. Тялото е намерила в спалнята на дома им съпругата му тази вечер, след като се е прибрала.\r\n\r\nОт полицията съобщават още, че мъжът е с прострелна рана в лявото слепоочие. Вероятно се касае за самоубийство. В лявата ръка на бургазлията е бил пистолетът, с който е стреляно. Той е въздушен, но е преправен на огнестрелен. \r\n\r\nНаблизо до тялото е открита торбичка с боеприпаси. Ще бъде извършена аутопсия, а по случая е образувано досъдебно производство.\r\n\r\nВ съобщението от полицията се казва още, че мъжът напоследък е имал здравословни проблеми. \r\n\r\nТова е второ самоубийство в Бургас в рамките на осем дни. На 8 октомври 71-годишен мъж бе открит в гаража на кооперацията, в която живее. Той също се бе прострелял.", "date": "2019.10.17", "title": "Откриха прострелян мъж в Бургас"}
{"url": "https://www.dnes.bg/health/2019/10/17/polezni-zyrneni-hrani-koito-ne-sydyrjat-gluten.426233", "text": "Глутенът е протеин, съдържащ се в пшеницата, ечемика, овеса, ръжта. Той осигурява еластичност на тестото. Някои хора имат непоносимост към глутен и консумацията на храни приготвени с брашно съдържащо този протеин предизвиква подуване на корема, газове, запек.\r\nАко и вие се стремите по някаква причина да не консумирате глутен, вижте няколко полезни зърнени храни, които не го съдържат.\r\n\r\nЕлдата е суперхрана, която не съдържа глутен, но осигурява изобилие от антиоксиданти, включително рутин и кверцетин. Според проучвания, кверцетинът намалява възпалението и оксидативния стрес, докато рутинът намалява свободните радикали, спомага за намаляване на възпаленията, особено при артрит, подобрява здравината на кръвоносните съдове. Консумацията на елда спомага за намаляване на риска от сърдечни заболявания, намаляване на лошия холестерол, високата кръвна захар.\r\n                    \n                    \n                \n                \n                \n                \r\nАмарантът е чудесна култура, която може да се добавя към супи, мюсли, смутита, салати. Зърната амарант имат висока хранителна стойност, осигуряват ни фибри, протеини, желязо, магнезий, фосфор и манган. Консумацията им се грижи за здравето на сърцето, спомага за намаляване на триглицеридите в кръвта, лошия холестерол.\r\n", "date": "2019.10.17", "title": "Полезни зърнени храни, които не съдържат глутен "}
{"url": "https://www.dnes.bg/index/2019/10/17/ubiecyt-na-bylgarite-ot-chikago-mylchi-stradal-ot-maniia-za-presledvane.426386", "text": "Кшищов Марек, който уби петима души в Чикаго, запазва мълчание в ареста. Сред неговите жертви са и трима българи.\n\r\nПолякът имал мания за преследване и бил психически нестабилен. Това станало ясно при среща на задграничния представител на МВР в САЩ Георги Овчаров със сержант Перес, водещ разследването по кървавото престъпление. На разговора присъствал и Иван Анчев, генерален консул на България в Чикаго, пише \"Труд\".\n\n\n\nРазследването показало, че българите са станали невинни жертви на ментално нестабилен човек. Сержант Перес съобщил, че на поляка са му повдигнати пет обвинения за убийство първа степен. Според законодателството на щата Илинойс това означава, че ще му бъдат поискани пет доживотни присъди. На задържания е назначен служебен адвокат и той не дава никакви изявления по случая.\n                \n                \n                \r\nПредставителят на МВР Георги Овчаров каза, че от самото начало на инцидента случаят се координира лично от министъра на вътрешните работи Младен Маринов. По негово разпореждане офицерът ни за връзка е командирован в Чикаго за оказване на пълно съдействие на местната полиция и за защита на интереса на българите, които живеят там.\n\r\nМарек имал конфликти с обитателите на жилищния блок и бил залепил заплашителни бележки отвътре на входната врата на апартамента си, сочещи, че планира насилие, съобщиха по-рано властите в Чикаго.\n\r\nСледователите не са установили точната причина, поради която 66-годишният поляк е застрелял съседите си в събота.\n\r\nНа изслушване в районен съд вчера прокурорите казаха, че намерили две заплашителни бележки на полски - родния език на Марек, залепени от вътрешната страна на вратата в апартамента му.\r\nЧетиримата, застреляни в един от апартаментите, са 43-годишната Цветанка Костадинова, 43-годишният й съпруг Ивайло Попов, 61-годишният Дейвид Ханик и 65-годишната Искра Пауръл-Попова. Жената, която е била простреляна в главата, докато се опитвала да избяга и по-късно е издъхнала от раните си, е 53-годишната Йоланта Тополска. Всички жертви са познавали Марек.\n\r\nНа едната пишело: \"Никаква милост. Помни какви мръсотии ти правят, ти контролираш нещата, не те. Стига толкова. Те трябва да платят за това\". На другата пишело: \"Утре. Никаква милост, никакво глупаво колебание. Помни кой си. Помни какво ти направиха (следва вулгарна дума). Те трябва да платят за това\".", "date": "2019.10.17", "title": "Убиецът на българите от Чикаго мълчи, страдал от мания за преследване "}
{"url": "https://www.dnes.bg/world/2019/10/17/trymp-kym-erdogan-ne-bydete-glupak.426387", "text": "Няколко дни след като президентът Доналд Тръмп нареди американските войски да се изтеглят от Северна Сирия, той е написал писмо на турския си колега Реджеп Тайип Ердоган с предупреждение, че ако нахлуе в Сирия, ще бъде запомнен завинаги в историята \"като дявол\", съобщи Асошиейтед прес и БТА.\n\r\n\"Не бъдете корав. Не бъдете глупак\", \"ще изготвим добра сделка\", е казал Тръмп в писмото от 9 октомври, за чието съществуване стана ясно вчера.\n\n\n\"Не искате да бъдете отговорен за избиването на хиляди хора и аз не искам да бъде отговорен за унищожаването на турската икономика, което ще направя (ако е необходимо)\", допълва американският президент.\n                    \n                    \n                \n                \n                \n                \r\nМинистърът на финансите на САЩ Стив Мнучин съобщи вчера, че се готвят нови санкции срещу Турция, ако не се постигне споразумение за спиране на огъня в Северна Сирия, предаде Франс прес.\r\nТой заяви пред журналисти, че санкциите могат да засегнат турски министерства или промишления сектор. Списъкът с потенциалните мишени на санкциите е бил предаден на държавния секретар Майк \r\nПомпейо и на вицепрезидента Майк Пенс, които ще се срещнат с Ердоган в Турция.\r\n\n\r\nТръмп също каза на вчерашната си пресконференция с италианския президент Серджо Матарела, че ако Пенс не се споразумее с Ердоган по сирийския въпрос, САЩ ще наложат опустошителни санкции на Турция. \n\r\nВицепрезидентът на САЩ Майк Пенс и държавният секретар Майк Помпейо заминаха за Турция, за да водят преговори за спиране на огъня в Северна Сирия. Вицепрезидентът ще се срещне днес с турския държавен глава Реджеп Тайип Ердоган, който досега отхвърля всеки опит за договаряне на временно примирие. \n\r\nМеждувременно Съветът за сигурност на ООН изрази безпокойство от опасността от влошаване на хуманитарната ситуация в североизточната част на Сирия и от потенциалното бягство на бойци на \"Ислямска държава\" от контролираните от кюрди затвори. В единодушно приетото от 15-те членки на Съвета за сигурност изявление обаче не се споменава турското настъпление срещу сирийските кюрди, започнало преди седмица.\n\r\nТо принуди десетки хиляди цивилни да избягат от боевете и породи тревога за съдбата на хиляди бойци на радикалната ислямистка групировка, държани в кюрдски затвори. \r\n ", "date": "2019.10.17", "title": "Тръмп към Ердоган: Не бъдете глупак!"}
{"url": "https://www.dnes.bg/index/2019/10/17/bivshiiat-pehotinec-pol-uilyn-shpionin-ili-zalojnik-na-rusiia.426283", "text": "Преди около десет месеца руските власти арестуват Пол Уилън – бивш американски пехотинец с ирландско и канадско гражданство. Според полицията, той е хванат на местопрестъплението, пълно с руски държавни тайни. Според адвокатите и семейството му доказателства няма.\r\nСамият Уилън твърди, че негов приятел, който работи за руските тайни служби, го е предал.\r\nОт декември миналата година до сега въпросът е само един - шпионин или заложник е Пол Уилън?\r\n„Един човек се появи в стаята ми и сложи нещо в джоба ми и след това бях арестуван“, казва Уилън по време на делото срещу себе си, след като журналист на BBC го пита какво точно се е случило по време на задържането му.\r\n                \n                \n                “Този човек работи за Федералната служба по сигурност на Русия. Познавам го от 10 години“, допълва той.\r\nВъншният министър на Русия твърди, че Уилън е хванат с достатъчно доказателства. Но неговото семейство, което живее във Великобритания, твърди, че той е невинен.\r\n„Това е глупаво. Наистина глупаво, казва братовчед му Марк Уилън пред BBC. - Веднага се сещаш за нещо от сорта на Джеймс Бонд, защото такива неща се случват във филмите. Това не е братовчед ми. Това не е Пол. Това не е той.“\r\nНо нека да се върнем назад във времето.\r\nДатата е 27 януари 2018 г. Пол Уилън е в Москва за кратка ваканция. През годините той посещава Русия много пъти и има приятели в страната, с които се е запознал чрез социалните мрежи. В този ден един от тях го посреща на летището. Както винаги Пол публикува снимки в Instagram пред Кремъл и други забележителности в града. На кадри, които семейството на Уилън притежава, се вижда и мъжа, който взима Пол от летището. BBC не разкриват лицето му, той като според американеца, приятелят му работи за Федералните служби на Русия.\r\nТози януари мъжът кани Уилън в своя дом. Те се качват на влак и пътуват в продължение на два часа докато не стигат Сергиев Посад, където се намира един от най-красивите манастири в страната. Естествено, Пол публикува снимки на красивата забележителност в социалните си мрежи. През цялото време федералният служител е негов гид и домакин. Пол дори извежда кучето му на разходка.\r\nТъй като това все още е действащо разследване за шпионаж, много от фактите са засекретени. Но това, което се случва в Сергиев Посад е основополагащо за развитието на събитията по-нататък.\r\n22 декември 2018. Пол Уилън се връща обратно в Москва. Регистрира се в хотел „Метропол“.  По думите му той бил в страната, за да присъства на сватбата на друг бивш американски пехотинец, който се женил за руско момиче. Разбира се, Уилън се свързал със стария си приятел от Сергиев Посад.\r\nДвамата вечерят заедно на Коледа. Три дни по-късно Пол Уилън изчезва.\r\nТой е арестуван в стая 3324 на хотел „Метропол“ за шпионаж. Малко преди това приятелят му пристига в стаята му без покана. Докато Уилън е в банята, той слага флашка в джоба на панталоните му. Пол не се усъмнява в действията му – двамата са си говорили преди това, че американецът иска снимки от пътешествието им до Сергиев Посад. Именно това си мислел, че има на флашката.\r\nМомент по-късно Федералните служби на Русия нахлуват през вратата и арестуват Уилън по подозрения, че е получил държавни тайни.\r\nМного хора се чудят, какво прави мъж в Русия, който има 4 паспорта от различни държави. Повечето хора, с които Пол се е срещал са също военни или служители на федералните служби. Един от тях казва пред BBC, че „ако той е шпионин, аз съм Майкъл Джексън“. Други потвърждават, че Пол бил мъж, който се интересувал от руската култура и руснаците.\r\n„Има хора, които пътуват по целия свят и имат приятели, които са били военни. Те посещават други държави за бизнес или удоволствие. Това не ги прави шпиони. Британското правителство трябваше да предприеме действия, той е британски гражданин, но не виждам това да се случва“, коментира братовчед му.\r\nАмериканците са по-активни. Дори посланикът на САЩ в Русия посещава Уилън в затвора няколко пъти. Случаят обаче опъва още повече отношенията между Русия и Запада.\r\nУилън сам заявява, че е политически заложник. По думите на посланика на САЩ, той е държан в продължение на почти 10 месеца, без да има доказателства срещу него.\r\nДелото за шпионаж ще бъде подновено след няколко седмици. Ако Пол Уилън бъде признат за виновен, той може да получи до 20 години зад решетките.", "date": "2019.10.17", "title": "Бившият пехотинец Пол Уилън – шпионин или заложник на Русия? "}
{"url": "https://www.dnes.bg/zvezdi/2019/10/17/slavi-anonsira-aktiorska-vecher-i-v-bydeshtata-si-televiziia.426388", "text": "Слави Трифонов анонсира актьорска вечер и в бъдещата си телевизия. Тя бе един от гвоздеите в шоуто му, като голямата звезда бе Краси Радков. Със свои роли се включваше и сценаристът Иво Сиромахов.\r\n\r\nИменно той, в образа на Паулу Коелю, участва в анонсиращо клипче, което бе публикувано от шоумена и вече политик. Любопитното е, че Сиромахов единствен от по-приближените до Трифонов не е част от ръководството на новосъздадената партия \"Няма такава държава\". Което подклажда слуховете, че той ще играе основна роля в бъдещия телевизионен проект.\r\n\r\n\"Гледайте Вечерта на актьорите по 7/8 ТВ\", гласи финалният призив във промоционалното видео.", "date": "2019.10.17", "title": "Слави анонсира актьорска вечер и в бъдещата си телевизия"}
{"url": "https://www.dnes.bg/photo/2019/10/17/nad-20-arestuvani-pri-porednite-bezredici-v-kataluniia.426389", "text": "\n\r\nПротести на сепаратисти в Каталуния отново прераснаха в безредици снощи, когато демонстранти влязоха в сблъсъци с полицията, а на телевизионни кадри се видяха горящи коли и барикади в Барселона, предаде ДПА.\n\r\nПолицията в североизточния испански регион, където неразрешен от централните власти референдум за независимост предизвика конституционна криза преди две години, каза, че демонстранти са замеряли органите на реда с бомбички, камъни и с предмети, съдържащи киселина.\n\n\nТова е третият пореден ден на протести след спорното решение на Върховния съд по-рано тази седмица да даде дълги присъди затвор на девет сепаратистки лидери за ролята им в референдума от октомври 2017 г.\n                \n                \n                \r\nРегионалният лидер Ким Тора призова незабавно да бъдат спрени насилствените прояви в Барселона, предаде Франс прес.\n\r\n\"Не можем да позволим инциденти като тези, които виждаме по улиците. Това трябва да спре незабавно\", каза Тора в ефира на регионална телевизия.\n\r\nПетдесетина души са получили медицинска помощ, а най-малко 20 са задържани. ", "date": "2019.10.17", "title": "Над 20 арестувани при поредните безредици в Каталуния"}
{"url": "https://www.dnes.bg/zvezdi/2019/10/17/andrea-razkri-az-slojih-krai-na-vryzkata-s-kubrat.426390", "text": "Фолкпевицата Андреа призна, че тя е сложила край на дългогодишната си връзка с Кубрат Пулев. Тя разкри това по време на чат с фенове в Instagram.\r\n\r\nЕдин от тях попита: \"Едностранно ли беше решението за раздялата с Кубрат?\". \"Това беше мое решение\", отвърна певицата.\n\n\nНаскоро своята версия представи и боксьорът.\r\n\r\n\"Скарахме се много крайно няколко пъти, разделихме се няколко пъти. Тя е невероятен човек, уникален, говорихме си много по въпроса, но в крайна сметка, когато няма разбирателство и една връзка дълго време не върви към развитие и за двете страни е редно да се намери път да тръгнат нещата по съвсем различен начин\", заяви в интервю Кобрата.", "date": "2019.10.17", "title": "Андреа разкри: Аз сложих край на връзката с Кубрат"}
{"url": "https://www.dnes.bg/stranata/2019/10/17/kakvo-shte-otglejdame-v-dvora-do-3-praseta-2-kravi.426391", "text": "Промени в наредба ще указват какви животни ще можем да отглеждаме в личните си стопанства. Според тях в него ще могат да грухтят не повече от три прасета, а ако искате крави - ще трябва да се ограничите до две.\n\r\nОвцете и козите в личните стопанства могат да бъдат до 10 броя, а конете или магаретата – не повече от 2. Това предвиждат промени в Наредба № 44 от 2006 г. за ветеринарномедицинските изисквания към животновъдните обекти, предложени от земеделския министър Десислава Танева, пише \"Труд\".\n\r\nЗабранява се отглеждането на повече от 10 възрастни зайци, петдесет кокошки или други птици, 100 бройлера и над 5 пчелни семейства. Въвеждат се изисквания за прасетата, отглеждани за лични нужди, свързани с определяне на площ, фронт на хранене, достъп на хора и животни, дезинфекция и съхранение на тор.\n                    \n                    \n                \n                \n                \n                \r\nВъв фамилните ферми ще могат да се отглеждат до 10 свине майки и приплодите им, но не повече от 200 броя свине общо, предвиждат още промените. Въвежда се изискване сградите и помещенията за отглеждане на свине да бъдат с необходимата квадратура и да са изградени от материали, устойчиви на тежестта и движението на животните, и с повърхности, подходящи за почистване, измиване, дезинфекция, дезинсекция и дератизация.\n\r\nНова индустриална свинеферма може да се изгради на разстояние не по-малко от 10 км от друга такава, а нова фамилна – на 3 км.", "date": "2019.10.17", "title": "Какво ще отглеждаме в двора? До 3 прасета, 2 крави..."}
{"url": "https://www.dnes.bg/snimka-na-denia/2019/10/17/topliiat-oktomvri-prodyljava-gradusite-dnes-do-26.426392", "text": "И днес ни очаква предимно слънчево време, преди обяд в Източна България и по поречието на Дунав на места ще има мъгли. \r\n\r\nПреобладаващите максимални температури ще са между 21° и 26°. Атмосферното налягане ще се задържи близко до средното за месеца, сочи прогнозата на Националния институт по метеорология и хидрология.\r\n\r\nНад Черноморието до обяд ще е с ниска облачност и на места видимостта ще е намалена. След пладне облачността ще намалее до предимно слънчево. Вятърът ще е слаб от изток-югоизток. Максималните температури ще са между 19° и 21°, близки до температурата на морската вода. Вълнението на морето ще бъде 1-2 бала.\r\n\r\nНад планините ще е предимно слънчево. Слаб до умерен юг-югозападен вятър ще духа по високите и открити части. Максималната температура на височина 1200 метра ще е около 20°, на 2000 метра - около 13°.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.17", "title": "Топлият октомври продължава, градусите днес – до 26"}
{"url": "https://www.dnes.bg/eu/2019/10/17/neizpylnenite-obeshtaniia-kym-makedoniia-s-posledici-i-za-es.426304", "text": "Когато Европейският съвет се срещне, за да вземе решение за започване на присъединителни преговори с Македония и Албания, той също така ще решава и съдбата на Европейския съюз, пише албанският експерт за външна политика Акри Чипа в коментар, публикуван от \"Юрактив\" и в. „Нова Македония“.\n\r\nРешението ще има значителни последици и ще даде картина на тактиката, стратегията и дори за съвестта на съюза.\n\r\nСпоред последни информации се очаква решението за начало на присъединителни преговори с двете балкански държави да бъде отложено за идната година. Проблем е това, че отлагането се превръща в повтарящо се събитие.\n\r\nОще едно отлагане ще потвърди пред балканските народи нерешителността на ЕС, както и неспособността и липсата на желание да отвори вратите си за една от последните части на Европа, която още не е интегрирана в общия европейски проект.\n\r\n                    \n                    \n                \n                \n                \n                Албания, Черна гора, Косово и Македония съгласуваха своята външна политика и проведоха комплексни и трудни вътрешни реформи, за да изпълнят очакванията на ЕС. Това е обичайно за държавите, които се стремят към членство в съюза. \n\r\nНо ако ЕС затвори вратата за Македония и за Албания, мнозина ще се запитат има ли оправдание за тежките решения и досега проведените реформи.\n\r\nАко съюзът още веднъж отложи преговорите, това ясно ще подчертае, че съществува непреодолима дистанция между ЕС и Западните Балкани. Решението ще представлява риск за залога, който ЕС има по отношение на балканските държави.\n\r\nПоследиците от нерешителността на членките на ЕС може да се изтълкуват и като грешни стратегически сметки, тъй като онези, които решават в Брюксел, подценяват влиянието на чуждестранните актьори в региона.\n\r\nОтлагането ще изпрати послание и за дългосрочната стратегия на ЕС, според която регионът в момента не е предвиден в проектите на ЕС, т.е. че тези държави трябва да започнат да разглеждат други опции. Накрая, решението за Албания и Македония говори много за способността на ЕС да удържи на думата си пред балканските държави, които се посветиха с ум и сърце на европейския проект.\r\n \r\n/БТА/\r\n ", "date": "2019.10.17", "title": "Неизпълнените обещания към Македония с последици и за ЕС"}
{"url": "https://www.dnes.bg/index/2019/10/17/receptata-dnes-maslen-keks-s-kanela.426365", "text": ":\r\n2 чаши брашно\r\n1 пакет бакпулвер\r\n1 чаена лъжица канела + ¾ чаена лъжица\r\n¾ чаена лъжица сол\r\n2/3 чаша мазнина за тестени сладкиши (шортънинг)\r\n1 и 1/3 чаши захар + ½ чаша\r\n1 и ½ чаени лъжици ванилия + 1 чаена лъжица\r\n3 яйца\r\n2/3 чаша прясно мляко\r\n6 супени лъжици масло\r\n1/3 чаша вода\r\n \r\n:\r\n \r\nЗагрейте фурната на 180 градуса. Намазнете и набрашнете форма за кекс по ваш избор. Пресейте брашното, бакпулвера, 1 лъжичка канела и солта заедно. Оставете ги настрана.\r\n \r\nВ купа разбийте мазнината за сладкиши, 1 и 1/3 чаши захар, 1 и ½ чаени лъжици ванилия. Разбивайте, докато стане пухкава смес. Добавете яйцата едно по едно, като разбивате за 1 минута след прибавянето на всяко. Смесете с брашнената смес, като прибавите и млякото. Излейте сместа в подготвената форма за печене. Печете кекса за 45 минути в загрятата фурна или до суха клечка. Охладете за 10 минути преди да залеете с глазурата. Продупчете го на няколко места с вилица. Залейте с топлия канелен сироп.\r\n \r\n\r\n \r\nВ тиган смесете ½ чаша захар, маслото, водата, 1 чаена лъжица ванилия и ¾ чаена лъжица канела. Разбъркайте добре, докато маслото започне да се топи и сгъстява леко.\r\n\r\n", "date": "2019.10.17", "title": "Рецептата Dnes: Маслен кекс с канела"}
{"url": "https://www.dnes.bg/index/2019/10/17/nai-vyzrastnata-rodilka-v-sveta-indiika-na-75-godini.426394", "text": "Седемдесет и пет годишната Прабха Деви от град Кота, щата Раджастан, стана най-възрастната родилка на планетата, като даде живот на момиченце, съобщава в. \"Мирър\".\r\n\r\nРекордьорката заченала \"ин витро\" от 80-годишния си съпруг. Тя роди със секцио в частната болница \"Кинкер\" в град Кота. \r\n\r\nПрабха силно желаела да стане майка и не я плашели нито възрастта й, нито факта, че е без един бял дроб. Още по-малко се притеснявала и от това, че съпругът й е с 5 години по-възрастен от нея. Новороденото момиченце видяло бял свят преди термина.\n\r\nМедиците провели планово цезарово сечение на седмия месец от бременността. Бебето тежало под 700 грама и било настанено в отделението за интензивна терапия на болницата. \r\n\r\nСега майката и дъщеричката й са под наблюдение на лекарите, които първи поздравиха родилката за рекорда й. Тя стана най-възрастната майка на света. \r\n/БТА/\r\n\r\n ", "date": "2019.10.17", "title": "Най-възрастната родилка в света – индийка на 75 години"}
{"url": "https://www.dnes.bg/world/2019/10/17/dvama-amerikanci-zadyrjani-v-kitai.426395", "text": "Двама американски граждани са задържани в Източен Китай, съобщи Държавният департамент, цитиран от Франс прес.\n\r\n\"Информирани сме за задържането на двама американски граждани в провинция Цзянсу (Китай) и за повдигнатите им от местните власти обвинения\", каза представител на американската дипломация.\n\r\nДържавният департамент не уточни какви са обвиненията и идентифицира само едно от задържаните лица - Алиса Питърсън, за която каза, че получава консулска помощ.\n\r\nПитърсън ръководи американската фирма \"Чайна хорайзънс\", която изпраща преподаватели по английски в Китай, се казва в сайта на фирмата.\n\r\nНа 12 октомври \"Чайна хорайзънс\" съобщи във Facebook, че Питърсън и собственикът на фирмата Джейкъб Харлан са задържани от 13 дни \"и може да останат в ареста месеци или дори години\".\n                    \n                    \n                \n                \n                \n                \r\nВ сайта за подкрепа на Питърсън, който е създаден от семейството й, се казва, че арестуваната на 27 септември млада жена е обвинена, че е помогнала на хора да преминат незаконно границата.\n\r\n\"Това е скалъпено обвинение, тъй като тя прави именно това от осем години без никакъв проблем\", се казва в сайта. Според него Питърсън се намира в затвор в град Чжънцзян в провинция Цзянсу.\n\r\nВ сайта за подкрепа на Харлан се казва, че той е задържан в хотел близо до Чжънцзян, след като бил арестуван на 28 септември с 8-годишната си дъщеря във Вейфан в източната провинция Шандун. Детето било качено на самолет за САЩ, пише БТА.", "date": "2019.10.17", "title": "Двама американци задържани в Китай"}
{"url": "https://www.dnes.bg/sport/2019/10/17/ot-ostrova-stiliian-petrov-nai-dobriiat-za-shef-na-bfs.426396", "text": "\"Няма да намерите по-добър човек\", написа в туитър бившият английски национал Майкъл Джонсън, който в момента е помощник-треньор на младежкия национален отбор.\n\r\nИ сложи снимка на рекордьора по мачове за България Стилиян Петров. Така индиректно той издигна кандидатурата на Петров за президент на футболния съюз.\n\n\n\n\r\n“Не мога да измисля по-добър от Стилиян Петров, който да изведе българския футбол в ХХI век със свеж поглед и идеи”, написа Джонсън в туитър и бе цитиран веднага от \"Бирмингам Мейл\".\n\r\nИнтересното е, че Джонсън е легенда на градския съперник на Астън Вила - Бирмингам Сити, но въпреки това подкрепя Стилиян, уточнява .\n                    \n                    \n                \n                \n                \n                \r\nОт своя страна изданието подчертава, че Петров завърши тази година магистратура към УЕФА по програмата за бивши играчи, която е насочена към \"Върхови постижения във футболната администрация и треньорство като част от втора кариера\".\n\r\nПетров е част от едва втория випуск на специалната програма, която бе разработена от евроцентралата, и в нея могат да се включат единствено изявени имена.\n\r\nВ момента бившият капитан на националния ни отбор кара и последните си курсове за придобиване на лиценз \"Про\", и то в английската треньорска школа, която се намира в Белфаст. Стилиян има 105 мача за националния ни отбор.\r\nВижте още спортни новини в\n\r\n ", "date": "2019.10.17", "title": "От Острова: Стилиян Петров - най-добрият за шеф на БФС"}
{"url": "https://www.dnes.bg/obrazovanie/2019/10/17/samorazprava-bashta-prebi-syuchenichka-na-dyshteria-si.426397", "text": "Баща преби съученичка на дъщеря си. Неприятната случка е от столичното 28 СУ \"Алеко Константинов\". Мъжът е задържан от полицията. \n\r\n\"Дъщеря ми и детето на въпросния баща се бяха изгубили. Тръгнали са за закуска на пазара. Успели са да се приберат в училището. Тогава дошъл мъжът и започнал да бие дъщеря ми, защото не са вдигали телефоните си. Казал й е, че ще убие нея и ще избие цялото ни семейство. Скубал я е\", разказва пред Нова тв майката на набитото момиче Катя Александрова.\r\nДетето е с хематом на главата. Уврежданията са от удар с тъп предмет, показват медицинските документи.\r\nПо думите й, майката на другото дете й е звъняла, но те са затваряли повикването от телефона, защото са се уплашили. Връщат се в училището и техните съученици са казали на учителката, че са се изгубили, докато си търсят закуски.\r\n                    \n                    \n                \n                \n                \n                \"Децата бяха изключително притеснени и плачеха. Извикахме ги, за да разберем какво точно се е случило. В този момент влезе бащата и се отправи към дъщерята на г-жа Александрова. Не изглеждаше агресивен и изведнъж се наведе към нея и я удари с глава в главата\",  допълни директорът на училището Станимира Стоева.\r\nТя допълни, че децата имат право да излизат от училище в обедната почивка, ако не използват училищния стол. Майката на набитото дете и охраната са звъннали на полицията след побоя.\r\nДетето е с подутина в главата. Бащата казал, че ще лежи в затвора, ако се налага. \r\n ", "date": "2019.10.17", "title": "Саморазправа: Баща преби съученичка на дъщеря си"}
{"url": "https://www.dnes.bg/stranata/2019/10/17/zaradi-spada-na-germanskata-ikonomika-sykrashtavat-personal-i-u-nas.426393", "text": "Заради спада на германската икономика от началото на годината има съкращения на персонал в немалко от промишлените фирми у нас, доставящи възли и детайли за немските си партньори, съобщи председателят на АИКБ Васил Велев пред \"Монитор\".\n\r\nОсвен това работодателите намаляват и заплати в индустрията, но икономиката у нас продължава да расте заради търговията и услуги. Най-чувствително влошените условия се усещат в производството на метали, текстил и облекло, както и в мебелната и дървообработването.\n\r\nВсички тези подсектори работят основно за износв Германия, Италия и Турция, на които икономиката е надолу.\n\r\nСпоред Международния валутен фонд (МВФ) световната икономика расте бавно по време на световната финансова криза. Експертите виждат причините за това в търговските конфликти и геополитическите рискове. Според МВФ през 2019 г. глобалната икономика ще нарасне с 3%. Това е най-лошата цифра след кризата през 2008-2009 г. Заключенията са на доклада \"Перспективи за развитието на световната икономика: глобален спад в производството, растеж в търговските бариери\", публикуван от МВФ във вторник.\n                    \n                    \n                \n                \n                \n                \r\nВлошените прогнози на Фонда влияят на очакванията на инвеститорите за бъдещето: \"Всеки един бизнес план има включен в себе си прогнозите за международен растеж, че в следващите няколко години няма да е най-подходящия момент да се инвестира\", коментира икономистът Петър Чобанов. По думите му БНБ и министерството на финансите също ще се ревизират прогнозите си, макари с малко. С интерес експертите следят случващото се с Еврозоната, където са и нашите основни партньори. „Очакванията са подтиснати и Еврозоната върви към рецесия с най-големите държави в нея, като Германия и Италия“, смята Чобанов.\n\r\nЩо се отнася до ФРГ, през първата половина на 2019 г. търсенето на стоки, произведени в Германия на международния пазар, беше по-ниско от очакваното. Това беше една от причините растежът на германската икономика през тази година, от гледна точка на експертите на Международния валутен фонд, да бъде едва 0,5 процента.\r\nПрез следващата година тази цифра трябва да е 1,2%. Това е с 0,5% по-малко от прогнозираното през юли. Германският канцлер Ангела Меркел нарече настоящото развитие на ситуацията „тревожно“, а евентуалното нерегламентирано излизане на Великобритания от ЕС като един от факторите, които повлияват на настоящата негативна ситуация.\n\r\nМоже да очакваме и сериозно забавяне на растежа и в България, смятат икономистите, което трудно може да компенсираме с вътрешни фактори.\n\r\nПрез 2020 г. глобалната икономика очаква растеж от 3,4 процента, се казва в документа. В същото време МВФ прогнозира забавяне на растежа на повечето световни икономики.\r\nТака икономиката на Европейския съюз (ЕС) според доклада през 2019 г. ще се увеличи само с 1,2%, а през следващата - с 1,4%. Причините за това развитие според експертите са търговските конфликти между отделните държави (преди всичко спорът за митата между САЩ и Китай), както и „несигурността, свързана с геополитическите рискове“.\r\n ", "date": "2019.10.17", "title": "Заради спада на германската икономика, съкращават персонал и у нас"}
{"url": "https://www.dnes.bg/obshtestvo/2019/10/17/unishtojavat-13-kg-soleti-biskviti-znaem-li-kakvo-iadat-decata-ni-v-uchilishte.426398", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарската агенция по безопасност на храните направи проверка в над 2400 детски градини, училища, ученически бюфети и столове. Тя е осъществена между 24 септември и 11 октомври. \n\r\nИнспекторите от БАБХ са издали 20 акта за административно нарушение и общо над 190 предписания. \n\r\n\"Контролът е с акцент по отношение на детското хранене. За миналата година сме направили също много на брой проверки, някои по сигнали на родители\", обяви за \"България сутрин\" Кремена Стоева от БАБХ.\n\r\nТя посочи че всеки, който има съмнения и би искал да подаде сигнал, може да види условията на сайта на агенцията, както и да ползва горещия телефон за целта. \n                    \n                    \n                \n                \n                \n                \r\n\"Санкциите при такива нередности се определят в зависимост от нарушението\", . \n\r\nПредстои да бъдат унищожени над 13 кг бисквити, солети и халва с палмови и кокосови мазнини, 13,66 кг кашкавал, както и брашно и кренвирши, които не са произведени по утвърден стандарт. \n\r\nБлизо  50 литра безалкохолни напитки също ще бъдат унищожени, тъй като не са разрешени за предлагане в детски градини и училища.", "date": "2019.10.17", "title": "Унищожават 13 кг солети, бисквити... Знаем ли какво ядат децата ни в училище? "}
{"url": "https://www.dnes.bg/teatar/2019/10/17/malin-krystev-i-gerasim-georgiev-gero-v-striptiiz-poker.426403", "text": "Малин Кръстев и Герасим Георгиев-Геро правят стриптийз покер на сцената на Малък градски театър \"Зад канала\". Премиерното представление \"Стриптийз покер\" е по текст на Жан-Пиер Мартинес, роден през 1955 г. в Овер-сюр-Оаз, Франция.\r\nЛюбопитно е, че на сцената той излиза като барабанист в различни рок групи. По-късно се ориентира към семиотични изследвания на рекламата и има редица публикации в тази област. Успоредно с това работи като сценарист в телевизията, участва в създаването на над 100 епизода от телевизионни сериали. Преподава в Европейската консерватория за аудио-визуално изразяване.\r\nПредпочитаното от Мартинес поприще обаче е театралната драматургия. Автор е на 75 пиеси. Днес е един от най-често поставяните драматурзи във Франция. Сред най-известните заглавия са \"Петък, 13\", \"Той и тя\", \"Семейна снимка\". Пиесите му са често поставяни също в Испания и Латинска Америка.\r\n                    \n                    \n                \n                \n                \n                \"Стрип покер\", както е оригиналното заглавие на спектакъла, има премиера в парижкия Театър дьо Менилмонтан през 2008 г. \"Да поканиш новитесъседи на вечеря, за да опознаете - това може да се окаже по- рисковано, отколкото предполагате. От друга страна, може да бъде невероятна възможност за покер комедия, където всеки играч ще трябва да разкрие ръката си\", разказва авторът.\r\nБългарската версия е на режисьорката Надя Асенова, която за първи път работи пиеса на Мартинес. \"Харесах този текст, защото на фона на бликащия хумор, усетих препратка към тази мисъл за голямото - за Бог или съдбата, ако предпочитате\", разказва тя.\r\nНа пръв поглед, обикновена ситуация събира две двойки на вечеря. Събитията, които произтичат от тази среща, водят до неудобство, конфуз, безкрайно смешни ситуации и дори парадоксалност в общуването. Докато се смеем и си мислим \"Това никога няма да се случи на мен!\", се пораждат мисли за рутината, неудовлетвореността, лъжата в семейството и в обществото, коментира Асенова. Тя еи преводач на текста.\r\nЗащо лъжем, какво прикриваме, кого лъжем в крайна сметка - другия, или себе си? Не сме ли замръзнали в една социална мимикрия, която може да бъде много смешна за чуждия и много тъжна за нас. Това са само част от въпросите, които вълнуват режисьорката, докато подготвя представлението.\r\n\"Зареждах се от неизчерпаемия талант на Геро, отинтелигентната провокация на Малин Кръстев, от деликатността на Василена Атанасова, от лудостта на Христина Караиванова\", споделя още Надя Асенова.\r\nВярва, че тази своеобразна амалгама от индивидуалностите на тези творци плюс комедийно-абсурдната ситуация от автора и убеждението й, че съдбата винаги си знае работата, сародили един ярък, смешен и парадоксален спектакъл.\r\nСлед представлението може да си тръгнете с усещането, че много сте се забавлявали, а може да се приберете и с някои въпроси, водещи към самоанализ, казва още тя.\r\nВ актьорския състав е и Атанас Чопов. Сценографията е на Петя Стойкова. Музиката е Добрин Векилов-Дони.\r\nЖан-Пиер Мартинес е основател на компанията \"Свободен театър\" и на сайт със същото име. Обединяващата линия е защитата на театър, който е забавен - без да е лековат, дързък - без да е вулгарен, ангажиран - без да е назидателен, етичен - без да е нравоучителен. Сайтът предлага и достъп до много класически френски текстове. \"Свободен театър\" продуцира спектакли по текстове и на други съвременни автори. Първият от тях е представен през 2018 г. в програмата на авторитетния театрален фестивал в Авиньон.\r\n ", "date": "2019.10.17", "title": "Малин Кръстев и Герасим Георгиев - Геро в \"Стриптийз покер\""}
{"url": "https://www.dnes.bg/obshtestvo/2019/10/17/ne-sme-rasisti-prestypleniiata-ot-omraza-v-angliia-103-hil-za-godina.426401", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Гордеем се, че България е една от страните, които не са допуснали депортиране на евреи към лагерите на смъртта. Със страх и известни изключения, като арести със свински опашки, приехме на наша територия десетки бежанци от размирни райони по света.\n\nВъпреки всичко това, в понеделник на мача с Англия видяхме нацистки поздрави и животински подвиквания от трибуните на националния стадион, които накараха световните медии да обобщят, че българите са расисти.\n\r\n\"В България проблемът е, че никой не търси сметка на тези, които ни лепят лошо име. Преди 10 години искаха да запишат сирийчета и афганистанчета в училище в ковачевско село, но хората отказаха. Да не говорим за всички изстъпления след това с бежанците\", коментира журналистът Бетина Жотева.\n                    \n                    \n                \n                \n                \n                \r\nПо думите ѝ това е европейска тенденция. В студиото на \"България сутрин\" тя показа графика, в която се вижда ръст на престъпленията от омраза в Англия и Уелс. От 2015 до 2019 г. техният брой се е увеличил с 27% до 103 хил. в рамките на само една година.\n\r\n\"Не приемам никакви обяснения от типа \"не можем да ги намерим и да се справим с тях\". Това е група, две, или три, които се наемат от футболни клубове, федерации, партии и икономически формирования, за изпълнение на гнусни поръчки, за които им се плаща добре\", категорична е Жотева.\n\r\n\"Самите медии претоплиха предварително манджата. Една от основните теми беше дали ще има расистки подвиквания на стадиона. Има нещо ненормално в цялата ситуация. Българският отбор не играе за пръв път срещу чужди отбори с играчи с друг оттенък на кожата\", каза от своя страна социалният антрополог Валери Личев пред .\n\r\nЕкспертът е на мнение, че когато се боиш от другия, в общността ти се опитваш да се капсулираш. А чувството за малоценност може да избие в групови явления. \n\r\n\"Едва ли тези деца имат понятие от нацисткия поздрав. Тези хора нямат сериозен интелектуален бекграунд, нямат идеал за живота си, нито идея за социална промяна. Тенденцията към себегероизиране е твърде голяма. Такива възможности за изява са добре дошли за тях. В момента градят идентичност по скандален начин\", обясни Личев. \n\r\nИ подчерта, че футболът позволява да избиваш комплексите си, да се почувстваш нещо по-значимо от това, което си в реалния живот. Трябва да има катализационен център, тъй като при една по-сериозна криза може определена група от маргинали да се включи в насилие, предупреди социалният антрополог.\n\r\n\"Добре е, че Борислав Михайлов си тръгна. Знаем какво направи за 14 години. Всичко, което той е изградил в БФС, си остава същото, само без него. Не мисля, че ще има кой знае каква промяна\", каза още Жотева.", "date": "2019.10.17", "title": "Не сме расисти, престъпленията от омраза в Англия - 103 хил. за година"}
{"url": "https://www.dnes.bg/cars/2019/10/17/i-volvo-minava-na-tok-pokaza-pyrviia-si-elektromobil.426405", "text": "Компанията Volvo показа първия си електрически модел. Това е кросоувърът XC40 Recharge, който се оказва не само електромобил, но и концепция за бъдещето. \n\r\nПод бранда Recharge шведите планират да пуснат цяла гама електрифицирани и изцяло електрически автомобили. Идеята на Volvo е през следващите 5 години на пазара да излиза по един модел на ток на всеки 12 месеца, а хибридите, които се зареждат от електропреносната мрежа (плъг-ин), още през 2020 г. трябва да достигнат 20% от общите продажби на марката.\n\r\nГолямата цел пред скандинавския производител е половината от производството през 2025 г. да бъде на модели на ток. А след още 15 години Volvo марката трябва да бъде напълно неутрална по отношение на околната среда, тоест всички нейни модели по това време ще бъдат на ток.\n                    \n                    \n                \n                \n                \n                \r\nЗаради всичко това шведите стартират нова програма от следващата година, като всеки участник в нея ще трябва да влезе на сайта на Volvo и да отговори на въпроса - иска ли да си купи автомобил на марката, който се зарежда от мрежата. От компанията обещават на съгласилите се специални финансови бонуси и поощрения, като например заплащане на електроенергията, която използват за зареждане на своите автомобили.\n\r\nЩо се касае до самият електрически кросоувър XC40, който Volvo показа, то за него подробностите не са кой знае колко. Моделът е получил два електромотора - по един на всяка ос, като те съвкупно развиват мощност от 408 к.с. Пробегът с едно зареждане на батериите е 400 км., като при използването на високоволтов терминал за 40 минути акумулаторите може да се напълнят до 80%.\r\n", "date": "2019.10.17", "title": "И Volvо минава на ток, показа първия си електромобил"}
{"url": "https://www.dnes.bg/mestni-izbori-19/2019/10/17/boris-bonev-ne-lovim-veshtici-rabotim-10-g-za-sofiia.426404", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Борис Бонев първи заяви, че ще се бори за кмет на столицата от името на организация, която от години сериозно критикува работата на Столичната община - \"Спаси София\".\n\r\n\"От доста години работим за решаване на проблемите на София. Винаги сме били много активни. Програмата започнахме да я пишем през октомври. Постигнахме много за 10 години като активисти, но понякога се налага да започнеш да променяш нещата отвътре\", каза в студиото на \"България сутрин\" независимият кандидат за кмет на София Борис Бонев.\n\r\nТой сподели, че преди точно една година са публикували разследването, което е предизвикало оставката на подсъдимия за ремонта на \"Графа\" в София -Евгени Крусев.\n                    \n                    \n                \n                \n                \n                \r\n\"Никога наша цел не е била гоненето на вещици. Само ние сме разкривали толкова много далавери, преди няколко месеца публикувахме разследването ни за Северния парк. То е внесено и в прокуратурата, доколкото знам се очаква някакво становище. Говорим за кражби и корупция от тоалетната хартия до най-големия възможен проект\", сподели Бонев.\n\r\nПо думите му \"Спаси София\" не само е критикувала, но и винаги е давала предложения как може да се променят нещата.\n\r\n\"Понякога и аз съм гласувал с отвращение, не съм гласувал за Фандъкова на предишните кметски избори обаче. Бих се позиционирал като лични предпочитания в център-дясно. Трудно може да се говори за леви и десни политики на местно ниво, това е по-скоро на национално равнище. Когато говорим за запълване на дупки, няма ляво или дясно\", коментира Борис Бонев в ефира на .\n\r\nTой заяви, че е граждански активист, но не се възприема като политик. \n\r\n\"СДС подкрепя едно недясно управление на ГЕРБ. Останките на СДС от 90-те години нямат нищо със СДС тогава. Имахме разговори с \"Демократична България\", но не се разбрахме, тъй като имаме различни цели за София\", каза още независият кандидат-кмет.\n\r\nБорис Бонев подчерта, че независимо от резултата на изборите, \"Спаси София\" ще продължи да работи за бъдещето на града.\n\r\n\"Когато говорим за София, искам да си говорим с факти. Ние не говорим празни приказки, от 10 години имаме реални резултати. Не може да разчитаме само на механичния сбор от някакви партии. Аз имам най-подробната програма за столицата. В \"Демократична България\" решиха да действат с партийни назначения\", отсече Бонев.\n\r\nИ посочи, че реалистичната цел, която си е поставил, е достигане на балотаж.", "date": "2019.10.17", "title": "Борис Бонев: Не ловим вещици, работим 10 г. за София"}
{"url": "https://www.dnes.bg/index/2019/10/17/12-ot-germancite-negramotni-edva-chetat-i-pishat.426399", "text": "Над шест милиона германци имат сериозни проблеми с четенето и писането. Как се справят с делничните задачи и има ли кой да им помогне?\n\r\nЗа повечето хора животът без четенето и писането е невъобразим. Но цели 12 на сто от германците между 18 и 64 години едва могат да четат и пишат. Някои от тях разпознават отделни букви, думи и изречения, но не могат да свързват изреченията. И не са в състояние да прочетат по-дълъг текст, а не могат и да пишат, пише .\n                \n                \n                \r\n60-годината Керстин Голденщайн от Трир например има стратегия: \"Когато пращам някому картичка за рождения ден, пиша текста си на листче, което да поставя в картичката. И ако направя грешка, мога да хвърля листчето и да се опитам да напиша текста отново\".\n\r\n\n\r\nДоскоро Голденщайн, която години наред е работила в месарница, все още се срамувала да говори за проблема си: \"Трябваше ми много време, докато се осмеля открито да говоря за това, а и да се науча да пиша правилно\". Сега тя се чувства щастлива, че може, макар и много бавно, да прочете книга. Междувременно някои издателства са се специализирали в публикуването на художествена литература в адаптирани на опростен език издания.\n\r\nКак в една развита страна като Германия, в която училището е задължително, може да има хора, които завършват училище, но не усвояват достатъчно умения за четене и писане? \"Учителят всъщност не разбра, че имам проблем\", разказва Голденщайн, която е ходила на училище в едно село край Северно море. \n\r\nПрез 60-те и 70-те години на миналия век, т.е. по времето, когато тя израснала, родителите и учителите не се грижели особено децата да усвоят умения за четене и правопис, казва тя. Завършила 10-ти клас, защото на устните изпити се представяла много добре и в общата оценка това компенсирало донякъде по-ниските бележки заради правописа.\n\r\n\n\r\nЕдва преди няколко години, когато забелязала, че проблемите с неграмотността я карат да се чувства зле, Голденщайн потърсила помощ и се записала в курс по немски във вечерно училище. \"Никога няма да се науча да пиша наистина добре, но доста напреднах и сега вече мога да правя това, което преди никога не съм могла: да пиша кратки истории\", разказва гордо тя.\n\r\nГолденщайн създала група по писане заедно с хора, засегнати от същия проблем. В нея тя е не само говорителка, а междувременно и \"посланик\" на Федералния съюз за ограмотяване и основно образование в Мюнстер. Сдружението информира за курсове по ограмотяване в цялата страна и предлага анонимен \"горещ телефон\" за нуждаещите се. \n\r\n\"Посланиците\" като Керстин Голденщайн са крайно необходими и полезни. \"От общо 6,2 млн. функционално неграмотни или ограничено грамотни едва 30 000 посещават курсове по ограмотяване\", посочва ръководителят на сдружението Тим Хенинг. В цялата страна има 100 \"посланици\" и те са много важни посредници, мотивиращи хората, които имат техния проблем.\n\r\n\r\nПо думите на Хенинг причините за функционалната неграмотност са многообразни. \"Идентифицирали сме няколко ключови фактора, като например обкръжението\", обяснява той. \"Ако родителите не се интересуват от образованието, детето неизбежно ще срещне трудности.\" Друг важен фактор е образователната система. \"Ако децата не се научат добре да четат и да пишат в основното училище, рядко могат да наваксат тези пропуски след това.\"\n\r\nЛегастенията и проблемите с концентрацията също могат да изиграят роля. А и смъртта на някой от родителите или тяхната раздяла затрудняват обучението на децата. Те се чувстват изолирани и не успяват непременно да заявят потребностите си.\r\n\n\r\nМакар броят на неграмотните в Германия да намалява, те все още са тревожно много, а уменията има са много различни. Някои, като Голденщайн, могат да четат книги и това да им доставя радост. Други не напускат квартала, в който живеят, защото не могат да разчетат нито пътните знаци, нито разписанията на влаковете и автобусите. Да придобият шофьорска книжка е невъзможно - няма как да прочетат въпросите от листовката. \n\r\nМнозина не са в състояние да се запознаят с указанията за ползване на различни уреди, да плащат онлайн сметките си, да общуват по електронната поща или да попълнят данъчни декларации, да разберат описанията на лекарствените продукти.\n\r\nДве трети от хората с ограничени умения за четене и писане работят и това повишава самочувствието им. Най-често обаче те са общи работници, заети са в строителството или в почистването. Функционалната неграмотност не е свързана с липсата на интелигентност, подчертават експерти.\r\n \r\n   ", "date": "2019.10.17", "title": "12% от германците неграмотни – едва четат и пишат "}
{"url": "https://www.dnes.bg/health/2019/10/17/hapvaite-asperji-za-zdrav-cheren-drob-i-pri-artrit.426368", "text": "Аспержите са светлозелен зеленчук. Бялата му разновидност е доста по-рядка, следователно и по-скъпа. Ако я откриете обаче, не се колебайте да си я набавите, защото както белите аспержи, така и зелените са изключително полезна храна. Те заслужават специално място на трапезата ви, като добавка към различни ястия, гарнитура или част от зеленчуковите ви гозби. Идеално допълнение към месо и риба.\r\nАспержите са много богати на растителни протеини. Съдържат много малък брой калории и въглехидрати, което ги прави много полезен зеленчук.\r\nОсвен това са силно алкална храна, която балансира електролитите в организма и намалява опасната киселинност.\r\nВ аспержите се съдържат още витамините А, Е, К, С, минералите селен, магнезий, цинк, манган, желязо, както и почти всички витамини от група В.\r\n                    \n                    \n                \n                \n                \n                За какво са полезни аспержите?\r\n\r\nАспержите помагат в контрола на кръвната захар и инсулина. Те понижават нивата на киселинност, което подобрява значително чувствителността на клетките към инсулина. Това намалява риска от диабет и спомага за контролирането на вече диагностицирано заболяване.\r\n\r\nАспержите подкрепят протичането на функциите в черния дроб и нормализират стойностите на чернодробните ензими. Тези свои функции зеленчукът дължи на високото съдържание на алкални вещества и хлорофил.\r\n\r\n ", "date": "2019.10.17", "title": "Хапвайте аспержи за здрав черен дроб и при артрит"}
{"url": "https://www.dnes.bg/notifikacii/2019/10/17/ukraina-razrabotva-raketa-s-koiato-da-kontrolira-cherno-more.426400", "text": "Украйна разработва свръхзвукова ракета, за да контролира акваторията на Черно море, пише китайското онлайн издание \"Соху\", цитирано от руския вестник \"Известия\".\n\r\nКонструкторското бюро в град Днипро (Днепър) представило нова разработка - макет на свръзхзвукова ракета с въздушен старт \"Блискавка\" (\"Светкавица\"). С нейна помощ Украйна разчита да създаде заплаха за руския \"Черноморски флот - хегемон, който единствен властва\" над тази акватория, се казва в материала на \"Соху\".\n\r\nТочните характеристики на новата ракета още не се знаят, пише китайското издание. Авторът обаче твърди, че \"Блискавка\" има същите възможности като руската противокорабна ракета Х-31.\n                \n                \n                \r\nРуското специализирано издание \"Военное обозрение\" нарежда този тип крилати ракети на Русия сред \"най-опасните средства за поразяване в цял свят\".\n\r\nПрез август бе съобщено, че Украйна и Турция са създали съвместно предприятие с оглед серийно производство на прецизни оръжия за своите армии, отбелязва в. \"Известия\", цитиран от БТА.", "date": "2019.10.17", "title": "Украйна разработва ракета, с която да контролира Черно море"}
{"url": "https://www.dnes.bg/sofia/2019/10/17/vijte-kyde-v-sofiia-spirat-vodata-na-18-oktomvri-petyk.426410", "text": "На 18 октомври 2019 г. (петък), във връзка с прекъсване на сградно водопроводно отклонение на ул. „Старата църква“ кв. „Модерно предградие“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Старата църква“ от ул. 379 до ул. „Светла“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Старата църква“ ъгъла с ул. „Светла“. \n\r\nНа 18 октомври 2019 г. (петък), във връзка с подмяна на сградно водопроводно отклонение на ул. „Марина поляна“ с. Бистрица се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Марина поляна“ от ул. „Янчовска река“ до ул. „Синчец“ и ул. „Синчец“.\n                    \n                    \n                \n                \n                \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марина поляна“ ъгъла с ул. „Калугерица“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.10.17", "title": "Вижте къде в София спират водата на 18 октомври, петък"}
{"url": "https://www.dnes.bg/stranata/2019/10/17/jena-navleze-v-nasreshtnoto-ubi-edin-chetirima-sa-v-bolnica.426411", "text": "64-годишна жена е загинала след катастрофа на пътя Белослав - село Разделна. Това съобщиха от полицията във Варна. \n\r\n\r\n\r\nИнцидентът е станал тази сутрин около 8.00 часа. 39-годишна водачка на лек автомобил „Рено“ по време на движение губи контрол над автомобила си, навлиза в лентата за насрещно движение и се блъска в микробус „Мерцедес\". \r\n\r\nВследствие на инцидента 64-годишна жена, пътуваща в автомобила, е починала в болнично заведение. При катастрофата има и четирима ранени, чието състояние се изяснява.\r\n\r\nПричините, довели до сблъсъка, се разследват от органите на реда.", "date": "2019.10.17", "title": "Жена навлезе в насрещното, уби един, четирима са в болница "}
{"url": "https://www.dnes.bg/health/2019/10/17/belite-prestilki-na-protest-obezvereni-i-izlygani-sme.426412", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Медицинските специалисти продължават с протестите заради ниските възнаграждения и условията на труд. Младите специализанти пък не одобряват новата наредба на здравното ведомство. \n\r\nВчера се стигна и до 30-минутна блокада на бул. \"Мария Луиза\" по време на над 4-часовата среща на медицинските специалисти със здравния министър Кирил Ананиев. \n\r\n\"Случи се една формална среща, въртят ни в омагьосан кръг. Разчитат на това да се уморим. Неуморими сме, това трябва да го разберат. Упорити сме и искаме промяна. Нашите колеги казаха, че няма да излязат от срещата, докато не се стъпи на реални решения. Стигна се до консенсус, че до един месец ще видим промяната. Изключително обезверени и излъгани сме\", обясни медицинската сестра Елена Тонева пред камерата на \n                    \n                    \n                \n                \n                \n                \r\n\"Искаме да видим тяхното действие поетапно за промяна на статута нашите професии. Унизително е да сме нормени работници, да изпълняваме някакви норми. В здравеопазването не би трябвало да става въпрос за търговия. Безобразие е да изработваме нашите заплати. Пациентът се е превърнал в клиент На всички пациенти се гледа като пътека, която е добре финансирана. Това е геноцид - начин да се тормози цял народ\", сподели в ефира на \"България сутрин\" друга протестираща.\n\n\r\nСпециализантът Петко Гинев е на мнение, че най-големят проблем е задължението да връщаш парите от специализацията си, ако я прекъснеш или ако не останеш 3 години да работиш в болница в България. По думите му това е безумие. \n\r\n\"Тези пари не могат да се наричат субсидия, защото ти си ги изработил. Специализантите са се трудили като побъркани, за да си получат заплатата, която не е голяма. Ако не си вземеш изпита за специалност, отново си задължен да връщаш парите за тази специализация. Може да се направят много злоупотреби в това отношение\", разясни той и настоя, че тези задължения трябва да отпаднат.\n\r\n\"Ние сме абсолютен инкубатор за медицински сестри. Напускат в момента, в който си вземат дипломата. Световен глад е за медицински сестри\", посочи още Тонева.\n\r\nПротестите на медицинските специалисти и специализантите ще продължат до конкретни действия, които бъдат предприети от правителството и Министерството на здравеопазването.\r\n ", "date": "2019.10.17", "title": "\"Белите престилки\" на протест: Обезверени и излъгани сме!"}
{"url": "https://www.dnes.bg/balkani/2019/10/17/na-krachka-ot-skandala-poiavi-se-karta-na-turciia-s-nashi-teritorii.426444", "text": "Карта на Турция, обхващаща територии и от България, се появи в социалните мрежи. \r\n\r\nТвърди се, че тя е  поместена във фейсбук профил, свързан с Хулуси Акар, министър на националната отбрана на Турция. \r\n\r\nСлучаят е докладван на министъра на външните работи Екатерина Захариева още в сряда. \r\n\r\nТя е разпоредила незабавно зам.-министър Петко Дойков да се свърже с турския посланик Хасан Улусой, съобщиха от пресцентъра на Министерството на външните работи. \r\n\r\nПосланикът е направил проверка и е потвърди, че този профил няма нищо общо с министър Акар, като се предполага, че той се поддържа от група хора.\r\n\r\nПосланик Улусой е обещал да предостави допълнителна информация, след като турската страна направи допълнителни проверки.", "date": "2019.10.17", "title": "На крачка от скандала! Появи се карта на Турция с наши територии"}
{"url": "https://www.dnes.bg/electronna/2019/10/17/mtv-s-interes-kym-novata-pesen-na-valentina-i-fabricio-parizi.426438", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВалентина Александрова и Фабрицио Паризи .\n\r\n\"Запознахме се с Валентина на общо участие\", обяви Фабрицио Паризи. Познанството им прераства в съвместна работа, а \"Let it play\" е интересно попълнение за българската хаус сцена. \n\r\nКлипът прави впечатление с избора на бодиарт вместо костюми, което е обща идея на Валентина и режисьора на клипа Димитър Дачев.\n\r\n\"Много по-добре е да се чуе как пее изпълнителят, вместо да се изпрати един файл, на който не му знаеш историята\", сподели Фабрицио Паризи по повод изпълненията на живо и срещата му с Валентина. \n                    \n                    \n                \n                \n                \n                \r\nГолямата новина е, че от MTV са се свързали с изпълнителите и са поискали песента за своите канали. \n\r\n\"Let it play\" вече може да се чуе по холандските радиа, а също така и в Италия.", "date": "2019.10.17", "title": "MTV с интерес към новата песен на Валентина и Фабрицио Паризи"}
{"url": "https://www.dnes.bg/index/2019/10/17/ima-sdelka-za-brexit-es-i-velikobritaniia-se-dogovoriha.426446", "text": "Преговарящите от страна на ЕС и на Великобритания са постигнали сделка за Brexit. Това се казва в изявление на Еврокомисията.\r\n„Преговарящите на ЕС и Великобритания след повече от две денонощия непрекъснати преговори постигнаха договореност „по допълнителния протокол за Северна Ирландия и политическата декларация, които допълват споразумението за излизане на Великобритания от ЕС“. Това написа председателят на Европейската комисия Жан-Клод Юнкер в Twitter.\r\n\"Там, където има воля, има и сделка - ние имаме такава! Това е справедливо и балансирано споразумение за ЕС и за Обединеното кралство и това свидетелства за нашия ангажимент да намерим решение. Препоръчвам Срещата на върха на ЕС да одобри тази сделка\", заяви Юнкер, цитиран от Ройтерс.\n\n\n\r\n                \n                \n                Британският премиер Борис Джонсън също заяви, че Великобритания и Европейският съюз са се споразумели за \"страхотна\" нова сделка за Brexit и призова британските законодателите да я одобрят през уикенда.\n\r\n\"Имаме страхотна нова сделка, която да ни върне контрола\", написа Джонсън в Тwitter.\n\r\n\"Сега парламентът трябва да одобри новата Brexit сделка в събота, за да можем да преминем към други приоритети като разходите за живот, Национална служба по здравеопазване, насилието и престъпността в страната\", допълни той.\n\r\nРъководителите на държавите членки на ЕС ще проведат свое заседание днес и утре, в него участва и българският премиер Бойко Борисов.\r\nПостигнатото днес споразумение трябва да бъде одобрено и от Европейския и от разделения британски парламент. От северноирландската Демократична юнионистка партия (ДЮП) вече заявиха, че няма да подкрепят сделката. Джонсън няма мнозинство в парламента и без гласовете на представителите на ДЮП е малко вероятно споразумението да бъде прието.\n\r\nЛидерът на основната опозиционна Лейбъристка партия Джереми Корбин също призова депутатите да отхвърлят споразумението. \"Най-добрият начин да се подреди Brexit е да се даде последната дума на хората на публично гласуване\", коментира Корбин.\r\nОсновна пречка през сключването на сделка бе т.нар. предпазен механизъм за избягване на „твърда“ граница между Северна Ирландия и Република Ирландия. \n\r\nГлавният преговарящ от името на ЕС Мишел Барние поясни, че новата сделка се основава на четири основни елемента:\n\r\n- Северна Ирландия ще остане приведена в съответствие с ограничен набор от правила на ЕС, по-специално свързани със търговията със стоки;\n\r\n- Северна Ирландия ще остане на митническата територия на Обединеното кралство, но ще \"остане като точка на влизане\" в единния пазар на ЕС;\n\r\n-  Ще има споразумение за запазване целостта на единния пазар и удовлетворяване на законните желания на Обединеното кралство за данък добавена стойност (ДДС);\n\r\n-  Представителите на Северна Ирландия ще могат да решат дали да продължат да прилагат правилата на Съюза в Северна Ирландия или не на всеки четири години.\n\r\nВ ревизираната политическа декларация за бъдещите отношения е заложен модел, основан на споразумението за свободна търговия с нулеви мита и квоти между ЕС и Великобритания, съобщи Барние и подчерта:\n\r\n„По тази точка правителството на Борис Джонсън направи ясен избор и по-точно за бъдещите ни икономически отношения - за споразумение за свободна търговия. Всякакви други възможност и по-точно създаването на обща митническа територия бяха премахнати. Това, което обаче не може да се премахне, е нашата географска близост, както и силното преплитане на нашите икономики“.\n\r\nНа въпрос какво следва, ако британският парламент не одобри постигнатото споразумение, Барние отговори: „Да, истина е, че имаме опит“ и каза, че затова е предпазлив.\r\n\r\n ", "date": "2019.10.17", "title": "Има сделка за Brexit! ЕС и Великобритания се договориха "}
{"url": "https://www.dnes.bg/notifikacii/2019/10/17/jena-napadnala-4-deca-v-uchilishten-avtobus-v-kyrdjaliisko.426443", "text": "23-годишна жена е удряла четири деца в училищен автобус в село Бенковски, съобщиха от полицията в Кърджали.\r\nРайонното управление в Кирково е започнало проверка за хулиганство по повод инцидента. По първоначални данни около 14 часа вчера жената нанесла удари с ръце по тялото на четири деца на 9, 11, 12 и 15 години в училищен автобус.\r\nСпоред събраната информация агресивното поведение на жената било предшествано от разправия между брат ѝ и дете от потърпевшата група.\r\nПолицейски инспектор и инспектор от Детска педагогическа стая в РУ-Кирково са започнали работа веднага след подадения сигнал. Материалите по случая са докладвани в Районната прокуратура в Момчилград.", "date": "2019.10.17", "title": "Жена нападнала 4 деца в училищен автобус в Кърджалийско"}
{"url": "https://www.dnes.bg/world/2019/10/17/ungariia-shte-izpolzva-sila-pri-nova-migrantska-vylna.426442", "text": "Унгария ще трябва да използва сила по южната си граница със Сърбия, за да защити границата на Европейския съюз, ако Турция изпълни заплахата си да отвори вратите за бежанци през Балканите към Европа, каза унгарският министър-председател Виктор Орбан, цитиран от Ройтерс.\r\n\r\n\"Ако Турция пусне още стотици хиляди хора освен (сегашните потоци от мигранти), тогава ще трябва да използваме сила, за да защитим унгарската граница и сръбско-унгарската граница, а не ми се иска да се наложи да прибягваме до това\", заяви Орбан.\r\n\r\n ", "date": "2019.10.17", "title": "Унгария ще използва сила при нова мигрантска вълна"}
{"url": "https://www.dnes.bg/balkani/2019/10/17/trus-4-po-rihter-udari-krai-o-zakintos.426449", "text": "Земетресение с магнитуд от 4 по Рихтер е регистрирано тази сутрин край гръцкия остров Закинтос в Йонийско море.\r\n\r\nГръцкият институт по геодинамика съобщава, че трусът е ударил в 11:00 часа местно време.\r\n\r\nЕпицентърът е бил в морето на 71 километра югозападно от Закинтос и на 299 километра западно-югозападно от столицата Атина.\r\n\r\nНяма данни за нанесени щети.", "date": "2019.10.17", "title": "Трус 4 по Рихтер удари край о. Закинтос"}
{"url": "https://www.dnes.bg/sport/2019/10/17/nikoi-ne-ni-iska-nacionalite-shte-igraiat-kontrola-s-haiti.426450", "text": "Тоталното падение на националния ни отбор по футбол продължава. След като дълго време никой не искаше да играе с нас, България все намери съперник за приятелска среща, която да играе през ноември, съобщава \"Труд“. По настояване на ФИФА родната федерация осигури контрола с Хаити за 13-ти или 14-ти ноември.\n\r\nПо всяка вероятност мачът ще се проведе в София, а гостите ще получат и 150 хиляди евро. Имаше сериозна опасност световната футболна асоциация да наложи глоба на БФС от 250 хиляди франка, ако до края на месеца не бе намерен противник за проверка на въпросната дата.\n\r\nС въвеждането на новия формат на квалификациите от ФИФА се ангажираха с подсигуряване на контроли за свободните отбори, които нямат съперник за насрочените от централната дати за мачове.\n                    \n                    \n                \n                \n                \n                \r\nПонастоящем Хаити е на 86-то място в световната ранглиста. Тимът на Красимир Балъков пък е 62-ри. За островната държава със статут на титуляр е Джони Пласид, вратарят на Царско село.\n\r\nСрещу скромния съперник Ивелин Попов и компания ще имат възможността да прекъснат негативната си серия от 11 поредни мача без успех.\n\r\nЗадачата обаче няма да е лесна, защото съперникът на \"лъвовете\" респектира с пет победи в последните си десет мача. Въпросните успехи са срещу тимове като Канада 3:2, Коста Рика 2:1, Никарагуа с 2:0, Бермуда с 2:1. Последната проверка бе загубена във вторник от Боливия с 1:3.\n\r\nТри дни след спаринга националите се изправят срещу Чехия в последен мач от квалификациите за Евро 2020.\r\n", "date": "2019.10.17", "title": "Никой не ни иска: Националите ще играят контрола с Хаити"}
{"url": "https://www.dnes.bg/obshtestvo/2019/10/17/vsiako-peto-bylgarsko-dete-sys-zavisheno-teglo.426447", "text": "Едно от пет български деца е засегнато от проблема с повишаване на телесното тегло. Тенденцията за затлъстяване сред момчетата и момичетата е значима - при около 5 до 7 процента, а повишаването на телесното тегло достига до 25 процента от децата, посочи д-р Цветелина Тотомирова, ендокринолог във ВМА, на кръгла маса \"Спортът, децата и бъдещето\" в НСА.\n\r\nД-р Тотомирова отбеляза, че се наблюдава епидемия от затлъстяване в световен мащаб. То се е повишило близо три пъти спрямо 1975 г. \n\nСред възрастното население близо 1,9 млрд. души са с повишено телесно тегло, а над 650 млн. са с изразено затлъстяване. Над 41 млн. деца под петгодишна възраст са с повишено телесно тегло, а над 340 млн. деца и подрастващи между 5 -19 години са с повишено телесно тегло и затлъстяване.\n                    \n                    \n                \n                \n                \n                \r\nПоставянето на диагнозата за затлъстяване е лесно и на ранен етап лекарят може да установи дали има отклонение и да се вземат навременни мерки, посочи д-р Тотомирова, цитирана от БТА. \n\r\nТя допълни, че затлъстяването не е само проблем на външния вид, но и води до значими медицински последствия, а затлъстяване в детска възраст рефлектира и в годините, води до рискове, свързани със сърдечно- съдови заболявания. \n\r\nДецата със затлъстяване са и с по-ниска самооценка за себе си, по-често страдат от подигравки от приятели и ученици, по са склонни да пропускат часове в училище и във времето израстват индивиди, които има вероятност да намерят по-слабо платена работа и да бъдат с по-малка реализация като възрастни, посочи още д-р Тотомирова.\n\r\nЕкспертът посочи, че освен заради прекален прием на храна, децата затлъстяват и заради обездвижване и прекалено застояване пред екрана на телевизора, компютъра или таблета.  Начинът на живот също налага обездвижване,часовете в училище по физическо възпитание са недостатъчно усвоени, допълни тя.\n\r\nОколо една четвърт от децата не изпълняват препоръките за физическа активност от около 60-минутна серия упражнения дневно. През 2017 г. само половината от учениците в горните класове са практикували посочените упражнения. Четири от десет деца не са физически активни според тези препоръки.\n\r\nТотомирова отбеляза още, че освен чисто медицински ползи, децата, практикуващи физическа активност, са с по-добри резултати в училище и усвояват по-лесно училищния материал. Тя изтъкна необходимостта от повишаване на времето, което децата прекарват в движение, от създаване на условия за практикуване на различни видове физическа активност в училище и извън него, от възпитание на поведение, което включва физическа активност, както и от личния пример на възрастните.", "date": "2019.10.17", "title": "Всяко пето българско дете – със завишено тегло"}
{"url": "https://www.dnes.bg/akoshtete-vqrvaite/2019/10/17/roden-tiradjiia-e-1-v-sveta-po-smiana-na-guma-na-kamion.426445", "text": "Плевенчанинът Пламен Иванов спечели специална награда за най-бърза смяна на гума на камион в едно от най-големите състезания за професионални шофьори в света - Optifuel Challenge 2019. Той успя да извърши операцията за 1 минута и 24 секунди. Българинът отново намери място и в Топ 5 на най-ефективните шофьори в изключително тежката конкуренция на глобалния финал на шампионата, организиран във френския град Лион.\n\r\nВ решаващата надпревара взеха участие общо 25 състезатели от различни държави. Те бяха излъчени в националните кръгове на Optifuel Challenge 2019 от общо близо 3000 участника. Това е петото издание на едно от най-големите състезания за шофьори на камиони в света, насочено към ефективното шофиране – намаляване на разхода на гориво без компромис с качественото изпълнение на реалните транспортни задачи.\n                    \n                    \n                \n                \n                \n                \r\nГлобалният финал се проведе в две части. В първия кръг финалистите попълваха въпросник, който проверява знанията им за принципите на екологично шофиране и как може да се намали разходът на гориво. Във втората фаза всеки един направи 40-минутно състезателно шофиране в реални пътни условия. Целта е да се постигне най-висока ефективност – най-нисък разход на гориво при оптимална средна скорост.\n\r\nВъпреки високата си комбинирана оценка, Пламен Иванов, който спечели световната титла в предишното издание на Optifuel Challenge през 2017 година, този път остана пети. С изключително малки разлики в челното класиране, купата за 2019 година и голямата награда - камион, отидоха при представителя на Словакия.\n\r\n“Гордеем сме с представянето на Пламен, който за пореден път защити достойно цялата българска гилдия. Конкуренцията беше изключително тежка, а разликите в резултатите тази година наистина бяха минимални. Тъй като състезанието се провежда при реални пътни условия понякога е необходим и малко късмет.”, обясни Иван Ушев, представител на фирма от бранша за камиони. “За нас Пламен остава шампион и се радваме, че все пак си тръгваме от Лион с награда в паралелно състезание, което също никак не беше лесно.”, допълни той.", "date": "2019.10.17", "title": "Роден тираджия е №1 в света по смяна на гума на камион"}
{"url": "https://www.dnes.bg/balkani/2019/10/17/kartata-na-turciia-s-nashi-teritoriia-porednata-provokaciia.426448", "text": "Според арабиста Владимир Чуков картата на Турция, обхващаща територии и от България, която се появи в социалните мрежи, е поредната провокация, но в същото време той призна, че тя не е без историческа обосновка.  \n\r\nЧуков смята, че подобно нещо не би могло да ни изненада, защото през 6-7 години се появяват всякакви форми на Турция като наследник на Османската империя. \n\n\r\n\"Последният османски парламент утвърждава границата на Турция и в рамките на тази държава влизат територии на съседни държави, част от които е и България. Трябва да кажем, че има различни формати колко са българските земи, които влизат вътре. Понякога е чак до Пловдив, по някой път са малко над сегашното турско-българска граница\", обясни той.\n                    \n                    \n                \n                \n                \n                \r\nПо думите му има различни варианти било то за България, било то за Гърция.\n\r\n\"Ето например тези седемте острова гръцки, които те априори не признават, че са гръцки, винаги са вътре в техните територии. Само че има карти, които са с много повече острови\", посочи Чуков. \n\r\nТой коментира, че се е водел дебат, който се е провел при за Операция \"Маслинова клонка\", когато Африн беше окупиран.\n\r\n\"Тогава цяла Северна Сирия влиза в тази османо-турска държава, също така и части от Северен Ирак, като вътре отиват чак до Мосул, който е обект на исторически претенции от страна на Турция. \r\nЕто тук вече е начин на интерпретиране. Така че много често съвременни турски политици казва: \"Това няма никакво значение, това са спекулации, не гледайте подобно нещо\", но има акт на последния османски парламент, с който части от настоящите български територии са част от Турция\", допълни още арабистът. \n\r\nЧуков добави още, че по темата съществуват международни споразумения.", "date": "2019.10.17", "title": "Картата на Турция с наши територия - поредната провокация"}
{"url": "https://www.dnes.bg/blizak-iztok/2019/10/17/kiurdite-obviniavat-turciia-izpolzva-napalm-i-bial-fosfor.426454", "text": "Властите в контролираните от кюрдите райони в Сирия обвиниха днес Турция, че използва неконвенционални оръжия, бял фосфор и напалм, по време на офанзивата си в северните райони на страната, предаде Франс прес.\n\r\nАгенцията уточнява, че не е успяла да провери по независим начин тези обвинения срещу силите на Анкара или сирийските бойци, които ги подкрепят.\n\r\nОт началото на офанзивата си срещу кюрдска милиция турските войски и сирийските им съюзници са превзели гранична ивица, широка 120 км, в Северна Сирия и боевете сега се водят за град Рас ал Айн.\n\r\n\"В открито нарушение на международното право и международните договори турската агресия срещу (Рас ал Айн) се води с всякакви типове оръжия\", заяви днес в комюнике полуавтономната кюрдска администрация.\n\n\n\r\n                    \n                    \n                \n                \n                \n                \"С оглед очевидния провал на неговия план (турският президент Реджеп Тайип) Ердоган използва международно забранени оръжия като фосфор и напалм\", се подчертава в текста.\n\r\nСирийският център за наблюдение на правата на човека (СЦНПЧ), разполагащ с обширна мрежа от информатори на терен, не можа да потвърди, че са използвани такива оръжия. \n\r\nПравозащитниците обаче са регистрирали ранени с изгаряния, пристигнали през последните два дни в болницата на град Тел Темер, заяви за АФП директорът на неправителствената организация Рами Абдел Рахман.\n\r\nКюрдски представители качиха в социалните мрежи кадри, показващи деца с изгаряния, които според лекар от провинция Хасака може би потвърждават, че са използвани подобни оръжия.\n\r\nПризоваваме международните организации да изпратят екипи за изследване на тези рани, заяви говорителят на кюрдско-арабската коалиция СДС Мустафа Бали.\n\r\nОт 9 октомври турската офанзива е взела най-малко 72 цивилни жертви в Сирия и 203 сред бойците на СДС, сочат последни данни на СЦНПЧ, цитирани от БТА.", "date": "2019.10.17", "title": "Кюрдите обвиняват: Турция използва напалм и бял фосфор"}
{"url": "https://www.dnes.bg/kino/2019/10/17/eltyn-djon-ne-haresal-rimeika-na-car-lyv.426408", "text": "Световноизвестният британски певец и музикант Елтън Джон не хареса римейка на \"Цар Лъв\", защото саундтракът към лентата се оказал несполучлив, пише БТА, позовавайки се на Контактмюзик.\r\nПо думите на сър Елтън новият филм бил за него \"едно голямо разочарование\". Сайтът припомня, че музикантът композира и изпълни песни в оригиналната анимационна версия от 1994 година. По неговите думи главният провал на \"Дисни\" бил музиката на новата продукция.\r\n\"В първата версия на \"Цар Лъв\" музиката беше неразделна част от действието и сюжета, докато в римейка тя няма същото въздействие!. За това говорят и класациите. Саундтракът на филма преди 25 години се оказа най-продаваният албум на годината. А новата филмова музика отпадна от чартовете много бързо, въпреки успеха на новия \"Цар Лъв\" в бокс-офиса\", констатира Елтън Джон.\r\n ", "date": "2019.10.17", "title": "Елтън Джон не харесал римейка на \"Цар Лъв\""}
{"url": "https://www.dnes.bg/obshtestvo/2019/10/17/110-firmi-platili-vmesto-da-naemat-hora-s-uvrejdaniia.426434", "text": "110 предприятия са предпочели да платят компенсационна такса, вместо да наемат на работа хора с увреждания, както изисква новото законодателство.\r\nФирмите са внесли 92 244 лв. за 549 работни места.\r\n11 778 души с трайно намалена работоспособност са започнали работа от началото на годината до края на септември, което е два пъти повече в сравнение със същия период за 2018 г., по данни на МТСП.\r\nКъм момента Главната инспекция по труда е проверила над 880 предприятия за изпълнението на тези разпоредби.\r\nМотивирането на работодателите да наемат хора с увреждания е много  по-добре да става с насърчителни мерки, отколкото със санкции и налагане  на тежести, коментира Жасмина  Саръиванова, експерт защита на работодателските интереси в Българската  стопанска камара (БСК), пред БНР.\r\n                    \n                    \n                \n                \n                \n                По думите й това няма да е от  полза и за самите хора с увреждания.\n\r\n\"В различните градове на страната за работа в дадено предприятие може да  няма подходящи хора с увреждания, квалифицирани, които да отговарят на  изискванията за работа в съответното предприятие въпреки доброто желание  на работодателя да назначи такъв човек… Не следва нещата да се уреждат  фрагментарно, а следва да бъдат приемани в тяхната цялост\", посочи тя проблемите, с които се сблъскват работодателите.\n\r\nВ процес на реализация са 22 проекта на работодатели на обща стойност 400 000 лв., по които ще бъдат адаптирани, приспособени или преустроени 56 работни места за хора с увреждания. Ще бъдат финансирани и 39 проекта за достъпна жилищна среда на обща стойност 1,827 млн. лв., обяви тези дни социалният министър Бисер Петков.\n\r\nТой добави, че към момента около 19 000 хора с увреждания са одобрени да получат асистент по Закона за лична помощ. През септември са сключени 5 483 трудови договора между общините и асистентите, които ще предоставят лична помощ. Агенцията за социално подпомагане ще преведе общо 3 млн. лв. на 217 общини за изплащане на възнагражденията на личните асистенти.\n\r\nОколо 650 000 хора с увреждания получават месечна финансова подкрепа. Изплащането й ще продължи и през следващата година, но в по-висок размер заради повишаването на линията на бедност с 15 лв. до 363 лв.", "date": "2019.10.17", "title": "110 фирми платили, вместо да наемат хора с увреждания"}
{"url": "https://www.dnes.bg/obshtestvo/2019/10/17/anketi-dostypnost-taini-klienti-reforma-pri-chinovnicite.426459", "text": "Задължителни за всички администрации стават анкетните проучвания, консултациите със служителите, наблюдението по метода \"таен клиент\", както и проверки относно сигнали, жалби и медийни публикации.\r\nТова се предвижда с промени в Наредбата за административното обслужване. По предложение на вицепремиера Томислав Дончев започват едномесечни  обществени консултации по проекта на постановление.\r\nПроектът има за цел да реформира изцяло системата за обратна връзка  от потребителите и стандартите за качество на административната услуга и  може да бъде открит на Портала за обществени консултации, съобщиха от правителствената пресслужба.\r\nВъв всички администрации се предвиждат общи стандарти по отношение на достъпността до и в центровете за обслужване, както и при комуникация с потребителите. Ще бъдат стандартизирани сроковете за отговор на запитвания и използването на опростени и лесни за попълване образци и формуляри.\n                    \n                    \n                \n                \n                \n                \r\nИзмененията в Наредбата за административно обслужване ще дадат възможност на администрациите да усъвършенстват качеството на обслужване чрез постигане и на допълнителни собствени стандарти - за местоположение на центъра за обслужване, осигуряване на паркинг, онлайн комуникация с потребителя, онлайн проверки на статуса на услугата, както и възможност за обслужване в извънработно време.", "date": "2019.10.17", "title": "Анкети, достъпност, тайни клиенти... Реформа при чиновниците "}
{"url": "https://www.dnes.bg/obshtestvo/2019/10/17/facebook-komentar-post-v-twitter-sledva-uvolnenie.426481", "text": "Работодатели уволняват за постове в социалните мрежи. За тази практика алармира националният секретар на КНСБ Тодор Капитанов.\n\r\n\"87% от контактите ни в социалната мрежа са и нашите колеги, и всичко, което публикуваме в личните си профили, се вижда от работодателите. Именно подобни публикации създават различни трудово-правни проблеми. Вече има случаи на уволнени работници, заради техни действия в социалната мрежа, като споделяне на работен фиш, коментар, който уронва престижа на работодател и др.\", каза той в Добрич, цитиран от \"“.\n\r\nСпоред него вече е назрял моментът за регулация и създаване на политики, които да определят поведението на работещите в социалните мрежи. \n                    \n                    \n                \n                \n                \n                \r\nТези мерки трябва да повишат културата на общуване там, тъй като активността е най-голяма в рамките на работната седмица и то във времето между 13 ч. и 15 ч.\n\r\n\"Въпросът е много чувствителен, защото опира до личните свободи и гражданските свободи. КНСБ не може да си позволи да подеме кампания за въвеждането на какъвто и да е вид регулация или препоръки, без да обсъди в широк формат желанията на работещите. Затова за участие в срещите са поканени работещи и работодатели\", поясни той. \n\r\nОпитът от проведените до момента срещи показва, че работещите се обединяват около идеята за необходимост от подобни регулации, защото те са в тяхна полза, а формата на регулация, трябва да се определи в диалогов режим, а не да бъде предприета едностранно, коментира Капитанов.\n\r\nПричина за 50% от болничните листове, които се издават от лекарите, е синдромът бърнаут или т. нар. \"прегаряне\" на работното място. Това сочат данните на НСИ от 2019 г.,посочи още Капитанов. \n\r\n30% от причините за напускане на работа, също са породени от това, а загубите за бизнеса се изчисляват на 140 милиона лева. \n\r\n\"Друг проблем, причина за бърнаут според работещите е, че не знаят точно какви са очакванията от тях на работното място. Длъжностните характеристики са така изработени, че да позволят назначаването на служителя на работа. Оттам нататък, той не може да се ориентира какви са неговите отговорности и какво трябва да прави. Именно това причинява голям стрес\", допълни Капитанов.\n\r\n\"КНСБ и КТ \"Подкрепа\" са инициирали подписка, която се разпространява в предприятията и има за цел да насочи вниманието на управляващите към несъответствия с международни документи, по които България е страна. Такова несъответствие се наблюдава с Директива за работното време на ЕС и с Конвенция номер 1 на Международната организация на труда за работното време, по отношение режима на сумираното отчитане на работното време и продължителността на работната седмица\", каза вицепрезидентът на КНСБ Чавдар Христов.\n\r\n\"Нашият закон допуска 56-часова работна седмица, докато международните стандарти – не повече от 48 часа. Инспекцията по труда е констатирала безброй нарушения в това отношение\", добави той.", "date": "2019.10.17", "title": "Facebook коментар, пост в Twitter... Следва уволнение "}
{"url": "https://www.dnes.bg/snimka-na-denia/2019/10/17/slynceto-shte-ni-radva-i-prez-uikenda-gradusite-nad-20.426425", "text": "Топлото и слънчево време от последните дни ще продължи да ни радва и през уикенда,  на НИМХ.\n\r\nПрез нощта срещу петък ще бъде предимно ясно и почти тихо. Минималните температури ще са предимно между 6 и 11 градуса.\n\r\nСутринта на места в низините, котловините и около водните басейни ще има мъгла или ниска слоеста облачност. През деня ще е предимно слънчево и почти тихо.\n\r\nМаксималните температури ще са между 22 и 27 градуса, в София - около 24 градуса.\n\r\nВ сутрешните часове по Черноморието видимостта ще бъде намалена. През деня ще е предимно слънчево и почти тихо. Максималните температури ще са между 19 и 22 градуса. Вълнението на морето ще е 1 -2 бала. Температурата на морската вода е 20 - 21 градуса.\n                \n                \n                \r\nВ планините ще е предимно слънчево. Ще духа умерен вятър от юг-югозапад. Максималната температура на височина 1200 метра ще е около 17 градуса, на 2000 метра - около 12 градуса.\n\r\nПрез почивните дни промяна на синоптичната обстановка не се очаква. Времето ще остане топло за тази част от октомври, в повечето райони - и предимно слънчево, на места в низините в източната половина от страната и по поречието на Дунав, в часовете преди обяд ще има ниска облачност или мъгла. \n\r\nЩе бъде почти тихо. Преобладаващите максимални температури ще са между 21 и 26 градуса, а минималните - най-често ще са между 7 и 12 градуса.", "date": "2019.10.17", "title": "Слънцето ще ни радва и през уикенда. Градусите – над 20"}
{"url": "https://www.dnes.bg/zvezdi/2019/10/17/blaga-vest-desi-coneva-rodi-momiche.426492", "text": "Журналистката Деси Цонева роди дъщеричка. Това е второ дете за дъщерята на покойния Димитър Цонев. Бебето е от съпруга на Деси - издателят Явор Стефанов, а щастливите родители са решили то да се казва Бианка-Димана.\n\r\n\"В реанимация съм, добре съм\", каза за \" Деси Цонева. По думите на майка й - Мариана Цонева, бебето е много хубаво оформено. Родило се е 49 см и почти 3 кг.\r\nРаждането е било в Майчин дом и Деси благодари на екипа на проф. Костов от болничното заведение. Деси Цонева има и голямо дете - сина й Янчо.\n\r\nДеси и Явор сключват брак на 6 юли тази година. Тя приема фамилията му - Стефанов. Датата не е случайна и съвпада със Световния ден на целувката.\r\n                    \n                    \n                \n                \n                \n                Това е втори брак за Деси Цонева. По-рано тя бе съпруга на Янчо Таков-младши. Двамата имат 2-годишен брак - от 2009 до 2011 г.\r\nВижте още новини за звездите в", "date": "2019.10.17", "title": "Блага вест: Деси Цонева роди момиче"}
{"url": "https://www.dnes.bg/obshtestvo/2019/10/17/borisov-turciia-ne-moje-da-ochakva-podkrepa-za-voinata.426488", "text": "Премиерът Бойко Борисов заяви, че от британския парламент зависи дали споразумението за Брекзит ще бъде одобрено.\n\"Първо сделката трябва да мине събота през парламента в Лондон, иначе това сме го играли много пъти\", посочи Борисов преди началото на Европейския съвет в Брюксел.\r\n\"Божа работа, никой не може да каже\", каза още той и допълни, че се възхищава на главния преговарящ на ЕС Мишел Барние.\n\r\nСпоред премиера би било историческа грешка, ако не започнат преговорите за присъединяване на Северна Македония и Албания към ЕС.\r\n\r\n                    \n                    \n                \n                \n                \n                \n\r\nНай-гадното нещо е войната и Турция трябва да я прекрати незабавно, каза Борисов по повод операцията на Анкара в Северна Сирия.\r\nЗа всичко друго сме ги подкрепяли, защото сме партньори в НАТО, комшии сме и те ни пазят от мигрантската вълна, и винаги сме казвали \"ефенди, благодаря!\". За войната не могат да очакват подкрепа, там гинат хора, добави премиерът.\r\nПопитан дали България ще вземе решение да спре износа на оръжие за Турция, Борисов заяви: \"Ще го обмислим и ще ви кажа\". По неговите думи износът на българско оръжие за Турция е за около три милиона долара. Можем и без тях, посочи премиерът.\r\nПо повод съобщението, че \"Фолксваген\" отлага решението си за нов завод,  той отбеляза, че започналият общоевропейски натиск срещу тях започва да  става контрапродуктивен.", "date": "2019.10.17", "title": "Борисов: Турция не може да очаква подкрепа за войната!"}
{"url": "https://www.dnes.bg/obshtestvo/2019/10/17/padnaliiat-ot-15-metra-turist-shte-byde-operiran.426475", "text": "В петък екип от ортопеди и реаниматори към столичната болница „Света Анна“ ще оперира мъжа, който падна преди три дни от над 15 метра в Беласица. Очаква се операцията да започне сутринта и да приключи около 13 часа, съобщават от лечебното заведение. \n\r\n\r\nНа 13 октомври мъжът е паднал от водопад, което довело до счупване на крака му. Двама туристи решили да направят преход между хижите \"Конгур” и \"Беласица\". Единият от тях се подхлъзнал и паднал от водопад. Спътникът му дълго време издирвал приятеля си преди да подаде сигнал към спасителната служба. \r\n\r\nЦялата операция по спасяването на пострадалия е протекла в ранните часове на 14 октомври.", "date": "2019.10.17", "title": "Падналият от 15 метра турист ще бъде опериран "}
{"url": "https://www.dnes.bg/stranata/2019/10/17/afrikanska-krastavica-nai-atraktivna-na-pernishkiia-pazar.426428", "text": "Общинското предприятие \"Пазари\" в Перник награждава земеделския производител Красимир Стоянов от кюстендилското село Копиловци за най-атрактивна стока, предложена на тържището.\r\nСтоянов е продавал африканска краставица, произведена в личното му стопанство. Наградата се дава по случай 115-та годишнина на предприятието и предстоящия празник на Перник - 19 октомври, съобщи управителят на ОП \"Пазари\" Димитър Дойчинов.\r\nОбщинското предприятие стопанисва шест обособени пазара в Перник, на които работят 200 търговци и производители.\r\nНяма неразплатени сметки; постъпленията от наеми са се повишили с 11,82 процента за деветте месеца на 2019-та спрямо същия период на миналата година. Приходите са двойно по-големи от разходите, отбеляза Дойчинов.\r\n ", "date": "2019.10.17", "title": "Африканска краставица - най-атрактивна на пернишкия пазар"}
{"url": "https://www.dnes.bg/notifikacii/2019/10/17/sledvashta-recesiia-e-neizbejna-no-shte-se-useti-po-slabo-u-nas.426506", "text": "\nНастъпването на следваща рецесия е неизбежно. Очаква се обаче тя да е слаба у нас. Около това мнение се обединиха Галина Колев, старши икономист в Германски икономически институт, и Любомир Минчев, председател на Съвета на директорите на Telelink, в интервю пред Bloomberg TV Bulgaria от конференцията The Next Big Thing.\n\r\nСпоред Минчев 2020 година ще бъде година на икономически растеж у нас заради инвестициите, усвояването на европрограмите и възможността на икономиката все още да е конкурентоспособна.\n\r\n\"Очакваме отново забързване на икономическия растеж в началото на 2020 г., посочи Колев, като добави, че това до голяма степен зависи от нивото на несигурността, за която съществена роля имат търговските спорове между САЩ и Китай.\n                \n                \n                \r\nЕкспертите коментираха и новината за постигнатото споразумение за Brexit между Европейския съюз и Великобритания.\n\r\n\"В Германия, а и не само, множество фирми вече се подготвят за Brexit\", отбеляза Колев.\n\r\n\"Недостатъците и разходите, които ще са свързани с Brexit, вече променят мисленето на бизнеса и на различните фирми. Дали ще има сделка е от много голямо значение. От една страна тя води процеса една стъпка напред, от друга намалява несигурността“.\n\r\n\"Забавянето на германската икономика може да бъде преодоляно у нас. Германия все още е една стабилна икономика с много ниска безработица, добре развиващ се сектор на услугите“, посочи Колев.\n\r\n", "date": "2019.10.17", "title": "Следваща рецесия е неизбежна, но ще се усети по-слабо у нас"}
{"url": "https://www.dnes.bg/eu/2019/10/17/lideryt-na-kataluniia-shte-ima-nov-referendum-za-nezavisimost.426439", "text": "Лидерът на Каталуния Ким Тора заяви, че ще има нов референдум за самоопределение на испанската област, предаде Ройтерс.\r\n\r\nВ реч в регионалния парламент Тора заяви, че иска Каталуния да е независима от Испания до края на 2021 г.\r\n\r\nМандатът на сегашния регионален парламент изтича през декември 2021 г.\n\n\n\r\nТора каза, че иска до пролетта на 2020 г. да има готово предложение за \"Каталунска република\".\r\n\r\nПрез последните три дни Каталуния е разтърсвана от протести, след като Върховният съд на Испания осъди на затвор девет сепаратистки лидери заради неуспешния опит за обявяване на независимост през 2017 г. с незаконен референдум.\r\n\r\nТора каза, че твърденията, че каталунските сепаратисти прибягват до насилие, са неверни.\r\n\r\nСнощи протестиращи замеряха полицията с коктейли \"Молотов\" и запалиха коли, отбелязва Ройтерс, цитирана от БТА.\r\n\r\n ", "date": "2019.10.17", "title": "Лидерът на Каталуния: Ще има нов референдум за независимост!"}
{"url": "https://www.dnes.bg/index/2019/10/17/vtora-mona-liza-vyzmojno-li-e-djokondata-da-ne-e-samo-edna.426485", "text": "През 60-те, над камината в луксозен апартамент в Лондон виси една изключително скъпа картина - Мона Лиза. Разбира се, не оригиналът, който е окачен в Лувъра, а копие. Но може ли \"копие\" да е прекалено прибързано заключение за това платно?\r\nПрез годините много скандали са избухвли около точно тази картина. Наричат я \"Ранната Мона Лиза\". Някои твърдят, че е на самия Леонардо. Други не знаят кой точно е собственикът й. В нейната история са замесени данъчни убежища на Карибите, швейцарски банки, мистериозен международен консорциум и Шерлок Холмс на света на изкуството.\r\nИстинска ли е? Кои са истинските собственици? Може ли този портрет в мистерията, типична за Да Винчи, всъщност да се окаже на стойност милиони долари? През следващите дни съдът в Италия ще разкрие именно това.\r\n                \n                \n                Втората Мона Лиза се появява през 2012 година, когато \"Фондация Мона Лиза\" разкрива, че навярно има още една Джоконда. А след като Мона Лиза е една от най-популярните картини в света и Леонардо е признат за майстор, разкритието преобърна света на изкуството.\r\nФондацията предложи серия от доказателства, които да докажат, че Ранната Мона Лиза е на Да Винчи. Но обяви и още нещо - че не притежава платното. Според изявлението тя е собственост на международен консорциум, но директорът на фондацията отказва да назове име. \r\nАндрю и Карън Гилбърт обаче имат друга версия. Те твърдят, че притежават 25% от картината. Когато се свързали с фондацията, никой не ги взел на сериозно. \r\n\"Те дори не знаеха, че съществуваме. И след като не успяхме да посочим кои са останалите собственици  - никой така и не ни каза нищо\", казват семейство Гилбърт. Именно в техния апартамент се е помещавала Ранната Мона Лиза, която от евтино копие, може да се окаже едно безценно платно.\r\nТочно това се случи с картината \"Спасителят на света\", която бе продадена за 450 милиона долара. Дълго време никой дори и не подозираше, че е на Леонардо, докато поредица от тестове не показаха, че е изляза точно изпод неговата четка. \"Спасителят на света\" първоначално е била продавана за по-малко от 50 долара.\r\nФондацията също наема свой експерт. Тя плаща разноските на проф. Жан-Пиер Исбуутс от Санта Моника, Калифорния и той пристига в трезора в Швейцария, който сега съхранява картината.\r\n\"Прекарах два часа с платното, но още в първите пет минути знаех, че това е Леонардо\", категоричен е Исбуутс. Но той не съди картината само по външния вид. Историческите факти също го подкрепят. В своята книга Джорджо Вазари твърди, че Леонардо е работил по Мона Лиза 4 години и след това я е оставил недовършена. Фонът на Ранната Мона Лиза действително е недовършен, за разлика от този на шедьовъра, изложен в Лувъра.\r\nСпоред историческите сведения двама различни клиенти поръчали Мона Лиза на Леонардо, така че не е изключено той да е работил по два портрета едновременно. Исбуутс твърди още, че начинът на полагане на боята и на двете Мона Лизи е един и същ.\r\nНо не всички са съгласни.\r\nЕкспертът от Оксфорд Мартин Кемп твърди, че е \"несериозно да се вярва, че това е дело на Леонардо\".\r\n\"Вазари е мислел, че Мона Лиза не е завършена, защото цялата информация, която е получавал, е била от източници във Флоренция. А картината най-вероятно е завършена, когато Леонардо напуска града\", казва Кемп. По думите му, Ранната Мона Лиза има техниката, която би използвал човек, когато копира нещо, а не когато го изгражда.\r\nПоддръжниците на тероията, че съществува Ранна Мона Лиза трябва да обяснят едно нещо - от къде идва тя. За първи път сведения за нея се откриват през 1913 година, когато Хю Блакър я купува от имение в Съмърсет.\n\r\n\"Блакър вярвал, че е ударил нещо голямо“, казва професор Робърт Мейрик от университета в Абъристуит, който изучава живота на търговеца на картини.\r\nБлакър успешно успява да намери творби на Рубенс, Веласкес, Ел Греко, Моне и Търнър. Но сделките му често приключвали зле да него. С Мона Лиза стъпва накриво. Така и не успява да я продаде преди да почине. След смъртта му платното попада в ръцете на Хенри Пулицър, който смята, че Ранната Мона Лиза е много по-интересна от тази, която виси в Лувъра. Но той имал нужда от солидна помощ, за да убеди света, че и двете са на Леонардо.\r\n\"Докато се опитвал да докаже, че това е истински Да Винчи, парите му започнали да свършват\", разказва Андрю Гилбърт, чието семейство добре познавало Пулицър. \r\nТе купували от него снимки, а понякога и му продавали. Пред BBC Гилбърт показва документи, с които предците му законно са купили 25% от картината през 1964 година. Десетилетие по-късно Пулицър заключва картината в банка в Швейцария, а след смъртта му тя отива в ръцете на консорциума през 2008 г.\r\n\"Фондация Мона Лиза\" не е съгласна с думите на семейството. За това Гилбърт се обаждат на единственият човек, който може да помогне в тази ситуация - Кристофър Маринело, Шерлок Холмс на света на изкуството. Но той няма намерение да доказва дали това е Да Винчи или не, а да помогне на семейството да докаже, че притежава част от картината.\r\nСпоред адвоката на Гилбърт това е най-интересният и заплетен случай, по който някога е работил. Именно той разкрива Карибската връзка - собственикът на картината в момента се оказва  Mona Lisa Inc на о. Ангуила.\r\n \r\n \r\n ", "date": "2019.10.17", "title": "Втора Мона Лиза? Възможно ли е Джокондата да не е само една? "}
{"url": "https://www.dnes.bg/stranata/2019/10/17/goriat-nad-1000-dekara-suhi-trevi-krai-samokovsko-selo.426486", "text": "Над хиляда декара сухи треви горят край самоковското село Алино. Информацията е на пожарникарите на място за bTV.\r\n\r\nКъм момента огънят не е погасен, а по думите на очевидци, е пламнал малко след 14:45 ч. \r\n\r\nСпоред кмета на село Алино Борислав Брейчев, което е в непосредствена близост до пламъците, опасност за хората  няма. \r\n\r\nОгънят е близо до голяма гора, за която има опасност да бъде обхваната. \r\n\r\nНа мястото са два пожарникарски екипа, служители на горското стопанство и доброволци. Все още не е ясно откъде е тръгнал пожарът.\r\n\r\nМястото и преди е било обхващано от пламъци.", "date": "2019.10.17", "title": "Горят над 1000 декара сухи треви край самоковско село "}
