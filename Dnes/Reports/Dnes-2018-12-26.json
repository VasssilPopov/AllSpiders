{"url": "https://www.dnes.bg/eu/2018/12/26/zadyrjani-v-parij-vseli-panika-s-pistoleti-igrachki.397566", "text": "Френската полиция арестува днес двама души, които са извадили пистолети играчки на летище \"Шарл дьо Гол\" в Париж, причинявайки паника и временна евакуация на един от терминалите, съобщи летищната управа, цитирана от Ройтерс.\r\n\"Лицата бяха задържани към 8,30 часа. Като предохранителна мярка бе установен периметър за сигурност за около 45 минути. През това време имаше закъснение на полети и на други операции на терминала\", каза говорител на летището.\r\nТерминал 2АС е възстановил нормалната си работа към 12,30 местно време.\r\n/БТА/\r\n ", "date": "2018.12.26", "title": "Задържани в Париж, всели паника с пистолети играчки"}
{"url": "https://www.dnes.bg/eu/2018/12/26/evropa-v-plen-na-populizma-a-horata-kopneiat-za.397558", "text": "Мигрантските потоци към Европа намаляха, но одобрението за дяснопопулистките партии не спада. Европа ще остане в плен на популизма и през 2019 година. И това ще е най-тежкото изпитание за ЕС, пише Кристоф Хаселбах в материал, публикуван в .\n\r\nКъде остана европейският дух на сътрудничество и помирение в навечерието на новата 2019 година? Достатъчно е да погледнем ситуацията в някои страни-членки, за да се уверим, че нещата не вървят никак добре в ЕС. \n\r\nВеликобритания иска да напусне ЕС - вероятно това ще стане без споразумение. Във Франция ореолът на Еманюел Макрон избледня. Обикновени граждани в жълти жилетки масово излизат на улицата, някои от тях не се спират и пред насилието. А леви и десни екстремисти се опитват да се възползват от ситуацията.\n                    \n                    \n                \r\nПопулисткото правителство в Италия открито се противопостави на ЕК в спора за държавния бюджет. Малко преди Коледа ЕК направи големи отстъпки на Италия и се отказа да я санкционира, представяйки това за победа на разума над конфронтацията.\n\r\nДързостта на Рим сигурно ще има и последователи. Правителствата на Полша и Унгария правят отстъпки в спора за върховенството на закона, само когато вече няма друг начин. В Испания пък, един от последните бастиони срещу десния популизъм, в областта Андалусия крайнодясната партия Vox, която величае бившия диктатор Франко, бързо печели популярност.  \n\r\n\n\r\nДесният популизъм е голям европейски феномен. Десните партии се в подем в почти всички страни от ЕС. А в Австрия и Италия дори участват в управлението.\n\r\nСъщото важи и за Германия: независимо, че в страната вече пристигат много по-малко мигранти, а канцлерът Ангела Меркел се отказа от либералната си миграционна политика, одобрението за \"Алтернатива за Германия\" (АзГ) не спира да расте. На предстоящите през следващата есен местни избори АзГ може да стане първа, а в най-лошия случай и втора политическа сила в новите източни германски провинции.\n\r\nНо основното изпитание за нагласите в целия ЕС предстои след няколко месеца - на изборите за Европейски парламент. Резултатите от всички социологически проучвания сочат, че след тях дяснопопулистките и евроскептични партии ще бъдат представени още по-силно в парламента, отколкото досега. А това ще направи още по-трудна задачата на умерените и разумните политически сили.\n\r\nЧаст от причините за политическото радикализиране са различни за отделните страни-членки на ЕС. Във Франция това е самовластието на президента. Успехът на партията Vox в Испания пък е реакция на каталунския сепаратизъм. Враждебните нагласи към ЕС в Италия се подхранват от недоволството от икономическата ситуация, която не се подобрява и с рецептите на популистите.\n\r\nНай-голямата обща тема във всички европейски страни обаче е миграцията. Една миграция, която е нежелана и в голяма степен неконтролируема. И докато политиците от умерените партии не намерят решение, няма да има промени в нагласите. \n\r\nПреди три години Ангела Меркел опита с послания като \"Не можем да затваряме границите\" и \"За търсещите убежище не бива да има горни граници\". Тя искаше да спечели цяла Европа за своята непопулярна политика, но се оказа напълно изолирана. Последиците от тази миграционна политика се усещат и до днес. И който иска да подобри състоянието на ЕС, трябва да заложи именно на тази тема.\n\r\nХората в Европа копнеят за сигурност. Те искат европейските държави и ЕС като цяло да си възвърнат контрола върху миграцията.\r\n \r\n", "date": "2018.12.26", "title": "Европа в плен на популизма, а хората копнеят за…"}
{"url": "https://www.dnes.bg/akoshtete-vqrvaite/2018/12/26/vyprosyt-zashto-ostariavame-po-byrzo-prez-zimata.396928", "text": "Зимата носи своя чар, въпреки студеното време. Тя е наситена с уютни и светли празници, които ѝ придават една особена магия, караща много от нас да очакват зимата с нетърпение. Освен студа и лошото време обаче има още една негативна страна, която зимата носи заедно с доброто празнично настроение. Тя кара кожата ни да остарява по-бързо. Колкото и странно да звучи, ние стареем повече през зимата, отколкото през лятото. Защо това е така?\r\n\r\nПрез зимата времето е студено и сухо. Ниските температури предразполагат към изсушаване на кожата, което отнема от нейната младост и свежест. Честа проява на това е сухотата, склонността на кожата към лющене и цепене, зачервяване, особено при леден вятър. Тази съвкупност от студ и сух вятър води до преждевременно състаряване.\r\n                    \n                    \n                \r\nПрез лятото нивата на стрес намаляват. Слънцето и топлината увеличават по естествен път хормоните на щастието. Тогава е и сезонът на отпуските, пътуванията и ваканциите. Всички те пораждат приятни емоции и добро настроение.\r\nПрез зимата обаче нивата на стрес се повишават, особено с наближаването на коледните и новогодишните празници. Хормоните на стреса имат вредно за кожата влияние, както и за целия организъм, като го карат да старее по-бързо.\r\n\r\nЧесто забравяме за лосиона против слънце през зимата. Но вредните UV-лъчи проникват през атмосферата и облаците, дори да не виждаме слънцето. Ето защо вредното им за кожата влияние оказва стареещо действие върху кожата по коварен и неусетен начин.\r\n", "date": "2018.12.26", "title": "Въпросът: Защо остаряваме по-бързо през зимата? "}
{"url": "https://www.dnes.bg/notifikacii/2018/12/26/doklad-turciia-e-okupirala-severnite-chasti-na-siriia.397562", "text": "Експертна група на германския Бундестаг стигна до извода, че Турция де факто е окупирала северните части на Сирия. Това се посочва в доклад от девет страници на специалисти, за който съобщава агенция ДПА, предаде ТАСС.\n\r\n\"Военното присъствие на Турция в района на Африн, както и в района на Азаз, Ел Баб и Джераблус в Северна Сирия, от гледна точка на международното право съответства на всички критерии за военна окупация\", пише в експертизата, изготвена по искане на партията Левите в Бундестага.\n\r\nСпециалистите в германския парламент смятат, че правото на самозащита, с което Анкара оправдава присъствието на свои сили в Сирия, действа само, докато за Турция наистина има заплаха от нападения от страна на кюрдски формирования или от страна на терористичната Ислямска държава. \n                \n                \r\nВ доклада се подчертава, че \"аргументът за необходимостта от самозащита е все по-малко убедителен от правна гледна точка с оглед на отслабването на ИД и загубата й на територии в Сирия\".\n\r\nДосега германското правителство се въздържаше да прави оценки на действията на Анкара в северна Сирия, посочва БТА.\n\r\nТурският президент Ердоган обяви на 12 декември намерението Турция да започне операция на изток от река Ефрат в Северна Сирия до няколко дни. По-рано Турция проведе две военни операции на територията на Сирия - \"Ефратски щит\" и \"Маслинова клонка\".\n\r\n ", "date": "2018.12.26", "title": "Доклад: Турция е окупирала северните части на Сирия"}
{"url": "https://www.dnes.bg/index/2018/12/26/receptata-dnes-raziadka-s-chesyn-i-parmezan.397256", "text": "\r\n1 ч.ч. зехтин\r\n4 скилидки стрит чесън\r\nщипка червен лют пипер\r\nсол, черен пипер на вкус\r\n4-5 с.л. фино настърган пармезан\r\n2 с.л. нарязан магданоз\r\n\r\nВсички съставки се комбинират в купичка и се разбъркват. Сервирайте с хрупкав хляб или питка.\r\n\r\n ", "date": "2018.12.26", "title": "Рецептата Dnes: Разядка с чесън и пармезан"}
{"url": "https://www.dnes.bg/index/2018/12/26/rodno-otkritie-v-top-10-na-arheologicheskite-nahodki.397576", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарско откритие в Топ 10 на археологическите находки в света. Археологическият институт на Съединените щати класира на второ място открития край българското крайбрежие на Черно море гръцки кораб на повече от 2400 години, съобщи.\n\r\nОт векове легенди разказват за митичния кораб на Одисей. Този, с който лукавият гръцки цар плавал в Средиземно море и Черно море, за да води своите сражения.\n\r\nГодини наред учените смятат, че такъв кораб няма. Докато през 2017 г. български учени не откриват във водите на Черно море кораб, удивително напомнящ този на Одисей.\n                \n                \r\nИсторията на най-старото запазено корабокрушение, известно на човечеството, със сигурност отвори нова страница в световната история. Допълнена благодарение на българските учени.\r\n ", "date": "2018.12.26", "title": "Родно откритие в Топ 10 на археологическите находки"}
{"url": "https://www.dnes.bg/stranata/2018/12/26/romski-nabezi-nad-15-akta-za-nezakonna-sech-v-strandja.397567", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 15 акта бяха съставени в община Средец след масови проверки за незаконна сеч в Странджа. Ромските набези се увеличават рязко в разгара на отоплителния сезон, съобщи .\n\r\nГорска стража влезе в ромските махали на селата около Средец. В почти всеки двор има складирани дърва. В един от дворовете горските откриват почти 5 000 бройки дрян, подготвен за износ за Египет. Оказва се, че десетки секачи от близките села събират ценната дървесини.\n\r\nСъставени са актове и са конфискувани каруци и камиони. Нарушителите обаче отричат, че унищожават гората. От Агенцията по горите припомнят, че извършването на сеч, товаренето, транспортирането, придобиването, съхраняването и преработването на дървесина без разрешение, се наказват от закона с глоба от 50 до 3000 лв.\n                    \n                    \n                \r\n\n\r\n ", "date": "2018.12.26", "title": "Ромски набези: Над 15 акта за незаконна сеч в Странджа"}
{"url": "https://www.dnes.bg/politika/2018/12/26/po-rabota-deputatite-izminali-nad-1-2-mln-km.397577", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nНад 1 200 000 километра са изминали народните представители със служебни автомобили за 11 месеца. Депутатите имат право да използват колите на Народното събрание при ангажиментите си с избиратели в страната. Тази година пък се оказва, че ангажиментите са били доста.\n\r\nДепутатите обаче са пътували и извън страната. За командировки те имат право на самолетни билети. 311 двупосочни самолетни билета е закупило Народното събрание за 11 месеца, съобщи .\n\r\nНай-пътувалият депутат из страната е шефът земеделската комисия Десислава Танева от ГЕРБ. Тя е изминала над 59 000 хиляди километра със служебен автомобил за малко над 11 месеца. Изборният ѝ район е Сливен, а самата тя обяснява пътуванията с двете си дъщери, които живеят там.\n                    \n                    \n                \r\nЗад граници най-активен в пътуванията е шефът на комисията по европейските въпроси Кристиан Вигенин от БСП. Той е пътувал 11 пъти за сметка на парламента зад граница. Мотивира се с европейското председателство, както и със заместник-председателското си място в парламентарната асамблея на Организацията за сигурност и сътрудничество в Европа.\n\r\nА четирима от петимата председатели на парламентарни групи не са използвали служебен автомобил. Само Волен Сидеров има командировки с парламентарен шофьор.\n\r\nА най-пътувалият депутат с кола от София е актьорът Евгени Будинов. Макар че изборният му район е в столицата, той има 11 000 км със служебна кола. Обяснява, че пътува из страната, за да обсъжда законопроекти с директори на театри.\n\r\n ", "date": "2018.12.26", "title": "По работа: Депутатите изминали над 1,2 млн. км"}
{"url": "https://www.dnes.bg/temida/2018/12/26/zakonyt-e-minimumyt-moral-vyprosyt-e-shte-ima-li-obvineni-i-osydeni.396071", "text": "\n\r\nВ последните месеци станахме свидетели на редица акции на Спецпрокуратурата срещу големи бизнесмени или т.нар. \"олигарси\".\r\nЕдни от най-големите имена в бизнеса в страната ни станаха обект на проверки, а в дейноста на част от тях бяха констатирани наистина значителни нарушения, които бяха класифицирани като престъпни. Въпросът е ще има ли обвинени и осъдени?\r\nГлавният прокурор Сотир Цацаров съвсем скоро се закани, че ще има обвинени висши политици. Малко след това си казание той поиска имунитета на 6-ма депутати и от управляващите, и от опозицията. Обвиненията на прокуратурата бяха най-различни - от пране на пари до изнудване и рекети. \n\n\n\n\n\n\r\n                    \n                    \n                През последните месеци бяха задържани сем. Баневи, отговорни за приватизирането на завод \"Полимери\". Те бяха обвинени в ръководене на организирана престъпна група, изпиране на над 1 млрд. лева, притежание на оръжия и др. Въпросът дали само те ще са обвинените от приватизацията на страната ни и нейните предприятия през прехода остава отворен.\r\nБеше направена и акция на едни от най-големите хотелиери в страната ни - семейство Арабаджиеви. Те също бяха обвинени в данъчни престъпления и участие в организирана престъпна група. Издирват се все още.\r\nСпецакция имаше и в заводите на \"Винпром Карнобат\" на Миню Стайков. Констатираните нарушения доведоха до запечатването на 3 от складовете за спирт на бизнесмена, което на практика прекрати цялата дейност по производството на алкохол. Причината - съмнения, че се точи нелегално алкохол и се изнася.\r\nСтигна се дори до проверки в най-високите клонове на властта. Финансовият министър Владислав Горанов беше обект на проверка на КПКОНПИ, заради това, че ползва имот, който не е негов, а на бизнесмен, което е предпоставка за конфликт на интереси.\r\nВ Турция пък беше задържан небезизвестният бизнесмен Димитър Желязков - Митьо Очите, заедно с още няколко негови приближени в България. Стана ясно, че над 20 млн. лева е искала да рекетира разбитата от ГДБОП банда на Очите.\r\nВ разгара на лятото, на 24 август, Окръжна прокуратура - Пловдив привлече като обвиняеми 23-ма за държане на акцизни стоки без бандерол - цигари. Те бяха установени в четири незаконно работещи фабрики - в Дупница, Горна Оряховица и Тутракан. Общото количество на акцизните стоки без бандерол, които са били установени и иззети, е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева.\r\nПрез септември Специализираната прокуратура направи претърсвания и изземвания в офиси на дружества в София, стопанисващи заведенията \"Везувий\" и \"Сръбски ресторант Бест\", обиски на лица и разпити на свидетели на територията на София, с цел задържане на ръководните нива на организираната престъпна група. Собственик на сръбския ресторант \"Бест\", бивш \"Кошарите\", е Евлоги Станоев – Бирмата.\n\r\nВ разгара на пролетта пък прокуратурата направи публична акция насред ул. \"Ген. Гурко\" на вече бившата кметица на район Младост - Десилава Иванчева. Тя бе обвинена в изнудване и получаване на подкупи в особено големи размери. \n\r\nОт 17 април, от провеждането на акцията, тя бе зад решетките. Дори се стигна до оковаването и с вериги по време на съдебните заседания, а самият и престой в ареста беше изпълнен с оплаквания от нейна страна колко лоши били условията. От прокуратурата излязоха със становище, че каквито условия за другите - такива и за Иванчева и Петрова и че килиите отговаряли на европейските изисквания.\n\r\nПрестоят на нея и нейната заместничка Биляна Петрова в ареста продължи безспирно до 22 декември, когато двете бяха пуснати под \"домашен арест\" за празниците.\r\nТолкова на брой мащабни акции в страната ни срещу толкова големи фигури скоро не е имало. Дали това е знак, че подобни \"дейности\" вече няма да остават безнаказани. Дали държавата наистина се опитва да пребори монопола в бизнеса или просто хвърля прах в очите на хората? Дали всички тези акции са реални?", "date": "2018.12.26", "title": "Законът е минимумът морал! Въпросът е ще има ли обвинени и осъдени?"}
{"url": "https://www.dnes.bg/akoshtete-vqrvaite/2018/12/26/veznite-prez-2019-godina-kakvo-li-gi-ochakva.397320", "text": "\n\r\nПредставителките на тази зодия винаги са били на върха. Очарователни, те са образец за изискан вкус и еталон за поведение. Тези дами са много взискателни към себе си и очакват същото и от околните.\n\r\nТози чар и стил няма да останат незабелязани и противоположният пол ще предприема непрекъснати атаки. Флиртовете ще радват свободните Везни, но семейните невинаги ще успяват да избегнат ревностните сцени.\n\r\nПрез пролетта са възможни конфликти в службата, но не по ваша вина. Препоръчва се да бъдете максимално търпеливи и да не се забърквате в клюки и интриги. Справедливостта ще триумфира и ръководството в крайна сметка ще разбере кой е прав и кой е виновен.\n                    \n                    \n                \r\nПо отношение на здравето една от основните рискови области е нервната система, а почивката е най-добрият лек. Свежият въздух, приятните разходки и релаксиращите процедури ще благоприятстват вашето благосъстояние и ще укрепят тялото като цяло.\r\nВижте за Мъжа Везни в ", "date": "2018.12.26", "title": "Везните през 2019 година. Какво ли ги очаква? "}
{"url": "https://www.dnes.bg/index/2018/12/26/vareniiat-plyh-konkurira-pileshkoto-v-indiia.397560", "text": "В края на всяка година на пазар в североизточната част на Индия се предлагат ястия с месо от плъх, които конкурират пилешкото, съобщава Франс прес.\r\nГризачите се варят, след което се предлагат в сос с много подправки. Изготвените по този начин блюда са много добре приети на неделния пазар в селцето Кумариката в Асам, най-големия щат в Североизточна Индия. \r\nКлиентите тук си купуват стотици плъхове, прясно уловени и одрани. Ловът на тези вредители предпазва оризовите реколти от набезите им. Печеният на скара плъх също е много търсен от местните през зимните месеци, когато се преустановява полската работа. \r\nКилограм месо от плъх се продава за около 2,5 евро. На същата цена се търгува свинското и пилешкото.\r\nВечерно време ловците на плъхове поставят своите бамбукови капани в близост до оризовите ниви. Някои екземпляри достигат на тегло до 1 килограм, а ловците всеки ден залавят между 10 и 20 килограма от тези гризачи.\r\n/БТА/\r\n ", "date": "2018.12.26", "title": "Вареният плъх конкурира пилешкото в Индия"}
{"url": "https://www.dnes.bg/stranata/2018/12/26/istoriite-on-air-jivotyt-na-baba-dora-sled-umyrtviavane-na-stadoto-i.397568", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтадото на баба Дора от село Шарково беше умъртвено заради предположения, че е заразено с чума.\r\nДнес стопанството на жената пустее. Няколко подарени кокошки се разхождат из двора. Единствената работа на възрастната жена вече е само да внася дърва в къщата и да стои на топло до печката. Стоплят я спомените за козичките, разказва .\r\nБаба Дора споделя, че болката от загубата на козичките ѝ започва да отминава. Но и е трудно, защото им се е радвала като на деца.\r\nБез добитък Шарково е притихнало. Не се чува и камбаната на църквата.\r\n ", "date": "2018.12.26", "title": "Историите ON AIR: Животът на баба Дора след умъртвяване на стадото й"}
{"url": "https://www.dnes.bg/eu/2018/12/26/es-s-platforma-obiasniava-kakvo-pravi-za-horata.397555", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакво прави Европа за мен? Въпрос, който може би сте си задавали. Това е и името на нова платформа, с която Европейският съюз цели да се приближи до своите граждани, за да покаже, че освен неразбираемите бюрократи в далечните Брюксел и Страсбург има и друго, по-конкретно измерение.\n\r\nОстаналите кратки и разбираеми отговори вече са събрани на едно място – платформата \"What Europe does for me\".\n\r\nТя е разделена на категории – по региони и по интереси – професионални или от друг характер. И само с няколко клика можем да стигнем до своя район, град или хоби, обяснява \n                    \n                    \n                \r\nПлатформата е достъпна на 24 езика, а информацията е синтезирана в примери.\n\r\nЗа София, например, от сайта научаваме, че метрото е най-големият транспортен проект, осъществен с европейски пари – близо милиард лева за разширяването на първите 2 линии и още над 800 милиона – за третата.\n\r\nКато част от подготовката за ключовите евроизбори през 2019 година вече е достъпна и друга платформа – за мобилизиране на активни доброволци.\n\r\nРегистрираните над 1400 доброволци вече организират различни инициативи из страната. Всеки със своето послание и своя кръг от приятели, на които да го предаде.\n\r\n\r\n ", "date": "2018.12.26", "title": "ЕС с платформа - обяснява какво прави за хората"}
{"url": "https://www.dnes.bg/obshtestvo/2018/12/26/deniat-na-bashtata-za-po-spravedlivo-zakonodatelstvo.397569", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nНа втория ден от Коледа у нас отбелязваме Деня на бащата. Емблематичната дата се превърна в повод родители да поискат по-справедливо семейно законодателство.\n\r\nСпоред тях са нужни спешни реформи срещу т.нар. родителското отчуждаване, защото когато единият родител откаже да спазва режима на лични контакти, няма сила да го накара да спазва решението на съда.\n\r\n\"Когато една майка отиде в съда и как искам да намаля този режим на общо 4 дни в месеца, тя печели делото и съдът не се интересува дали това е вреда за детето\", разказа пред  Панчо Малезанов - разведен мъж с дъщеря на 22 години.\n                    \n                    \n                \r\nВ неговата ситуация са попадали много разведени родители. Днес част от тях се обединяват в гражданска инициатива за спешна реформа на семейното законодателство.\n\r\nЮристи признават, че много родители не успяват да видят децата си, независимо че имат това право.\n\r\nНад 16 800 са децата в риск у нас заради въвличането им в конфликт между родителите, а почти винаги те развиват и синдрома на родителско отчуждение.\n\r\n\n\r\n ", "date": "2018.12.26", "title": "Денят на бащата: За по-справедливо законодателство"}
{"url": "https://www.dnes.bg/obshtestvo/2018/12/26/hit-video-s-koledari-v-avtobus-v-dragalevci.397570", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКоледно настроение в градския транспорт в София навръх Рождество Христово. Тотален хит във Facebook се превърна видео, заснето в автобус 93 в квартал \"Драгалевци\".\r\nНа него се вижда как коледари в народни носии пеят традиционни празнични песни и внасят празнично настроение.\r\nВидеото бързо събра десетки похвали и положителни коментари и беше споделено стотици пъти, пише на сайта си .\r\n ", "date": "2018.12.26", "title": "Хит: Видео с коледари в автобус в \"Драгалевци\" "}
{"url": "https://www.dnes.bg/politika/2018/12/26/lideryt-na-dps-ot-tiurkian-cheshma-patriotite-sme-nie.397564", "text": "Днес сме по-единни, по-сплотени и много повече от миналата година. С тези думи се обърна председателят на ДПС Мустафа Карадайъ към хилядите членове и симпатизанти на ДПС, събрали се на възпоменателния митинг пред паметника на „Тюркян чешма“, за да отдадат почит на жертвите от трагичните събития на т. нар „възродителен процес“ през 1984 г. в кирковското село Могиляне, съобщиха от пресцентъра на ДПС.\n\r\n„Само да знаете как изглежда тази картина от тук! Тук виждам цяла България, хора от всички региони на страната. По-различна картина от миналата година, когато имаше едни хора, които не знаеха къде им е мястото. Тогава казахме : Тези, които работят срещу нашето единство, не са наши приятели, а врагове. Каквито и опити да правят да ни разделят, ние казахме още тогава: Трудно ще е, тежко, но това е поредното ни изпитание“, каза Карадайъ\n                    \n                    \n                \r\n„Длъжни сме да бъдем горди и достойни депесари, да преодолеем и това. И то премина, и сега виждаме площада. Това знаме не е само един метър плат, то е изтъкано с душите на нашите жертви, с тъгата и болката на героите и репресираните. Това знаме ще се вее още дълго време, защото е флагът на свободата, мира и единството”, изрече от трибуната Мустафа Карадайъ.\n\r\nКарадайъ говори за съществуваща криза на толерантността в България и Европа и опитите за ксенофобия, разделение и противопоставяне. Той призова всеки един да направи своя личен избор и да участва на предстоящите избори през 2019 г., защото в „демокрацията изборът се прави чрез избори“.\n\r\n„Местните са далеч, но преди това са изборите за Европейски парламент. Те са много важни за ДПС, за България, за Европейския съюз. Ако в Европа днес се отчита криза на толерантността, то тук ние я понасяме всеки ден. В управлението има националисти, които Европа нарича фашисти. Патриотите сме ние!“, заяви Карадайъ.\n\r\n„Ние имаме отговорност към родината си и сме длъжни да направим своя избор, България да направи своя избор, ЕС да направи своя избор. Затова да бъдем активни и да заемем полагащото ни се достойно място!”, завърши речта си Мустафа Карадайъ.\r\n ", "date": "2018.12.26", "title": " Лидерът на ДПС от Тюркян чешма: Патриотите сме ние!"}
{"url": "https://www.dnes.bg/zvezdi/2018/12/26/u-doma-za-koleda-nina-dobrev-posreshtna-praznika-v-sofiia.397553", "text": " \n                    \n                Любимката на милиони тинейджъри по света - актрисата Нина Добрев, е посрещнала Коледа в София, похвали се самата красавица в своя .\r\nНина е качила няколко снимки от своя празник, заедно с нейните най-близки.\r\nНа едната снимка актрисата е със своя дядо, а на друга шеговито е коментирала, че не е получила подаръци, защото не е била послушна през годината.\r\nПразникът на Нина Добрев ", "date": "2018.12.26", "title": "У дома за Коледа: Нина Добрев посрещна празника в София"}
{"url": "https://www.dnes.bg/akoshtete-vqrvaite/2018/12/26/grija-za-novata-tatuirovka-6-cenni-syveta.397264", "text": "Ако сте от хората, които обожават татуировките и най-накрая сте се осмелили да си направите такава, трябва да я пазите много и да се грижите за нея. Ето какво трябва да правите според британския Cosmopolitan. \r\n\r\nВ различните студиа за татуировки ще ви кажат различни неща. Всеки артист има собствен подход и си е изградил свое мнение за процеса. Татуистът най-добре знае какво е направил, какъв вид е татуировката, затова спазвайте внимателно всички инструкции, които той ви дава. Може да поискате и писмено описание или поне вие да си запишете това, което чувате.\r\n \r\n\r\nПревръзката, която артистът поставя, за да покрие татуировката, трябва да стои от 2 до 5 часа след направата ѝ. После я махате внимателно и бавно и леко измивате мястото с хладка вода с антибактериален течен сапун с лек аромат.\r\n \r\n\r\nМалко след това трябва да се нанесе тънък слой овлажняващ крем или лосион. Артистът би трябвало да ви е казал кой е най-подходящият. Може отново да покриете татуировката с чиста марля или да я оставите да диша. Нанасянето на крем или лосион се повтаря между 3 и 5 пъти на ден, като татуистът ще ви обясни колко често е най-добре за вашия татус.\r\n \r\n\r\nХубаво е да не мокрите татуировката. Избягвайте ваните, басейните, морето и т.н. поне за месец. Естествено, може да си вземате душ, но не нанасяйте агресивни сапуни върху мястото. Като цяло не е хубаво татуировката да се мокри много през първите 3-4 дни. Ако някоя дреха дразни татуировката, поставяйте марля.\r\n \r\n", "date": "2018.12.26", "title": "Грижа за новата татуировка: 6 ценни съвета"}
{"url": "https://www.dnes.bg/index/2018/12/26/otide-si-slaveto-syprugyt-na-tatiana-lolova.397554", "text": "Почина Славето - съпругът на Татяна Лолова. Той си отиде тази сутрин на 85 г. Това е съобщил журналистът Георги Тошев пред \n\r\nГолямата актриса и Славето са заедно от 55 години. Тя е неутешима. Той й бе изключително предан, закриляше я от всички житейски несгоди. Двамата със сина им до последно всеотдайно се грижат за него.\n\r\nСветослав Светославов е самороден талант, самоук художник. Преди няколко години за първи път се осмели да покаже творбите си, които публиката прие много топло. До последно е имал идеи за нови картини, които, уви, са останали ненарисувани.\n\r\n\"Щедростта е талант. Както и рисуването!\n                \n                \r\nЩастлив съм, че животът ме срещна с него! С усмивката му, щедростта и грижата му за другите.\n\r\nСега ми останаха картините и спомените, чувството му за хумор, ненарисуваните картини...\n\r\nГолям човек! Талант! Отдаден на другите!\n\r\nВинаги ще те помня, Славе!\n\r\nНе се разделяме... Ти просто по-рано отлетя...\", написа във Facebook Георги Тошев. \n\r\n ", "date": "2018.12.26", "title": "Отиде си Славето - съпругът на Татяна Лолова"}
{"url": "https://www.dnes.bg/obshtestvo/2018/12/26/praznuvame-denia-na-bashtata.397557", "text": "\n\r\nНа днешния втори ден от Коледа - 26 декември, в България се отбелязва Денят на бащата.\r\nДенят на бащата е празник, на който се честват бащинството и родителските грижи на мъжете. Празникът прославя бащите и бъдещите бащи. \r\nВ повечето страни Денят на бащата е светски празник. Той съществува навсякъде по света, но се отбелязва на различни дати. Православната църква го чества на 26 декември.\r\nВ този ден се чества паметта на Св. Йосиф Обручник, на цар Давид като славен родоначалник на Исуса Христа и на Яков, брат Божий, пръв християнски епископ на град Ерусалим.\r\n ", "date": "2018.12.26", "title": "Празнуваме Деня на бащата"}
{"url": "https://www.dnes.bg/notifikacii/2018/12/26/krai-na-voennoto-polojenie-v-ukraina.397556", "text": "Срокът на военното положение, въведено на 25 ноември в някои райони на Украйна, след като Русия задържа три украински кораба, изтече днес. Това заяви днес пред Съвета за национална сигурност на Украйна президентът Петро Порошенко, цитиран от Ройтерс и ТАСС.\n\r\n\"Днес в 14 часа се прекратява военното положение. Това е мое принципно решение, то е основано на анализ на всички елементи на текущата ситуация в сферата на сигурността\", каза той и отбеляза, че засега не планира да удължава срока. \n\r\nУкраинският президент поясни, че не желае да продължава извънредния режим, тъй като не иска да ограничава правото на гражданите да избират и да бъдат избирани. Порошенко гарантира, че президентските избори ще се състоят така, както е по план - на 31 март догодина.\n\n\r\n                \n                Като основно постижение на военното положение украинският президент посочи значително увеличаване на отбранителните способности на Украйна. Беше свършена огромна работа по предислокация на войски, осъществяване на доставки на ново въоръжение и модернизация на бойна техника, каза той.\n\r\nПо-рано този месец Порошенко беше обявил, че не възнамерява да продължава срока на военното положение извън предварително планирания едномесечен срок, освен ако не бъде предприета пълномащабна атака от Русия.\n\r\nУкраинските военни кораби бяха задържани в Керченския проток между анексирания от Русия Крим и южната част на Русия, която контролира достъпа до Азовско море, където има както руски, така и украински пристанища, отбелязва агенция Ройтерс, цитирана от БТА.\n\r\nМосква заяви, че корабите са били навлезли в руски води при опит да преминат протока, без предварително да са уведомили за това. Киев каза, че на корабите му не им е нужно разрешение от Русия, за да минават през протока.\n\r\nСпоред закона за военното положение Украйна забрани на руснаци в боеспособна възраст да влизат на нейна територия и повиши мерките за сигурност по важни обекти като атомни електроцентрали и черноморските пристанища.\n\r\nПо-рано този месец началникът на украинската армия заяви, че от август Русия увеличава силите си по границата и че сега представлява най-голямата заплаха във военно отношение от 2014 г., годината, в която тя анексира Крим.\n\r\nПървоначално Порошенко искаше да въведе военно положение за 60 дни, но депутатите във Върховната рада се обявиха категорично против, защото видяха в това желание на държавния глава да бъдат отложени и дори отменени президентските избори на 31 март, отбелязва ТАСС.\n\r\nВ резултат президентът беше принуден да отстъпи и съкрати срока на военното положение на 30 дни, за да не засегне то \"нито един ден от предизборната кампания\", и се отказа от това да го въвежда за цялата територия на Украйна и се ограничи само с десет области.\n\r\n ", "date": "2018.12.26", "title": "Край на военното положение в Украйна"}
{"url": "https://www.dnes.bg/football/2018/12/26/biserite-na-stoichkov-symtaims-uin-symtaims-liun.397461", "text": " \r\n\r\n \r\nНа 10 юли 1994 г. националният ни отбор по футбол постави на колене тогавашния световен шампион Германия, след като го победи с 2:1 на 1/4-финал в Ню Йорк и разплака немските звезди. В деня преди мача нашите се плацикат в басейна на хотел \"Скантиком\" в Принстън. Немците пращат телевизионни камери, за да снимат подготовката на следващия си съперник. Репортерите са потресени, българите са в басейна и играят водна топка. По едно време Христо Стоичков казва на немско-български крилатата фраза-прогноза за мача: \"Айн, цу цвайн, цу трайн. Дрън!\" Немските журналисти се скъсват да търсят думата \"дрън\" в речниците. На другия ден им става ясно.\r\n \r\n\r\n \r\n„Като не можем да тренираме в България, ще играем карти. Там поне нямаме загуба“, Христо Стоичков за условията за подготовка в страната ни.\r\n \r\n\r\n \r\n„Ако наистина само толкова си могат българските съдии, нека ходят някъде по селата да копаят краставици и домати и да не ни занимават“.\r\n \r\n\r\n \r\n\"За този отбор какво да кажа, отдавна съм го подминал, каквото и да кажа за тях, ще бъде много\". Легендата на ЦСКА и Барселона Христо Стоичков си направи шега с Левски.\r\n \r\n\r\n \r\n„Който играе – печели, който не играе – го вземат в националния отбор“ (на церемонията „Спортист на годината“)\r\n \r\n", "date": "2018.12.26", "title": "Бисерите на Стоичков: Съмтаймс уин, съмтаймс люн!"}
{"url": "https://www.dnes.bg/stranata/2018/12/26/kolona-ot-avtomobili-ima-na-hemus-predi-sofiia.397563", "text": "Колона от автомобили се е образувала на автомагистрала „Хемус“ преди София, съобщиха от пресцентъра на МВР. Информацията е към 16.00 часа. \r\nС цел намаляване на престоя в тунелите на автомагистрала „Хемус“ е организирано изкуствено забавяне на трафика преди 42 км в посока София. \r\nОт „Пътна полиция“ напомнят, че в участъка 38 - 36 км има стеснение поради ремонт на виадуктите. Движението се извършва двупосочно в платното посока Варна. На 33 км в тунел „Витиня“ в посока Варна, движението отново е двупосочно.\r\nПатрули на „Пътна полиция“ подпомагат движението и призовават водачите при възможност да използват обходен маршрут по стария път от Ботевград за Витиня.\r\nУмоляват се гражданите тръгнали на път да бъдат внимателни, толерантни и търпеливи. Водачите стриктно да спазват временната организация и указанията на органите на реда, призовават от МВР.\r\n ", "date": "2018.12.26", "title": "Колона от автомобили има на \"Хемус\" преди София"}
{"url": "https://www.dnes.bg/notifikacii/2018/12/26/pravata-na-jenite-prez-2018-a-pet-pobedi-no-i-edni-pet-zagubi.397291", "text": "Докато на жените в Саудитска Арабия тази година им бе разрешено да шофират, а в Етиопия бе избрана първата жена президент, в други държави през 2018 г. жените бяха наказвани, защото са били изнасилени или заради желанието си да имат контрол върху репродуктивните им права.\n\n\n\r\nЕто някои от победите и загубите за жените по света през годината:\n\r\n\r\n1. На референдума в Ирландия през май избирателите категорично подкрепиха смекчаването на законодателството за абортите. Близо половината от правените 56 милиона аборти всяка година не се извършват по правилата за безопасност, което води до смъртта на най-малко 22 800 жени, сочат данните от глобално изследване на института \"Гутмахер\" от март.\r\n2. Саудитска Арабия позволи на жените да шофират за първи път в историята си през юни. Десетки активисти обаче, които настояваха за правото на шофиране и за прекратяване на попечителството на мъжете над жените, бяха задържани скоро след премахването на забраната.\r\n3. Етиопия избра първия си президент жена Сахле-Ворк Зeвде през октомври, а Меаса Ашенафи стана първата жена председател на върховния съд месец по-късно. Етиопия стана третата африканска държава, след Руанда и Сейшелите, в чието правителство има равен брой мъже и жени.\r\n4. Исландия стана през януари първата страна, която забрани със закон да се плаща на мъжете повече отколкото на жените, като бяха предвидени глоби за всяка компания или държавна институция с повече от 25 служители, която не разполага със сертификат от правителството, доказващ равното заплащане.\r\n5. Движението \"Аз също\" (#MeToo), което бе провокирано от разкритията за сексуални посегателства в Холивуд, набра тази година популярност на работни места по целия свят и доведе до началото на разследвания и отстраняването на стотици влиятелни мъже от властови позиции. В някои части на Африка, Латинска Америка и Азия обаче на кампанията й бе по-трудно да се разрасне.\n                \n                \r\n\r\n1. Аржентина отхвърли през август инициатива за легализирането на абортите. Уругвай и Куба понастоящем са единствените държави в Латинска Америка, в които абортите са узаконени.\r\n2. Американският президент Доналд Тръмп направи предложение през май правителството да спре да отпуска средства за контрацепция и аборти. Така наречената политика от Мексико сити изложи на риск повече от осем милиарда долара годишни помощи, от които се ползват както клиники за заразени с вируса на ХИВ сексуални работници в Етиопия, така и програми с цел намаляване на бременността сред тийнейджърите в далечна Уганда, предупредиха активисти.\r\n3. Кенийските депутатите блокираха през ноември приемането на правило, съгласно което всяко трето място в парламента да е запазено за жена.\r\n4. През декември по време на шестата годишнина от фаталното групово изнасилване в Делхи, което предизвика възмущение по целия свят, бе арестуван охранител, изнасилил тригодишно момиче, което примамил с лакомства.\r\n5. Омъжената още като непълнолетна 19-годишната суданка Нура Хусейн бе осъдена на смърт през май, след като уби съпруга си, опитал се да я изнасили. Присъдата на Хусейн бе отменена след изразеното по цял свят възмущение, но въпреки това тя бе осъдена на пет години затвор.\r\n/ БТА /", "date": "2018.12.26", "title": "Правата на жените през 2018-а: Пет победи, но и едни пет загуби"}
{"url": "https://www.dnes.bg/akoshtete-vqrvaite/2018/12/26/godinata-otminava-urocite-i-poukite-za-vsiaka-edna-zodiia.397310", "text": "Никой не може да види бъдещето, но има начин да направите разумни решения за своето. Замислете се какви уроци трябва да запомните от изминалата година, на база на своя опит през последните 12 месеца.\n\r\nВашият зодиакален знак оказва влияние върху личността ви, върху нещата, които харесвате и не харесвате, върху вида хора, към които сте привлечени, както и върху вашите силни и слаби страни. Когато мислите за слабостите си, е лесно да видите с какво бихте могли да се преборите в характера си в близко бъдеще.\n\r\nВсички правим грешки и минаваме през трудни времена, но най-важното е да се поучаваме от препятствията по пътя си.\n\r\n\n\r\nОтношенията с близките изискват старание.\n                    \n                    \n                \r\nЗабързаните представители на зодия Овен често забравят да казват „обичам те“ на най-близките си хора. Нерядко хората около тях така и не осъзнават, че Овенът всъщност ги цени и държи много на тях. Взаимоотношенията на хората от този знак понякога изстиват и се провалят именно, защото те не влагат достатъчно старание в тях.\n\r\nРазберете, че понякога хората имат нужда само от слушател, а не от съветник.\n\r\nПонякога близките ви хора избягват да си споделят с вас, не защото не искат, а защото нямат желание да бъдат поучавани и/или критикувани за грешките си. Може би те просто се нуждаят от съчувствие и разбиране. От човек, който да ги изслуша, да се трогне и да си поплаче с тях. Не всички проблеми имат решение.\r\nВижте още в ", "date": "2018.12.26", "title": "Годината отминава: Уроците и поуките за всяка една зодия"}
{"url": "https://www.dnes.bg/balkani/2018/12/26/v-albaniia-nai-petimni-da-vliazat-v-es-93.397559", "text": "Сред страните кандидати за членство в ЕС най-голяма подкрепа за членство в съюза има в Албания - 93 процента, показват резултатите от най-новата анкета на Европейската комисия, цитирани от Танюг.\n\r\nСледва Република Македония с 58 процента подкрепа за членство в ЕС, Черна гора с 45 процента, Сърбия с 42 процента. Същевременно 22 процента от сръбските граждани смятат, че членството би било лошо решение.\n\r\nНа въпроса ще доведе ли членството в ЕС до благосъстояние на страната ви като цяло 95 процента от албанците са отговорили положително, следва Република Македония със 71 процента и Черна гора с 61 на сто. \n\r\nВ Сърбия положително са отговорили 56 процента от анкетираните, а 29 на сто имат отрицателно отношение по въпроса.\n                    \n                    \n                \r\nНа въпроса за доверието в медиите 62 процента са отговорили, че не вярват на печатните медии, а 28 процента са отговорили, че вярват.\n\r\nНа въпроса имате ли доверие в правителството на Западните Балкани преобладават отрицателните отговори, посочва БТА. В Сърбия подкрепата за правителството е малко по-голяма в сравнение с останалите страни от Западните Балкани: 37 процента са казали, че имат доверие, а 55 на сто са отговорили, че нямат доверие в управляващите.\n\r\n ", "date": "2018.12.26", "title": "В Албания най-петимни да влязат в ЕС – 93%"}
{"url": "https://www.dnes.bg/obshtestvo/2018/12/26/nadejda-za-rushashtiia-se-hram-sv-petka-v-ruse.397561", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nЕдна от най-интересните църкви в Русе – храмът \"Света Петка\" застрашително се руши. От десетилетия Русенската митрополия се опитва да намери средства за ремонта на сградата, но едва сега има надежда това да се случи наистина.\n\r\nЦърквата е построена в края на 30-те години на миналия век в близост до единствената запазена порта на старата крепост на града. Тъй като е на скат, постепенно започва да се руши и накланя, предаде .\n\r\nПо време на службата се откъртват големи парчета от мазилката и вече става опасно и за самите хора, които посещават църквата…\n                    \n                    \n                \r\nОсвен конструктивните изменения по сградата се рушат и стенописите. Особено трагично е положението в олтара.\n\r\nВсички, които посещават храма, го намират за въздействащ. Особено, когато влязат вътре за първи път.\n\r\nДобрата новина е, че най-после има осигурени пари за ремонт. Половин милион е отпуснат от държавата, а още 800 000 евро ще дойдат по европейска програма.\n\r\nПредвижда се в близост до църквата да бъде направен посетителски център за развитие на религиозния туризъм в региона.\n\r\n\r\n ", "date": "2018.12.26", "title": "Надежда за рушащия се храм \"Св. Петка\" в Русе "}
{"url": "https://www.dnes.bg/obshtestvo/2018/12/26/art-terapiia-v-pomosht-na-onkobolnite-vyv-varna.397571", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nСпециализираната болница във Варна вече година предлага на пациентите си арт терапия за онкоболни.\r\nДамите там не са професионални художнички. Те са част от програмата за специализирана психологическа помощ и подкрепа на болните от рак към болницата \"Д-р Марко Марков\".\r\nПреди две години това беше първото лечебно заведение в страната, което приложи световния стандарт за специализирана психологическа помощ, припомня .\r\nДамите от вътрешния кръг на Ротари клуб вече две години подпомагат работата на ателието с различни благотворителни инициативи. На последната годишна сбирка на дамската организация бяха продадени почти всички изделия на клуба по арт терапия към програмата. \r\n ", "date": "2018.12.26", "title": "Арт терапия в помощ на онкоболните във Варна"}
{"url": "https://www.dnes.bg/notifikacii/2018/12/26/po-vreme-na-lov-myj-e-prostrelian-v-glavata-i-gyrdite.397572", "text": "Мъж на 40 години е пострадал тежко при инцидент по време на лов, съобщиха от МВР - Благоевград.\r\nОколо 15:37 часа днес е получен сигнал, че при инцидент по време на лов в гориста местност над с. Златолист 40-годишен мъж от с. Петрово е прострелян в областта на главата и гърдите, информират от полицията. \r\nРаненият е настанен за лечение в Многопрофилната болница за активно лечение в град Сандански в тежко състояние.\r\nРаботата за изясняване на всички факти и обстоятелства по случая продължава.\r\n ", "date": "2018.12.26", "title": "По време на лов: Мъж е прострелян в главата и гърдите"}
{"url": "https://www.dnes.bg/index/2018/12/26/godinata-v-snimki-iuli-2018.396953", "text": "\n\r\nЕкипът на Dnes.bg продължава да ви показва най-интересните и любопитни снимки от отминаващата си 2018 година.\r\nВъв втория ден на Коледа ви предлагаме да видите най-красивите кадри от летния и топъл юли. А ако сте пропуснали някоя от предишните ни галерии, .", "date": "2018.12.26", "title": "Годината в снимки: Юли 2018"}
{"url": "https://www.dnes.bg/notifikacii/2018/12/26/venecuela-zabraveniiat-gubesht-i-prez-otivashtata-si-2018-g.397545", "text": "През тази година имаше много неизпълнени цели и очаквания, както и редица разочарования на енергийния пазар, пише в свой анализ Ник Бътлър от Financial Times.\n\n\n\r\nВ началото на годината той представи четири точки, които читателите трябваше да следят:\n\r\n- възобновяемите енергийни източници, въпреки продължителните спадове на цените, не успяха да пробият. Въглеводородите все още остават утвърден доминиращ фактор в енергетиката;\n\r\n- напредъкът на Китай към нисковъглеродна икономика се забави. Използването на въглищата отново се увеличи след две години на понижения, което, естествено, повиши нивото на емисиите въглероден диоксид;\n                \n                \r\n- политическата ситуация в Саудитска Арабия не се стабилизира, а убийството на журналиста Джамал Кашоги е поредното напомняне към света за опасностите от концентрацията на власт в ръцете на престолонаследника Мохамед бин Салман;\n\r\n- продължаващото развитие в добива на шистово гориво в САЩ е единственият сигурен успех, който беше постигнат от енергийна гледна точка през 2018 г. САЩ повишиха добива с около 2 млн. барела дневно през годината, изпреварвайки по този показател Русия.\n\r\nНо друга тема заслужава внимание, смята Бътлър.\n\r\nСтава въпрос за Венецуела, която след близо 20-годишното управление на Уго Чавес премина в ръцете на Николас Мадуро, а икономическата сила там продължи да намалява. Производството на петрол в южноамериканската страна се понижи от 2,2 млн. барела дневно на 1,1 млн. Това е спад от над 68% в сравнение с 1998 г., когато Венецуела добиваше 3,5 млн. барела на ден.\n\r\nИкономиката на страната се свива, но правителството отказва да предостави икономически данни за брутния вътрешен продукт или за нивото на инфлация, въпреки многократните искания.\n\r\nНеспособността на Венецуела да плати на облигационерите може да доведе до загуба на един от основните ѝ активи през следващите няколко месеца – компанията Citgo. Вместо да бъде една от най-богатите страни в Южна Америка, предвид богатите залежи на полезни изкопаеми, тази държава сега е една от най-бедните.\n\r\nОсновните доставки на храна са оскъдни, нараства мигрантската криза, тъй като хората се опитват да избягат в съседните държави с по-добър живот. Анализ показва, че само в Колумбия живеят повече от 1 млн. венецуелски граждани.\n\r\nЧаст от тези хора са добре квалифицирани работници, от които зависи стабилността на икономиката, която остава да съществува \"на системи\" благодарение на заемите от Русия.\n\r\nВъпреки всичко това все още няма промяна в политическия режим на страната. Мадуро остава на власт. САЩ вече не зависят от вноса на петрол от Венецуела и за тях няма значение колко репресирани от властта са местните жители.\n\r\nЛипсата от стимули за възстановяване на предишните нива на добив на петрол само показва колко сериозен е излишъка на изкопаемото течно гориво в световен мащаб и малко вероятно това да се промени през следващата година, подчертава Бътлър.\r\n", "date": "2018.12.26", "title": "Венецуела – забравеният губещ и през отиващата си 2018 г."}
{"url": "https://www.dnes.bg/stranata/2018/12/26/kilometyr-i-polovina-kolona-ot-koli-na-hemus.397552", "text": "Колона от автомобили с дължина от 1.5 км се е образувала на автомагистрала \"Хемус\" в района на тунел \"Витиня\" в посока София, съобщиха от МВР. Информацията е към 12.30 часа. \nС цел намаляване на престоя в тунелите на автомагистралата е организирано изкуствено забавяне на трафика преди км 42 в посока София. От \"Пътна полиция\" напомнят, че в участъка между 38 и 36 км има стеснение поради ремонт на виадуктите. \r\nДвижението се извършва двупосочно в платното в посока Варна. На км 33 в тунел \"Витиня\" в посока Варна движението отново е двупосочно.\r\nУмоляват се гражданите, тръгнали на път, да бъдат внимателни, толерантни и търпеливи. Водачите стриктно да спазват временната организация и указанията на органите на ред, съветват от МВР.", "date": "2018.12.26", "title": "Километър и половина колона от коли на \"Хемус\""}
{"url": "https://www.dnes.bg/obshtestvo/2018/12/26/bylgarskata-koleda-sybra-33-mln-lv-za-15-godini.397531", "text": "Близо 33 млн. лв. е събрала благотворителната инициатива \"Българската Коледа\" за своите 15 години от старта на кампанията. С тези средства са подпомогнати 4388 български деца и е дарена медицинска апаратура на общо 281 лечебни заведения в цяла България. \n\nСнощи се проведе поредния голям празничен концерт в подкрепа на кампанията, по време на който отново бяха получени огромен брой смс-си.\n\r\n\"Българската Коледа\" не е просто дарителска кампания, тя е нещо повече – тя ни дава вярата, че живеем в цивилизовано общество, което се гради върху хуманни ценности\", обяви в словото си президентът Румен Радев, под чийто патронаж преминава кампанията.\r\n                    \n                    \n                \"С усилията на всички българи, миналата година бяха събрани над 2,6 млн. лева. Целта на кампанията, която откриваме, е да се достави нова високотехнологична апаратура и да има комплексна подкрепа за децата в нужда и техните семейства\", каза още президентът.\r\nБлаготворителната инициатива продължава през цялата година. Два милиона лева достигна набраната сума за шестнадесетото издание на кампанията след края на благотворителния спектакъл, който се състоя навръх Коледа в Народния театър \"Иван Вазов\".\r\nКъм момента са изпратени 560 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в края на ноември. Оттогава досега в дарителската банкова сметка на инициативата са постъпили 1 330 000 лв., a 35 000 лв. са дарени чрез системата ePay.bg. \r\nДарения за благотворителната инициатива могат да бъдат правени целогодишно.", "date": "2018.12.26", "title": "\"Българската Коледа\" събра 33 млн. лв. за 15 години"}
{"url": "https://www.dnes.bg/index/2018/12/26/receptata-dnes-shniceli-ot-karfiol.397302", "text": " Необходими продукти:\r\n1 глава карфиол\r\n2 жълтъка\r\n200 г настърган кашкавал, или 100 г настъргана моцарела и 100 г кашкавал\r\n1 глава настърган кромид лук\r\n1 ч. л. сух босилек\r\n2 с. л. наситнен магданоз\r\n4 с. л. олио\r\n1 ч. л. сол(може и по-малко, зависи от вкуса\r\nВижте как да го приготвите в ", "date": "2018.12.26", "title": "Рецептата Dnes: Шницели от карфиол"}
{"url": "https://www.dnes.bg/notifikacii/2018/12/26/trus-s-magnitud-4-9-razliulia-siciliia.397532", "text": "Земетресение с магнитуд 4,9 е регистрирано през изминалата нощ на италианския остров Сицилия, съобщава Европейско-Средиземноморският сеизмологичен център. \r\nЕпицентърът е бил на 170 км източно от град Палермо на дълбочина 2 км. \r\nНяма информация за пострадали или разрушения, предаде БТА.\r\n ", "date": "2018.12.26", "title": "Трус с магнитуд 4,9 разлюля Сицилия "}
{"url": "https://www.dnes.bg/obshtestvo/2018/12/26/bez-valeji-v-posledniia-pochiven-den-po-koleda.397533", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБез сериозни валежи ще бъде последният почивен ден около Коледа, сочи  на НИМХ-БАН.\n\r\nПреди обяд ще има предимно значителна ниска облачност, която в следобедните часове ще се разкъсва и намалява. Вятърът малко ще отслабне, ще бъде умерен, от северозапад. Минималните температури ще са предимно между минус 6 и минус 1 градуса, максималните - между 1 и 6 градуса.\n\r\nНад Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3-4 градуса. Вълнението на морето ще бъде 2-3 бала. \n                    \n                    \n                \r\nНад планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от север-северозапад. Максималната температура на височина 1200 метра ще бъде около минус 3 градуса, на 2000 метра - около минус 9 градуса.\n\r\nВ четвъртък и петък облачността ще е разкъсана, в Дунавската равнина и в котловините преди обяд - предимно значителна. Вятърът малко ще отслабне, повече в нощните часове, но през деня отново ще се усилва и ще бъде умерен, през първия ден все още от северозапад, а в петък - временно от югозапад. \n\r\nМинималните температури ще останат без особена промяна - предимно между минус 5 и 0 градуса, а дневните още малко ще се повишат и в петък ще са между 5 и 10 градуса.", "date": "2018.12.26", "title": "Без валежи в последния почивен ден по Коледа"}
{"url": "https://www.dnes.bg/obshtestvo/2018/12/26/politicite-ni-chuvat-vse-po-malko-smiata-slavcho-peev.397534", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНие, актьори, режисьори, художници - хората на изкуството, които правят наистина изкуство, сме свикнали да не плачем. Свикнали сме да се борим сами, сами си правим това, което ни ражда нашата глава и сърце. Днес не ми се плаче, не бива, защото с молби, плач и песимизъм никъде нищо не е станало по-добро.\n\r\nТова каза актьорът Славчо Пеев в студиото на \"Денят ON AIR\" навръх Коледа. Според него трябва да направим така, че всеки, които дойде и слуша нещо от нас, да вярва, защото всичко, което правим, е бъдеще, вяра.\n\r\n\"Без вяра нашата професия е безсмислена. Всеки трябва да направи нещо, за да не бъде така, но с приказки няма да стане. Ние говорим от сцената на театъра, но не ни чуват. Все по-малко и по-малко политиците ни чуват. Не е въпросът да е политика, а трябва да е възпитание\", сигурен е Пеев.\n                    \n                    \n                \r\nТой е категоричен, че в спектакъла \"Да, господин премиер\" репликата \"Важното е това, че трябва да се лишим от доста неща, за да го имаме много повече след това\" описва точно това, което трябва да направим, за да се оправи нашата държава и да тръгнем по един по-добър път.\n\r\n\"Ние сме се лишили от много неща. Ние сме последни в Европа по доста класации. 20 лв. не е даване на повече пари, това е обидно. В България политиката стана много сложна, защото децата и младежите тръгнаха навън. Просто беше, когато си стояхме тук, но сега е различно\", смята актьорът.\n\r\nВсе пак актьорът мисли, че би искал да види нещо хубаво и позитивно в България, но за жалост не става.\n\r\n\"България е страшно много ни е дала тази територия, дава ни много възможности, които не използваме. Ние имаме море, имаме планини. Дадено ни е тук да идва половин Европа\", добави той пред телевизия Bulgaria ON AIR.\n\r\n\n\r\n ", "date": "2018.12.26", "title": "Политиците ни чуват все по-малко, смята Славчо Пеев"}
{"url": "https://www.dnes.bg/notifikacii/2018/12/26/trima-zaginaha-pri-katastrofa-s-avtobus-v-turciia.397535", "text": "Най-малко трима души са загинали и 20 са ранени при катастрофа с автобус в Централна Турция, предаде ТАСС, като се позова на телевизия \"Хабер тюрк\".\r\nАвтобусът, пътуващ от Кършехир за Анкара, се обърнал в канавка. \r\nПричините за инцидента се изясняват, като е възможно причината да е намалената видимост вследствие на лошото време - в района бушува силна снежна виелица. \r\nНа местопроизшествието са изпратени спасители, линейки и полиция.", "date": "2018.12.26", "title": "Трима загинаха при катастрофа с автобус в Турция"}
{"url": "https://www.dnes.bg/obshtestvo/2018/12/26/v-planinata-po-praznicite-debnat-ni-stud-i-lavini.397539", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТези от вас, които са решили да прекарат последния почивен ден за Коледа в планината, трябва много да внимават. Вятър и сняг – такава е обстановката във високите части. А колкото по-нагоре се качвате, толкова по-опасно става.\n\r\nТемпературите са толкова ниски, че има опасност от премръзване. Не са изключени и лавини.\n\r\n\"Бих посъветвал хората да тръгват подготвени - запознати с маршрута, теренните условия, да не тръгват сами в планината. Има доста сериозен вятър, който пренася снежни маси. Това предпоставя за сериознна лавинна опасност\", каза пред Bulgaria ON AIR Ивайло Човиков от Планинската спасителна служба.\n                    \n                    \n                \r\nТой посъветва туристите още задължително да спазват маркировките и да се пазят от снежните дъски и козирки, които се образуват от навяване по билата на планините.\n\r\n\"Нека хората да носят достатъчно дрехи със себе си и да бъдат адекватно облечени. На Витоша има реална опасност от лавини\", предупреди Ивайло Човиков.\n\r\n", "date": "2018.12.26", "title": "В планината по празниците? Дебнат ни студ и лавини"}
{"url": "https://www.dnes.bg/akoshtete-vqrvaite/2018/12/26/kakvo-razkriva-liubimiiat-vi-praznichen-desert-za-vas.397263", "text": "Коледните и новогодишни празници са едно наистина специално време в годината. Събираме се с близки и приятели, пътуваме, приготвяме любимите си десерти. Къщата ухае на ванилия, канела, какао...\r\nКой е вашият любим празничен десерт? Със сигурност не е само един. Днес споделяме един забавен тест, който разкрива част от личността според предпочитанията ви за празнично лакомство.\r\n ", "date": "2018.12.26", "title": "Какво разкрива любимият ви празничен десерт за вас? "}
{"url": "https://www.dnes.bg/notifikacii/2018/12/26/blizo-40-migranti-spaseni-v-lamansha-na-koleda.397536", "text": "Британските и френските власти съобщиха, че около 40 мигранти са били спасени във водите между Южна Англия и Северна Франция в деня на Рождество Христово, предаде Асошиейтед прес.\r\nФренската морска префектура заяви, че малка гумена лодка с повреден двигател била засечена вчера край брега на Кале. Полицейски хеликоптер, наблюдаващ района, насочил спасителен влекач към бедстващите мигранти. \r\nОсем мигранти, включително две деца, чиято националност не се посочва, били открити на борда и предадени на британските власти. \r\nВластите отбелязват, че напоследък се наблюдава рязък скок на опитите на мигранти да прекосят Ламанша от Франция до Англия с малки лодки. Британското вътрешно министерство заяви, че служители от граничната охрана са реагирали на пет отделни инцидента с лодки в английски води през вчерашния ден, с около 40 пасажери, твърдящи, че са от Ирак, Иран и Афганистан.\r\n", "date": "2018.12.26", "title": "Близо 40 мигранти спасени в Ламанша на Коледа"}
{"url": "https://www.dnes.bg/sofia/2018/12/26/getoto-i-ne-vyzmojnoto-bydeshte-na-romite-ot-kv-filipovci.397243", "text": " Квартал \"Филиповци\" се намира в София, западно от \"Люлин\". Кварталът е построен за около 400 души, но в момента там живеят над 5000. Единствената водопроводна тръба е прокарана в квартала преди 60 години. На места е пробита, а питейната вода се смесва с канализационната!?\r\n\"Повечето хора искат водомери, искаме да си плащаме водата, да живеем нормално в тази държава. Ние сме неделима част от българския народ\", разказва пред  жител на \"Филиповци\".\r\n                    \n                    \n                Жителите на столичния квартал, който сякаш е далеч от идеята за столица, живеят в мир и разбирателство. Сплотява ги религията. Над 80% от жителите на \"Филиповци\" са протестанти.\r\nОсвен това, ромите в квартала ходят и на училище, включително и възрастните. Много от тях имат една обща съдба – сключват брак твърде рано, стават родители още преди да са навършили пълнолетие.\r\nТова е причината и много от тях да не завършват своето образование. Някои, обаче, се връщат в училище.\r\n\"Никога не съм учила. На 17 години и половина имах дете на 2 годинки и половина. От самото начало много исках да уча, но нямах такава възможност. Когато започнах да работя в банка, помолих служителките да ме поправят, ако бъркам българския език, без да им се сърдя. А и имам българска кръв в себе си. Аз съм и българка, и ромка\", споделя Траянка Шишманова.\r\nЗавършилите 4-ти клас имат възможност да преминат курсове, които покриват материала от 5-ти до 7-ми клас. Сред учениците има дори и много възрастни хора.\r\nРомите, които ходят на училище, са подпомагани и от Министерство на образованието – учащите получават по 4 лв. дневно.\r\nЖивотът във \"Филиповци\" е труден. Хората от общността, за която образованието трудно може да се нарече ценност, понякога се превръщат в жертви на обстоятелствата. Някои се връщат в училище. Мотивите им често са различни – парите преди празниците понякога действат като добра мотивация, други пък виждат в бъдещата си диплома за средно образование възможност за по-добра работа.\r\nНо има и трети – хора, които искрено се надяват, че ще се откъснат от стандартния начин на живот в ромския квартал. Хора, които ще държат общността в сърцето си, защото са част от нея, но ще излязат от гетото, защото знаят, че бъдеще за тях не би могло да има иначе.\r\n", "date": "2018.12.26", "title": "Гетото и (не)възможното бъдеще на ромите от кв. \"Филиповци\""}
{"url": "https://www.dnes.bg/notifikacii/2018/12/26/simvolichno-iujna-koreia-i-kndr-svyrzaha-jp-liniite-si.397538", "text": "Южнокорейска делегация пристигна с влак за официалната церемония в севернокорейския граничен град Кесон, с която официално бе положено началото на проекта за съединяване и модернизация на железопътните линии и гари на КНДР и Република Корея, предаде Асошиейтед прес.\n\r\nОрганизаторите подчертават, че церемонията е символично събитие, а не начало на реална работа по проекта. В нея участваха около 200 души - по сто от Севера и Юга, а също така дипломати от Русия, Китай и Монголия. \n\r\nСеул отдели за събитието 700 млн вона (618 000 долара) предаде ТАСС, предимно за транспортиране на делегациите, строителство на сцена, покупка на аудиотехника. \n\r\nПреди ден министерството на външните работи в Сеул съобщи, че Съветът за сигурност на ООН е дал специално разрешение церемонията да бъде освободена от действието на санкциите срещу Пхенян, което е позволило пътуването с влак на южнокорейската делегация, както и вноса в КНДР на необходимите материали, което иначе би представлявало нарушение, отбелязва БТА.", "date": "2018.12.26", "title": "Символично: Южна Корея и КНДР свързаха жп линиите си"}
{"url": "https://www.dnes.bg/obshtestvo/2018/12/26/vnimanie-praznichnata-masa-syzdava-problemi-za-syrceto.397540", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСрещите с близки и многото храна по празниците създават предпоставки както за хубави момента, така и за проблеми със сърцето. Британски учени са категорични, че рискът от инфаркт се увеличава по празниците. Според изследването рискът от сърдечен удар е най-голям на Бъдни вечер. За последните години с 37% са се увеличи случаите на инфаркт в световен мащаб. Следващ по риск е празникът на Нова Година.\n\r\nКардиологът д-р Младен Григоров коментира пред Bulgaria ON AIR, че рисковите фактори за инфаркт или инсулт са възраст, тютюнопушене, висок холестерол и високо кръвно налягане. По думите му малко са хората, за които да не се отнася нито един от тях.\n                    \n                    \n                \r\n\"Не че е хубаво системно да се преяжда и препива, но това е по-малко опасно, отколкото изведнъж да се подложиш на подобна ситуация, което е характерно именно за празниците. Изведнъж след един що годе нормален живот - голямо ядене, голямо пиене, голямо пушене\", обясни кардиологът в студиото на \"България сутрин\".\n\r\nД-р Григоров каза, че с подобно прекаляване се получава сгъстяване на кръвта. Той препоръча просто хората да мислят, когато сядат на масата и да не прекаляват, а ако имаме проблеми със сърцето, да внимаваме с участието си във веселието.\n\r\nД-р Младен Григоров обясни още, че в България хората с инфаркт са много повече от тези в Европа, а тези, които са прекарали инсулт са дори три пъти повече и подчерта, че причина за това е почти никаквата профилактика, която се извършва у нас.\n\r\n\r\n ", "date": "2018.12.26", "title": "Внимание: Празничната маса създава проблеми за сърцето"}
{"url": "https://www.dnes.bg/notifikacii/2018/12/26/izrael-nanese-novi-vyzdushni-udari-po-siriia.397541", "text": "Средствата на противовъздушната отбрана на Сирия са свалили осем израелски ракети по време на няколко последователни атаки през изминалата нощ срещу предградия на сирийската столица, съобщава ТАСС. Според информацията по време на ударите, нанесени от въздушното пространство на съседен Ливан, били използвани и дронове.\n\r\nТВ каналът \"Ал Хадас\" съобщи, че ударите са нанесени от израелските ВВС по военни обекти и складове на шиитската милиция Хизбула и иранския Корпус на гвардейците на ислямската революция, които воюват на страната на сирийската армия. Поне три обекта са били унищожени в предградията на Дамаск Ал Кисуа и Димас.\n\r\nУдарен е оръжеен склад, трима войници са ранени, съобщиха сирийските държавни медии, като уточниха, че повечето от ракетите са били свалени от сирийската ПВО.\n                \n                \r\nСирийската държавна телевизия, която се позова на военен източник, идентифицира бойните самолети като израелски. Официалната агенция САНА преди това съобщи, че израелски самолети прелитат на ниска височина над части от съседен Ливан.\n\r\nСпоред израелски медии са били изстреляни поне 22 ракети. Говорител на израелската армия не потвърди информацията за ударите, но заяви, че ПВО е била задействана срещу зенитна ракета, изстреляна от Сирия, като от израелска страна няма щети или пострадали. Според сайта \"Ан Нашра\" на израелска територия са паднали няколко ракети. Според очевидци взривове се чули в района на Кесария и Хадера. \n\r\nСпоред други израелски медии ударът по цели западно от Дамаск е бил нанесен няколко часа след като в международното летище на Дамаск кацнал самолет Боинг -747 на иранската гражданска авиокомпания Fars Air Qeshm, за който се предполага, че вероятно е доставил в Сирия военно оборудване или въоръжения. \n\r\nИма предположения също, че мишена на атаката може да е била делегация на Хизбула, пристигнала от Бейрут около 16,00 ч. (местно време), за да се качи на иранския самолет, за да замине за Техеран за погребението на иранския високопоставен чиновник Хашеми Шахруди, пише сайтът Нюзру.\r\n", "date": "2018.12.26", "title": "Израел нанесе нови въздушни удари по Сирия"}
{"url": "https://www.dnes.bg/akoshtete-vqrvaite/2018/12/26/i-netoksichnite-lakove-za-nokti-se-okazvat-vredni.397258", "text": "Кой не обича хубавия маникюр? Да избереш подходящият цвят лак за нокти и да го съчетаеш с любима дреха или аксесоар е задължително за много дами. Известно е, че лаковете за нокти може да съдържат съставки, които причиняват здравословни проблеми, някои от които сериозни - вродени дефекти у новородените, нефункционираща щитовидна жлеза, алергични реакции, затлъстяване, дори рак. Затова има алтернатива - нетоксични или натурални лакове за нокти.\r\nОказва се обаче, че те може да са не по-малко вредни от другите. Етикетите, на които се изброяват съставките, може да са заблуждаващи и всъщност тези лакове също да съдържат вредни химикали, сочи американско проучване, публикувано в Environmental Science & Technology. \r\n \r\nИма много лоши практики - най-често производителите слагат етикет, на който пише 3-free. Това значи, че в лака не се съдържат трите най-токсични химикала - дибутил фталат, толуен и формалдехид. Още преди 10 години се започна акция за прекратяването на използването на тези съставки, тъй като те най-често причиняват проблеми с репродуктивната система, неврологични проблеми и рак. \r\n \r\nНякои дори стигат по-далеч и слагат етикети с текста 5-free, 8-free и т.н., което трябва да значи, че в лаковете няма почти никакви вредни съставки. Реалността е друга.\r\n \r\nАвтор на проучването, Ана Янг, обяснява, че са изследвани 55 лака на 44 популярни марки. Проверени са както етикетите, така и истинските им съдържания. Повечето лакове били определени като 3-free и 5-free, но етикетите лъжели. Установено е, че в състава на много от тях влизат токсини, които не би трябвало да се съдържат в лака.\r\nПо-лошото е, че производителите хитруват. Например, пише, че един лак е 10-free, но не се посочва от кои конкретно 10 вредни съставки е лишен той. А при изследването му се вижда, че съдържа доста химикали.\r\n \r\n", "date": "2018.12.26", "title": "И нетоксичните лакове за нокти се оказват вредни..."}
{"url": "https://www.dnes.bg/obshtestvo/2018/12/26/psiholog-ne-se-stresiraite-i-depresiraite-po-praznicite.397542", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа повечето от нас празниците са свързани със срещи с близки, някои от които не сме виждали от много време. Не са малко и хората, които по стечение на обстоятелствата посрещат празника сами. Други гледат към новата година и работата, която им предстои. Как да се предпазим от празничната депресия? Съветва психологът Ина Антонова.\n\r\n\"Най-лошото нещо е, че изпадаме в психози, които са типични за неорганизираността по празниците. Цялото нещо се корени в това \"трябва\". Никакъв проблем не е нито преяждането, нито препиването, ако човек не се съсредоточи в \"трябването\", коментира Ина Антонова в \"България сутрин\".\n                    \n                    \n                \r\nПсихологът подчерта, че трябва да сме добри всеки ден, а не само на Коледа или на Великден. Антонова е на мнение, че празникът се преекспонира изцяло с комерсиална цел. А всеки от нас се превръща волно или неволно в душевно кошче за емоциите на роднините си.\n\r\n\"Няма значение колко ястия ще има на масата, по-важното е с кого ще ядем тези ястия\", каза Антонова пред Bulgaria ON AIR и добави, че се \"изнасилваме\" със стойността на подаръците. По думите ѝ един подарък трябва да изрази нашето отношение и любов към човека отсреща, а очакванията също водят до депресия.\n\r\nКак да подходим към работния процес в първите дни на новата година? Ина Антонова е категорична: Не си давайте зор, годината тепърва започва. Абсолютно задължително след празниците е да подходим леко лежерно, да уведомим ръководството, че сме разсеяни.", "date": "2018.12.26", "title": "Психолог: Не се стресирайте и депресирайте по празниците"}
{"url": "https://www.dnes.bg/obshtestvo/2018/12/26/protesti-politika-2018-ta-prez-pogleda-na-fotoreporterite.397543", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзпращаме една година наситена с много интересни събития. Водещи световни лидери бяха у нас, протести и абсурдни ситуации. Фоторепортерите са тези, които запечатват през обективите си тези моменти за историята. Евгени Димитров, който е част от тях, сподели в студиото на \"България сутрин\", че темите за един ден на фоторепортерите са много и от различни събития.\n\r\nПрез 2018 година снимките, които са запечатели Евгени Димитров и колегите му в \"Булфото\", са маркирали основните акценти на отминаващата година. Сред тях са концертите, културните събития, протестите, европредседателството, социалните теми, абсурдните неща от ежедневието ни, инцидентите.\n                    \n                    \n                \r\n\"Навлизането на дроновете в репортажната фотография, става все по-интересно, ние получаваме още една играчка, с която да се забавляваме и още една възможност\", разказа Димитров пред Bulgaria ON AIR.\n\r\nФоторепортерът обясни, че понякога е много трудно да се илюстрира едно събитие, особено когато самите хора с апарата са си поставили за цел да не запечатват трупове. Евгени Димитров каза, че трудно се снима при убийство, когато трябва да илюстрираш ситуацията с нещо странично.\n\r\nТой сподели още, че сред ключовите лица от годината, които са запечатали с колегите му, са тези на Гинка Върбакова и Десислава Иванчева.\n\r\nФоторепортерът каза, че сред другите основни сюжети, които са предавани чрез снимки за 2018 година, са историята на кравата Пенка, \"София прайд\" и най-атрактивната тема - Спортът.\n\r\n", "date": "2018.12.26", "title": "Протести, политика... 2018-та през погледа на фоторепортерите"}
{"url": "https://www.dnes.bg/stranata/2018/12/26/goliamoto-pribirane-spirat-kamionite-po-pytishtata-na-stranata.397530", "text": "Днес е последният от общо петте почивни дни по Коледните празници и по традиция се очаква натоварен трафик към София и другите големи областни градове.\n\r\nОт полицията и АПИ очакват най-сериозно да бъде положението по магистрала \"Хемус\", където заради ремонтите в петък и събота се образуваха сериозни колони от автомобили. Засилен трафик се очаква още и по магистралите \"Тракия\", \"Струма\" и \"Люлин\".\n\r\nВ тази връзка от 14.00 ч. до 20.00 ч. днес се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата в края на петте почивни дни за Коледа, съобщават от АПИ.\n                    \n                    \n                \r\nОт там съветват шофьорите да трябва тръгват на път с автомобили, подготвени за зимните условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението.\n\r\nОсвен това от агенцията припомнят на шофьорите да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата, отбелязват от агенцията.\n\r\nОграничено ще е преминаването на камионите над 12 тона по следните участъци от републиканската мрежа:\n\r\nавтомагистралите в страната\r\nпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;\r\nпът I-1 - от Благоевград до ГКПП „Кулата“;\r\nпът I-4 п. в. „Коритна“ - Велико Търново - Шумен;\r\nпът I-5 Русе - Велико Търново;\r\nпът I-8 ГКПП „Калотина“ - София;\r\nпът I-9 Варна - Бургас;\r\nпът II-18 Околовръстен път на град София;\r\nпът II-99 Бургас - Царево.\n\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\n\r\nЗа улеснение на трафика през Владая и повишаване на пътната безопасност ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\n\r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. ", "date": "2018.12.26", "title": "Голямото прибиране: Спират камионите по пътищата на страната"}
{"url": "https://www.dnes.bg/obshtestvo/2018/12/26/liubov-kato-prikazka-naukata-gi-sybra-te-50-godini-ne-puskat-rycete-si.397529", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсички сме виждали снимки на възрастни двойки, будещи умиление с посланията си в едно време на криворазбрана любов. Те са негласното доказателство, че все пак фразата \"и заживели щастливо до края на дните си“ все пак не е само финал на хубава приказка.\n\r\nТодор се ражда във Враца и е част от известния македонски род Белмустакови - изобретател, инженер, посветил целия си живот на науката.\n\r\nТя е родом от Дряново, родена и израснала в семейството на модистка и известен тревненски дърворезбар. Малинка Белмустакова - една от първите математички, обучени да работят с компютър по времето на соца.\n\r\n\"Беше обичайно запознанство по служба. Първото, което забелязах в нея обаче, бяха едни много красиви крака. След една година тя вече беше моя жена“, казва Тодор.\n                    \n                    \n                \r\nМакар че науката ги събира, те вече 50 години не пускат ръцете си. Казват, че младостта им протича в едно време, много различно от сегашното, в което да бъдеш само с един човек е въпрос на чест.\n\r\nТя му помага цял живот в научната работа, а той има изключително високи технически пробиви и изобретения, включително и в чужбина, но признателността към идеите му у нас, често е равна на мълчание.\n\r\nМалинка, от друга страна, освен математик, е наследила любовта към модата от майка си и цял живот създава дрехи, както за себе си, така и за десетки други хора. Това е и причината, някои да я наричат Мадам Бланш и да се обръщат след нея по улиците.", "date": "2018.12.26", "title": "Любов като приказка: Науката ги събра, те 50 години не пускат ръцете си"}
{"url": "https://www.dnes.bg/notifikacii/2018/12/26/futbolyt-ni-prez-2018-ta-imashe-hubavi-machove-imashe-i-greshki.397544", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКоледа е време, в което можем да се обърнем към себе си, към това какво е отминало и какво ни очаква. Каква година изпраща родният футбол? Bulgaria ON AIR потърси мнението на футболния деятел Валентин Михов.\n\r\n\"Прилично ниво. Не е много слабо, не е много добро. Имаше хубави мачове, имаше грешки на защитници, на нападатели, на съдии - от всичко по малко\", започна бившият президент на БФС. \nМихов похвали националния селекционер Петър Хубчев и акцентира върху важността на футболистите, с които той разполага. По думите му играчите са дали всичко от себе си, но това са възможностите на отбора. Хубчев оптимално използва всичко, което футболистите му имат, смята Михов.\n                \n                \r\nКрайно време беше да се помисли за национален стадион и не само - а за стадиони, подчерта той.\n\r\n\"При тези 28 години демокрация можеше да имаме поне 8-9 хубави стадиона, с които да се кандидатства за нещо, да имаме едно събитие в България. Хубаво е да имаме 3-4 стадиона, които ще са предпоставка за събития, които да правим в България, а да не стават в Македония\", коментира Михов.\n\r\nЗапитан за ЦСКА Михов посочи, че \"армейците\" играят приличен футбол и разполагат с добри изпълнители. Даде добра оценка на моментното второ място на червените, но отбеляза, че трябва да се мисли върху разликата от първия с 6 точки.\n\r\nВальо Михов е изненадан от проблемите и буксуването на \"Левски\". Според него на тима от \"Герена\" му е необходима стабилност.\r\n\n\r\n ", "date": "2018.12.26", "title": "Футболът ни през 2018-та: Имаше хубави мачове, имаше и грешки..."}
{"url": "https://www.dnes.bg/zvezdi/2018/12/26/tilda-suintyn-v-sinio-pred-obektiva-na-lindberg.397305", "text": "Тилда Суинтън залага на класическото студено синьо за корицата на Vogue Japan.\r\nАктрисата застава на чело на изданието в броя за януари 2019 година и е буквално неузнаваема в дръзката си прическа от черен боб.\r\nРазбира се, визиите за фотосесията са предоставени от последната колекция на Chanel, а кадрите изобилстват от емблематичния за модната къща туид.\r\nТилда Суинтън позира в изделия висша мода в забележителни портрети пред професионалния обектив на фотографа Питър Линдберг.\r\nВсички кадри от януарското издание за 2019 на Vogue Japan можете да видите в галерията на ", "date": "2018.12.26", "title": "Тилда Суинтън в синьо: Пред обектива на Линдберг"}
{"url": "https://www.dnes.bg/obshtestvo/2018/12/26/koleda-e-za-vsichki-kak-praznuvat-chujdencite-u-nas.397546", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРождество е повод за празник не само сред българите, но и сред чужденците, които живеят у нас.\r\nНа Коледа отиваме на гости при Хайри Хамдан и неговото семейство. Той е роден в Палестина, от повече от 30 години живее в България и дори пише на български - има издадени редица стихосбирки и романи.\r\nВсяка година Хайри празнува както българските, така и арабските празници. Не просто празнува Коледа, но и сам приготвя по-голямата част от трапезата за Бъдни вечер. Обича да готви, твърди, че така си почива.", "date": "2018.12.26", "title": "Коледа е за всички! Как празнуват чужденците у нас?"}
{"url": "https://www.dnes.bg/sofia/2018/12/26/tiha-nosht-sviata-nosht-5-deca-v-pirogov-s-alkoholno-otraviane.397548", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n5 деца са приети с алкохолна интоксикация по време на Коледните працници в \"Пирогов\", съобщи на брифинг изпълнителният директор на болницата проф. д-р Асен Балтов.\n\r\nПо думите му дежурството по време на почивните дни е било изключително натоварено.\n\r\n\"За периода от 21 до 26 декември са преминали 3150 души, от които 420 са приети за лечение. На 120 от тях са направени операции по спешност. В травматологията са приети най-много пациенти\", обясни той.\n\r\nБалтов посочи, че по време на празничните дни в болницата са били приети 5 пациенти с инфаркт и 8 с инсулт, като те все още се лекуват. \n\r\n\"45 пациенти са били приети в токсикологията – от тях 5 деца между 13 и 16 години са били с алкохолна интоксикация. Имаше 20 случаи с тежки алергични реакции, свързани с храна. 119 са спасените животи в рамките на празничните дни\", изчисли Балтов, цитиран от \"Фокус\".\n                    \n                    \n                \r\nТой отбеляза, че тревожно се увеличава броят на здравно неосигурените пациенти – през 2018 г. са били с 3200 души повече спрямо миналата година.\n\r\n\"Пирогов\" си остава една от най-търсените болници за спешна помощ. През 2018 г. са преминали 260 хиляди пациенти, като през 2017 г. бяха 240 000, обяви Балтов. От тях за лечение са останали 48 хиляди, което е с 4 хиляди повече спрямо миналата година.\r\nПроф. д-р Асен Балтовпосочи допълни, че около 12 200 здравно неосигурени пациенти са преминали през болницата за 2018 г. \"Приетите деца за лечение са 8600 – с 600 повече спрямо 2017 г. Възрастните, които са приети, са 24 000 – с 2 000 повече от миналата година. А тези, които са над 65 години, са с 1100 повече\", заяви Балтов и посочи, че спешните случаи са били около 2600.\r\nБалтов заяви, че за първи път \"Пирогов\" приключва годината без увеличение на задълженията и дори счетоводно е на малък плюс - около 400 000 лв. Доходите на персонала постепенно се увеличават и в края на годината брутната заплата на един лекар е около 2500 лв., на специалист здравни грижи - около 1600 лв. и на санитар - около 800 лв. \r\nПо думите му средно заплатите на лекарите и на специалистите по здравни грижи са се увеличили с около 500 лв. за разлика от 2017 г. В болницата работят 2200 души, като само 70 души са в администрацията.", "date": "2018.12.26", "title": "Тиха нощ, свята нощ... 5 деца в \"Пирогов\" с алкохолно отравяне"}
{"url": "https://www.dnes.bg/stranata/2018/12/26/bih-prodaval-poznaite-kakvo-nadejda-nadejda-za-vsichki.397537", "text": "\r\n\n\r\n „Купете! С отстъпка за вас!\r\nВсеки трябва надежда да има!“\r\nИ на всеки бих давал аз,\r\nколкото трябва за трима.\n\r\nА на тоз, който няма пари\r\nи само отвънка поглежда,\r\nбих му дал, без да плаща дори,\r\nвсичката своя надежда.\r\n                    \n                    \n                Джани Родари\n\r\n\"Вие сте хора и заслужавате нещо добро. Моля, влезте в магазина, за да си вземете сандвич и вода. Няма да ви задаваме въпроси\".\r\nМагазинче в Пазарджик раздава безплатна храна на хора в нужда. Не само по Коледа.\r\nСобственичката Гергана Василева радва бездомните в града, но това не и тежи, всеки ден при нея се отбиват няколко души, за да си вземат храна, вода и добра дума.\r\n\"Хората не живеят само по Коледа и Великден, те живеят през цялата година\", споделя Гери и посреща поредния бездомник.\r\nА те никога не искат нищо, гледат право в очите и очакват… усмивката на Гери, разказва \"\".\r\nТрябва да бъдем добри, не всичко е пари, защото: Кой е беден, ако е обичан?\r\n", "date": "2018.12.26", "title": "Бих продавал… познайте какво? — Надежда. Надежда за всички!"}
{"url": "https://www.dnes.bg/kino/2018/12/26/praznici-za-samotnici-s-koledna-razmiana.397295", "text": "Как прекарват Коледа самотните проследява Майкъл Скот с \"Коледна размяна\". Емили е сред тях. Останала вдовица, тя няма с кого да изкара празниците, тъй като дъщеря й няма да си е у дома в Орегон. Причината - учи в Бостън, където е й писателят - работохолик  Чарлз Джонсън, който има проблеми с музата си, а заради това и не иска да празнува .\r\nРешение да сменят апартаментите си в усамотените празнични часове носи и промяна в съдбата на всеки един от персонажите. Гледайте \"Коледна размяна\" на 26 декември от 20.30 часа по телевизия .\r\n\r\n ", "date": "2018.12.26", "title": "Празници за самотници с  \"Коледна размяна\""}
{"url": "https://www.dnes.bg/muzika/2018/12/26/grupa-sevi-predstavi-broken-wings.397547", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна от най-проспериращите рок групи у нас \"Sevi\" пусна новата си песен с видео малко преди празниците. Парчето се казва ''Broken wings'', а вокалът на бандата Светлана Близнакова разказа в студиото на \"България сутрин\", че песента е много лична за нея, вдъхновена е от нейна история и разказва за приятелите, с които пътищата ни се разделят.\n\r\nТя сподели, че обратната връзка, която \"Sevi\" получават с почитателите си, показва, че парчето наистина се харесва.\n\r\n\"В крайна сметка изкуството трябва да отразява реалността, да отразява това, което се случва около нас, а не фалшиви истории, които никой никога няма да преживее\", допълни още Светлана Близнакова.\n                    \n                    \n                \r\nКитаристът Рали Велинов пък отбеляза, че е хубаво да има все повече българска музика в българския ефир, въпреки че все още е трудно и скъпо да се работи и създаде видео към песен или цял албум.\n\r\nЗа група \"Sevi\" през новата година предстоят записи на още няколко парчета, заснемане на поне още един клип и издаването на пореден албум, който пък ще бъде промотиран със серия концерти.\n\r\n", "date": "2018.12.26", "title": "Група \"Sevi\" представи ''Broken wings''"}
{"url": "https://www.dnes.bg/akoshtete-vqrvaite/2018/12/26/edno-ot-nai-vpechatliavashtite-letishta-changi-v-singapur.397268", "text": " Много хора смятат, че да чакаш самолет на летището е най-стресиращата част от пътуването. Пълно е с хора, багажи, шумно е, често полетите имат закъснения, заблудени туристи не могат да се ориентират къде да отидат и т.н. Но да чакаш полет на летището в Сингапур - Singapore Changi Airport може да е доста приятно.\r\nТам има киносалони, където може да гледате най-новите и известни филми безплатно. Пътниците имат възможността да се насладят и на голям басейн с дажакузи на покрива. Към него има и бар за освежаващи питиета.\r\n \r\nЛетището е пълно и с малки градинки, където виреят слънчогледи, орхидеи, кактуси, а покрай градинките има и езерца с рибки. Имате чувството, че сякаш сте попаднали в райската градина.\r\n \r\nЗа децата и любителите на игрите пък е направена 5-етажна плейграунд зала, има и впечатляващи пързалки - за деца и за възрастни.\r\n \r\n", "date": "2018.12.26", "title": "Едно от най-впечатляващите летища: Changi в Сингапур"}
{"url": "https://www.dnes.bg/obshtestvo/2018/12/26/chetvyrtykyt-idva-s-toplo-i-slynchevo-vremenno.397549", "text": "Слънчево и сравнително топло за края на декември ще бъде времето в четвъртък, сочи  на НИМХ-БАН.\n\r\nПрез нощта ще преобладава ясно, а през деня - слънчево време с временни увеличения на облачността. Вятърът още малко ще отслабне и ще е до умерен от запад-северозапад.\n\r\nМинималните температури ще са предимно между минус 5 и 0 градсуа, а дневните още малко ще се повишат и максималните ще са между 3 и 8 градуса, за София - около 3.\n\r\nНад Черноморието ще преобладава слънчево време. Ще духа до умерен северозападен вятър. Максимални температури на въздуха ще са около 6-7 градсуа. Вълнението на морето ще бъде 1-2 бала. Температурата на морската вода е 7-8 градсуа.\n                    \n                    \n                \r\nНад планините ще преобладава слънчево време. Ще духа до умерен, по билата силен вятър от север-северозапад. Максималната температура на височина 1200 метра ще бъде около 0 градсуа, на 2000 метра - около минус 4 градсуа.\n\r\nВ петък ще продължи да духа слаб до умерен вятър от запад-северозапад и ще се затопли още малко. Облачността ще е разкъсана, в Дунавската равнина и в котловините преди обяд - предимно значителна. \n\r\nПрез нощта срещу събота и в събота, с усилване на вятъра от северозапад, температурите ще започнат да се понижават. На места ще има и слаби превалявания, предимно от дъжд, в планините - от сняг.\r\n ", "date": "2018.12.26", "title": "Четвъртъкът идва с топло и слънчево временно"}
{"url": "https://www.dnes.bg/notifikacii/2018/12/26/ryst-predi-zatishie-pazaryt-na-biznes-imoti-u-nas.397551", "text": "След рекордната за българския пазар на бизнес имоти 2017 г., когато общият обем на инвестициите достигна малко над 1 млрд. евро, главно благодарение на продажбата на най-големите търговски центрове в София, тази година офисите оправдаха очакванията и се оформиха като водещ сегмент на пазара.\n\r\nОбщата стойност на инвестиционните сделки през първата половина на 2018 г. (последния период, за който са налични данни) достигна близо 400 млн. евро и е малко вероятно да се доближи до равнището от миналата година. Международните купувачи все още преобладават пред българските, но консултантски компании в областта на бизнес имотите отчитат отлив на интереса на чуждестранни инвеститори към пазара у нас заради високите цени на предлаганите активи и липсата на качествени мащабни проекти.\r\n                \n                Миналата година основен двигател бяха южноафриканските фондове, но в същото време западноевропейските инвеститори се отдръпват от пазара, констатира консултантската компания Cushman&Wakefield Forton. България все още трудно се конкурира за тези капитали с други източноевропейски пазари като Румъния, Унгария и Полша, които предлагат по-добро съотношение между цена на привлечения ресурс и доходност.\n\r\nКонсултантски компании в сферата на бизнес имотите предупреждават, че след периода на силен ръст 2019 г. ще е трудна заради забавянето на икономическия растеж и очакваното плавно повишаване на лихвите, но ефектът едва ли ще се усети още в първите месеци на новата година.\n\r\n\n\r\nГолемите сделки на пазара на бизнес имоти през 2018 г. бяха сключени в офис сегмента с преобладаващи местни инвеститори или компании от Централна и Източна Европа. През първото полугодие общият обем на сделките на пазара на офис площи е 250 млн. евро, или над два пъти повече спрямо същия период на 2017 г., като очакванията са да достигне 500 млн. евро до края на годината. \n\r\nНай-голямата сделка на офис пазара не само през 2018 г., а изобщо в годините след кризата, беше придобиването през юли на бизнес центъра Megapark от фонда за инвестиции в имоти Lion’s Head, в който основен акционер е южноафриканският фонд Old Mutual. Сделката се оценява на близо сто милиона евро. Преди това Lion’s Head придоби от партньора си, българската група AG Capital, офис сградата \"Полиграфия\" на Цариградско шосе.\n\r\nВтора по стойност в офис сегмента тази година беше сделката за „Милениум център“, която през лятото беше придобита от Обединена българска банка и застрахователното дружество ДЗИ, част от белгийската група KBC, за близо 55 млн. евро. Продавач беше строителната компания НИКМИ.\n\r\nА в края на април полското дружество GTC се сдоби с офис комплекса Sofia Tower, част от Mall of Sofia. На наемния пазар най-голямата сделка с офис площи през 2018 г. беше сключена от компанията Concetrix, която нае 11 500 кв. м в бизнес сградата Advance Business Center, която се изгражда именно от GTC и се очаква да бъде завършена през първото полугодие на 2019 г.\n\r\nОграниченото предлагане на първокласни офис площи и активното търсене доведоха през третото тримесечие на 2018 г. до повишаване на наемните цени в София със 7,1% спрямо предходните три месеца, което постави българската столица на първо място в Европа. Така към края на 2018 г. наемите на офис сгради клас А с централно местоположение достигат между 14 и 15 евро на кв. м, сочат данни на консултантската компания Cushman&Wakefied Forton.\n\r\nСпоред експерти обаче тази тенденция да се обърне, тъй като пазарът вече е близо до точката на насищане, а предлагането се очаква значително да нарасне през следващите години. \n\r\nПо данни на Forton изграждащите се офис площи в София към края на годината са близо 440 хил. кв. м, като близо 240 хил. кв. м се очаква да бъдат завършени до края на 2019 г.  Над 40% от площите в строеж вече са отдадени под наем. Към края на 2018 г. делът на свободните офиси се движи в рамките на 9,5-9,6%, като и през следващата година не се очертава рязко покачване.\n\r\nКакто и в предишни години компаниите от IT и BPO сектора, както и центровете за споделени услуги са основен двигател на пазара на офис площи. Като нова тенденция на офис пазара в София се очертават споделените офиси, които достигат 27 хил. кв. м и се превръщат във все по-значим фактор на пазара. Към момента те съставляват само 1,5% от общото предлагане, но сегментът се разраства бързо и Cushman&Wakefield Forton очаква тези площи да се увеличат с 50% до края на 2019 г.\r\n", "date": "2018.12.26", "title": "Ръст преди затишие? Пазарът на бизнес имоти у нас"}
{"url": "https://www.dnes.bg/politika/2018/12/26/radev-blagodari-za-syprichasnostta-s-bylgarskata-koleda.397550", "text": "\"Благодаря на всички, чиято съпричастност прави \"Българската Коледа\" възможна за децата с тежки заболявания и увреждания\". \nТова написа президентът Румен Радев в профила си в социалната мрежа Facebook. По думите му след края на благотворителния спектакъл снощи в Народния театър набраната сума за шестнадесетото издание на \"Българската Коледа\" достигна два милиона лева. \r\n\"Кампанията в подкрепа на децата в беда ще продължи през цялата 2019 г.\", написа още държавният глава.", "date": "2018.12.26", "title": "Радев благодари за съпричасността с \"Българската Коледа\""}
{"url": "https://www.dnes.bg/akoshtete-vqrvaite/2018/12/26/parite-obichat-opredeleni-cvetove-koi-li-sa-te.396926", "text": "Свързваме настъпването на новата година с ново начало, с момент, в който можем да изчистим старото, да направим място за новото.\r\nОбичаме да си купуваме нови придобивки, талисмани, за които смятаме, че носят късмет.\r\nЧесто сменяме и портфейла си. Ако и вие сте решили да го смените, вижте кои цветове биха привлекли повече финансови постъпления.\r\n\r\nАко търсите работа и стабилен източник на доходи, синьото е цветът за вашия портфейл. Синият цвят като избор за аксесоара ви за пари, ще помогне да запазите източниците си на доходи, както ще помогне и да ги развиете.\r\n\r\nКак се чувствате, когато портфейлът ви е пълен с пари, купувате си нещата, които ви харесват? Розовото е по-светлият вариант на червеното и има всички негови положителни въздействия. За повече щастие и изобилие във финансов план, изберете розов портфейл. \r\n                    \n                    \n                ", "date": "2018.12.26", "title": "Парите \"обичат\" определени цветове, кои ли са те?"}
