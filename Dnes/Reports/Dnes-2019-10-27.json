{"url": "https://www.dnes.bg/mestni-izbori-19/2019/10/27/nikola-vapcarov-otdavna-e-myrtyv-kak-e-v-shtaba-na-manolova.427587", "text": "Мая Манолова се оплака в ОИК заради 29 нарушения на изборния процес в София, където е кандидат за градоначалник. \n\r\nСпоред нея най-абсурдният случай е, че в кв. \"Дружба\", е отказана регистрация на представител на Инициативния комитет, който я издигна за кмет. \n\r\nПредседател на секционна избирателна комисия е отказал регистрация на Никола Вапцаров с аргумента, \"че е всеизвестен фактът, че Никола Вапцаров е мъртъв\". \n\r\nА всъщност председателя на Инициативния комитет на гражданския кандидат за кмет Мая Манолова е Никола Вапцаров – праплеменник на големия поет. \n\r\nДруг сигнал е от 5-та секция в Първа математическа гимназия в „Красно село“, където гражданин е получил предварително попълнена бюлетина за друг кандидат, допълват от пресцентъра на Манолова.\n                    \n                    \n                \n                \n                \n                \r\nСред другите рапантните случаи е 26-та секция в 22 СОУ, която оперира с печата на 25-та секция, т. е. бюлетините, пуснати там, ще бъдат недействителни. \n\r\nДискриминация е проявена към трима души – законно упълномощени представители на ИК на Манолова, които не са допуснати да се регистрират в секция 1, 2 и 3 в 137 СОУ в ж. к. \"Люлин\".", "date": "2019.10.27", "title": "Никола Вапцаров отдавна е мъртъв! Как е в щаба на Манолова?"}
{"url": "https://www.dnes.bg/zvezdi/2019/10/27/vensan-kasel-jenia-se-za-nezavisimi-jeni.427412", "text": "\"Женя се за независими жени. Без дори да се обявяват за активистки, Моника и Тина са такива, благодарение на техния начин на живот, на образите си, на техните изисквания\". Това казва Венсан Касел по повод жените в своя живот. 52-годишният актьор, който наскоро стана татко за трети път, даде интервю за \"Vanity Fair\".\n\r\nЗвездата се появи на корицата на най-новия брой на списанието.\n\r\n\"Открих, че волята не е най-важното\", пише под част от снимките, които бяха публикувани на официалната страница на френското издание. На тях той е сниман в обичайния му стил, такъв какъвто го познаваме.\n\r\n\"Един ден дъщеря ми Дева ме попита дали е вярно, че мъжете печелят повече от жените. Отговорих, че това е нечестно и че не бива да се оставя така. И вярвам, че новото поколение ще бъде по-малко фокусирано върху религията и установения ред... То ще откаже да приема подобен дисбаланс\", обяснява Касел.\n                    \n                    \n                \n                \n                \n                \r\nВенсан разкрива, че обича да сърфира, защото обожава водата и може да остане насаме със себе си. \"Когато една вълна се разбие, ние не знаем каква форма ще приеме. Идеята е да останеш изправен на краката си възможно най-дълго, заемайки красиви пози. Това е като романтична или приятелска връзка, филмова сцена или кариера. Това прилича на живота\", казва той.\r\nВижте още за Венсан Касел в ", "date": "2019.10.27", "title": "Венсан Касел: Женя се за независими жени!"}
{"url": "https://www.dnes.bg/mestni-izbori-19/2019/10/27/privliakoha-kato-obviniaem-kandidat-kmet-na-stara-zagora.427583", "text": "Централната избирателна комисия  да свали имунитета на кандидата за кмет на Стара Загора от коалиция \"Алтернативата на гражданите\" Янко Янков. Това става факт по искане на главния прокурор Сотир Цацаров, става ясно от решение на ЦИК.\r\n\r\nПричина за това е образувано досъдебно производство от Софийска градска прокуратура. На този етап обаче няма точна информация с какво точно Янков е нарушил закона.\r\n\r\nОт общинската избирателна комисия съобщиха пред Радио Стара Загора, че решението не означава, че Янков е заличен като кандидат за кмет и общински съветник. Той остава кандидат, а в какво по-точно ще бъде обвинен ще стане ясно по-късно днес.", "date": "2019.10.27", "title": "Привлякоха като обвиняем кандидат кмет на Стара Загора"}
{"url": "https://www.dnes.bg/index/2019/10/27/aktivnostta-v-stranata-po-niska-ot-2015-a-42-85-e.427589", "text": "42,85% е избирателната активност към 17:30 часа в страната, съобщиха от Централната избирателна комисия.\n\r\nГласувалите са 2 709 304, като право на глас имат 6 322 979 граждани, предаде \"Фокус\".\r\n214 са жалбите и сигналите, постъпили в ЦИК към момента.\r\n ", "date": "2019.10.27", "title": "Активността в страната по-ниска от 2015-а, 42.85% е"}
{"url": "https://www.dnes.bg/evroizbori-19/2019/10/27/drami-s-vota-v-starcheski-dom-v-plovdiv.427590", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъзрастни хора не успяха да гласуват в секцията, разкрита в старчески дом, тъй като постоянните им адреси са на други места, .\r\n\r\nОт ситуацията бяха засегнати около 40 души, 28 от които бяха транспортирани с микробуси на общината до секциите им из града. Останалите се отказаха да гласуват. \r\n\r\nСпоред председателя на ОИК проблемът идва от пропуск в Закона, който не позволява да бъдат подавани заявления за вот на друг адрес в същия град.", "date": "2019.10.27", "title": "Драми с вота в старчески дом в Пловдив"}
{"url": "https://www.dnes.bg/notifikacii/2019/10/27/iran-za-bagdadi-sasht-ubiha-svoe-syzdanie.427591", "text": "Иранският министър на информацията Мохамад Джавад Азари Джахруми омаловажи съобщението на Съединените щати, че са ликвидирали в Сирия лидера на групировката \"Ислямска държава\" Абу Бакр ал Багдади, предаде Ройтерс.\n\r\n\"Не е голяма работа. Вие просто убихте ваше създание\", написа в Туитър иранският министър, имайки предвид американското съобщение.\n\n\n\nГоворителят на иранското правителство Али Рабией заяви, че смъртта на Багдади \"няма да сложи край на \"Ислямска държава\" и нейната идеология, която бе създадена и процъфтяваше с помощта на регионални петродолари.\n\r\nКоментарът на Рабией, публикуван също в Туитър, явно визираше Саудитска Арабия - съперника на Иран в Близкия изток. \n                \n                \n                \r\nТурският президент Реджеп Тайип Ердоган заяви днес, че ликвидирането на лидера на групировката \"Ислямска държава\" Абу Бакр ал Багдади е повратен момент в съвместната борба срещу тероризма.\n\r\n\"Турция ще продължава да подкрепя антитерористичните усилия, както е правила това и преди. Турция като страна, която е заплатила най-висока цена в борбата с ИД, Кюрдската работническа партия (ПКК), Силите за защита на народа (СЗН) и други терористични групировки, приветства това развитие на събитията\", написа Ердоган в Туитър.\n\r\nМеждувременно ръководителят на Дирекцията по комуникации в турското президентство Фахреттин Алтун заяви, че Турция \"с гордост\" е оказала подкрепа на САЩ за операцията в Сирия, по време на която е бил ликвидиран Багдади, посочва БТА. ", "date": "2019.10.27", "title": "Иран за Багдади: САЩ убиха свое създание"}
{"url": "https://www.dnes.bg/mestni-izbori-19/2019/10/27/razsledvane-sreshtu-10-kandidati-za-vlast-v-izborniia-den.427592", "text": "65 досъдебни производства е образувала прокуратурата в изборния ден. \n\r\nГлавният прокурор Сотир Цацаров е поискал от ЦИК даване на разрешение за привличане като обвиняеми и задържане на шест лица  - кандидати за кметове и общински съветници по разследване на Специализираната прокуратура. \n С определение на Спецсъда са задържани под стража четирима обвиняеми, съобщиха от пресцентъра на държавното обвинение.\n\r\nИзпратено е искане и за привличане на осем лица /кандидати за общински съветници/ като обвиняеми по разследвания на Софийска градска прокуратура /СГП/.\n\r\nЦИК е дала разрешения за привличането им като обвиняеми на седем души по разследванията на Софийска градска прокуратура. За едно от лицата се очаква решението на избирателната комисия.\n                    \n                    \n                \n                \n                \n                \r\nОбразувани са 65 разследвания в прокуратурата за престъпления против политическите права на гражданите и престъпления, свързани с изборите, като 10 от тях са бързи производства, а по 55 се провежда разследване по общия ред. Три досъдебни производства са прекратени.\n\r\nОбщо 46 разследвания са за престъпления против политическите права на гражданите, а 19 броя са с предмет престъпления, свързани с изборите. С повдигнати обвинения са десет човека.\n\r\nВ Прокуратурата са образувани 901 прокурорски преписки, от които по 545 бр. е постановен отказ да се образува досъдебно производство. Прокуратурите в страната са изпратили по компетентност на други органи 39 бр. преписки, а по останалите 317 бр. преписки се извършва проверка по реда на Закона за съдебната власт.", "date": "2019.10.27", "title": "Разследване срещу 10 кандидати за власт в изборния ден"}
{"url": "https://www.dnes.bg/notifikacii/2019/10/27/na-kosym-ot-dramata-otkriha-8-migranti-v-hladilen-kamion.427594", "text": "8 мигранти, сред които 4 деца, бяха открити в хладилен камион в пристанището Кале, от френската страна на Ламанша.\r\n\r\nДвамата румънски шофьори са задържани, предаде Франс прес, като се позова на съдебен източник.\r\n\r\nМигрантите били открити тази сутрин в състояние на лека хипотермия. Те били откарани в болницата в Кале, посочва БТА.\r\n\r\nМигрантите, които твърдят, че са афганистанци, били открити при проверката на камиона преди качването му на ферибот за Великобритания.\r\n\r\nТемпературата била около 7 градуса в хладилната част на камиона, където тези хора били скрити в тайник.", "date": "2019.10.27", "title": "На косъм от драмата: Откриха 8 мигранти в хладилен камион"}
{"url": "https://www.dnes.bg/mestni-izbori-19/2019/10/27/burgas-ot-raz-varna-na-kantar-v-plovdiv-balotaj.427585", "text": "Димитър Николов печели категорично изборите в Бургас още на първи тур и остава кмет на града, а Иван Портних е с голям шанс да направи същото във Варна, сочат финалните данни от Exit Poll на \"Gallup International\".\n\r\nВ Пловдив пък със сигурност ще има балотаж между кандидата на ГЕРБ Здравко Димитров и един измежду Дани Каназирева от \"Съюз за Пловдив\" и Славчо Атанасов от НФСБ и ВМРО.\n\r\nСпоред данните в Бургас Димитър Николов печели 64,2% от гласовете на бургазлии, следван от Николай Тишев от БСП с 10,4% и Живко Табаков от Движение \"България на гражданите\" с 8%.\n\r\nВъв Варна настоящият кмет на града Иван Портних събира 52,6% от вота според данните от Exit Poll, но дали със сигурност ще спечели изборите на първи тур ще стане ясно вероятно след резултатите от паралелното преброяване. След него се нарежда Костадин Костадинов от \"Възраждане\" с 14,9% и кандидата на БСП Анелия Клисарова 13,4%.\n                    \n                    \n                \n                \n                \n                \r\nВ Пловдив със сигурност ще има балотаж, като на първи тур печели кандидатът на ГЕРБ Здравко Димитров с 35,1%. За второто място на балотажа се борят Дани Каназирева от \"Съюз за Пловдив\" с 19,6% и Славчо Атанасов от НФСБ и ВМРО с 15,2%. На четвърто място остава кандидатът на БСП в града под тепетата Николай Радев със 7,7%.\r\nВ Благоевград ще има балотаж между настоящия кмет Атанас Камбитов от ГЕРБ и подкрепеният от БСП Румен Томов. За Камбитов са гласували 33.5% от отишлите до урните, а за Томов- 22,9%.\r\nРезултатите от Exit Poll-а на \"Gallup International\" сочат още, че ГЕРБ ще има мнозинство в общинския съвет в Бургас, където партията на Бойко Борисов взима 50,8% от гласовете. Следва партия \"Средна европейска класа\" с 10,6%, БСП с 10,3% и Движение \"България на гражданите\" с 9,2%.\n\r\nВъв Варна ГЕРБ също е първа политическа сила в общински съвет с 39% от вота на жителите на морската столица. Следва БСП 13,9% и \"Възраждане\" с 10,2%.\n\r\nВ Пловдив ГЕРБ събира 30,9% от вота на отишлите до урните в изборите за общински съвет. Следва \"Съюз за Пловдив\" със 17,3%, НФСБ и ВМРО с 9,9% и БСП с 8,4%.", "date": "2019.10.27", "title": "Бургас от раз, Варна – на кантар, в Пловдив – балотаж"}
{"url": "https://www.dnes.bg/mestni-izbori-19/2019/10/27/bitkata-za-sofiia-nereshena-fandykova-34-7-maia-manolova-24-6.427588", "text": "Битката за кмет на София ще се реши на балотаж, след като никой от кандидатите не успя да да спечели необходимите гласове, сочат финалните данни от Exit Poll на \"Gallup International\"\n\r\nКандидатът на ГЕРБ Йорданка Фандъкова побеждава на първия тур с 34,6% от гласовете, а след нея се нарежда независимият кандидат Мая Манолова с 24,6%. Двете ще решат кметската битка следващата неделя.\n\r\nВъпреки заканите, кандидатите на десницата не успяха да стигнат до балотаж. Трети се нареди представителят на \"Демократична България\" Борислав Игнатов с 14,8%, а четвъртото място остана за независимия Борис Бонев с 13,7%. Неговият резултат нарастваше през целия ден, но в крайна сметка не успя да се нареди в тройката.\n                    \n                    \n                \n                \n                \n                \r\nВ подреждането следват Ангел Джамбазки с 4%, а Волен Сидеров, който се закани мъж да управлява София, събира едва 1,6%.\r\nИзбирателната активност е била 42,2%, а 3,2% от избирателите са отбелязали в бюлетината \"Не подкрепям никого\".\n\r\nГЕРБ печели убедително и надпреварата за общински съветници. За тях са гласували 32,7% от столичани, а ДБ и БСП ще водят битка до последно за второто място. ДБ са със 17%, а \"червените\" имат 15,8%.\n\r\nБорис Бонев си гарантира място в общинския съвет със спечелените 10,9% от вота. Интересното е, че ако той бе регистрирал листа можеше да вкара още 4-5 човека в СОС. \n\r\nЕто какво сочат данните от Exit Poll на \"Gallup International\" към 19:00 часа:\r\n\r\nЙорданка Фандъкова - ГЕРБ,СДС - 34,6%\r\nМая Манолова - независим - 24,6%\r\nБорислав Игнатов - ДБ - 14,8%\r\nБорис Бонев - независим - 13,7%\r\nАнгел Джамбазки - ВМРО - 4%\r\nВолен Сидеров - Атака - 1,6%\r\nТончо Токмакчиев - Партия на Зелените - 1%\r\nДесислава Иванчева - ХДП - 0,9%\r\nМинчо Христов - Алтернативата на гражданите - 0,6%\r\nПламен Христов - Воля - 0,6%\r\nНиколай Дренчев - Възраждане - 0,5%\r\nСтефан Иванов - НФСБ и др. - 0,4%\r\nГеорги Кадиев - Свобода - 0,4%\r\nдруги (общо) - 2,4%\r\nГласували \"Не подкрепям никого\" - 2,3%\n\r\n\n\r\nГЕРБ, СДС - 32,7%\r\nДБ - 17% \r\nБСП - 15,8%\r\nБорис Бонев - независим - 10,9%\r\nВМРО - 5%\r\nАтака - 2%\r\nГергин Борисов - независим - 2%\r\nПартия на Зелените - 1,5%\r\nАБВ - 1,2%\r\nГлас народен - 0,9%\r\nДБГ, ЗНС, НДСВ - 0,9%\r\nАлтернативата на гражданите - 0,9%\r\nВъзраждане - 0,8%\r\nДвижение 21 - 0,8%\r\nДПС - 0,5%\r\nНФСБ и др. - 0,5%\r\nХДП - 0,5%\r\nМИР - 0,4% \r\nСвобода - 0,3%\r\nдруги (общо) - 5,5%", "date": "2019.10.27", "title": "Битката за София нерешена: Фандъкова - 34,7%, Мая Манолова - 24,6%"}
{"url": "https://www.dnes.bg/mestni-izbori-19/2019/10/27/pazar-izbori-i-obiasneniia-na-turski-v-selo-most.427595", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Опашки от гласоподаватели се извиха още от сутринта в кърджалийското село Мост. Сред гласуващите имаше и хора, които не разбираха добре български и трябваше да получат допълнителни пояснения, а в секциите често се налагаше да се говори на турски език - нещо, което законът забранява, съобщава Bulgaria ON AIR. \r\n\r\nИ докато едни трябваше да избират кмет, други се радваха на традиционния неделен пазар в селото. Като някои гости от Турция, дошли чак от Измир, но без ясна идея дали да гласуват или да почиват.\r\n\r\nМестните признават, че нямат конретни изисквания към бъдещите си управници. Въпреки това повечето гласопадаватели в селото се надяват на по-добри дни.\r\n ", "date": "2019.10.27", "title": "Пазар, избори и обяснения на турски в село Мост "}
{"url": "https://www.dnes.bg/index/2019/10/27/vodach-na-lista-proveriaval-spisyci-v-drianovo.427593", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Две жалби са подадени срещу водача на листата за общински съветници на една от партиите в Дряново. \r\n\r\nСпоред сигналите водачът е влизал неколкократно в избирателна секция в дряновското село Царева ливада, разглеждал е избирателните списъци и е проверявал удостоверенията на всички застъпници.\r\n\r\nОбвинената от застъпниците потвърди, че е влизала в избирателната секция, предаде .\r\n\"Не съм влизала вътре в помещенията за гласуване, огледах как протича изборният ден\", коментира Преслава Демирева.\r\n\r\nЧленове на Общинската избирателна комисия в Дряново извършиха проверка на място. Жалбите са приети за основателни, като неправомерните действия на кандидата за общински съветник са преустановени.", "date": "2019.10.27", "title": "Водач на листа проверявал списъци в Дряново"}
{"url": "https://www.dnes.bg/mestni-izbori-19/2019/10/27/hasan-azis-pecheli-v-kyrdjali-oshte-na-pyrviia-tur.427600", "text": "Хасан Азис от ДПС може да спечели надпреварата в Кърджали още на първия тур. Данните от Exit Poll на \"Gallup International\" към 20:00 часа сочат, че той е събрал 50,4% от гласовете. След него се нареждат Никола Чанев от ГЕРБ взема 27,5%, а Милко Багдасаров от БСП е трети с 13,5%.\r\n\r\nАналогичен е и резултатът за общински съвет, където ДПС имат 49% от вота.\r\n\r\n\"Благодаря на всички, които упражниха правото си на глас. единствените, които работиха за победа бяха ДПС, всички други бяха за балотаж. Ние се съсредоточихме въррху нашата кампания, не сме се занимавали с другите кандидати. Направихме нашите послания, опитахме се да надграждаме доверието към нас. Ние смятаме, че няма да се стигне до балотаж, заяви Хасан Азис.", "date": "2019.10.27", "title": "Хасан Азис печели в Кърджали още на първия тур?"}
{"url": "https://www.dnes.bg/mestni-izbori-19/2019/10/27/daniel-panov-grabva-v-tyrnovo-ot-raz-gerb-izpusna-pazardjik.427598", "text": "В Пазарджик ГЕРБ остават извън битката за кметския пост - там издигнатият от местна коалиция Тодор Попов ще се изправи срещу социалиста Благо Солов, сочат първите данни на  \"Алфа рисърч\". \n\r\nДвама от изявените кметове на ГЕРБ печелят с лекота на първи тур – Даниел Панов във Велико Търново и Димитър Николов в Бургас са с по над 60 на сто подкрепа. \n\n Хасково ще има нов кмет, след като Добри Беливанов остана извън челната двойка. Там са Станислав Дечев (ГЕРБ) и Коста Стоев (БСП), допълва още bTV като цитира данните на социологическата агенция.\n\r\nОспорван първи тур на местните избори– това показват първите прогнозни данни от екзитпола на агенциите \"Маркет линкс\" и \"Алфа рисърч\". \n                    \n                    \n                \n                \n                \n                \r\nНа балотаж ще бъдат определени новите кметове в почти всички големи градове в страната – включително и столицата. \n\r\nПървите данни са, че Йорданка Фандъкова (ГЕРБ) води на Мая Манолова (издигната от инициативен комитет) с малко над 9% - 35,4% срещу 26,2%. На трето място е арх. Борислав Игнатов (\"Демократична България\") с 15,8 на сто, а след него се нарежда независимият Борис Бонев – 10,4 пункта. Далеч назад с под 5% остава представителят на ВМРО Ангел Джамбазки. \n\r\nВ Пловдив балотажът ще е оспорвана битка между Здравко Димитров (ГЕРБ, 33,5%) и Дани Каназирева (\"Съюз за Пловдив\", 20,8%). \n\r\nКандидатът на националистите Славчо Атанасов остава извън битката с 15%. \n\r\nВъв Варна Иван Портних (ГЕРБ) е на крачка от победа на първи тур с 49,5%. Анелия Клисарова от БСП е с 16,1%, а съвсем близо – с 15,9% е Костадин Костадинов от \"Възраждане\". \n\r\nВ Благоевград кметът Атанас Камбитов (ГЕРБ) ще се бори с независимия Румен Томов, след като първият взе 31%, а вторият – 22,3%. \n\r\nВ два големи града ГЕРБ изостават на първи тур – в Плевен Георг Спартански има около 15% преднина пред представителя на управляващите Мирослав Петров – 43,4% срещу 29,2%, а в Русе социалистът Пенчо Милков има над 6% аванс пред Диана Иванова (32,5% срещу 26,1%).", "date": "2019.10.27", "title": "Даниел Панов грабва В. Търново от раз, ГЕРБ изпусна Пазарджик"}
{"url": "https://www.dnes.bg/index/2019/10/27/dimityr-nikolov-s-pyrva-zadacha-biudjetyt-na-burgas.427597", "text": "Кметът на Бургас Димитър Николов заяви, че ще работи в диалог с всички партии както досега и че не очаква проблеми с новото мнозинство в Общинския съвет.\r\nНиколов печели изборите в Бургас на първи тур с 64.5% по данни на \"Галъп\" от екзит пол. Според тях в Общинския съвет неговата партия ГЕРБ събира 50.8% от гласовете.\r\nНиколов каза, че още от утре започва с бюджета за следващата година. Той увери и че ще взема предвид всички добри идеи.\r\nПо думите му много от избирателите го припознавали не като кандидат за нов мандат, а просто като действащ кмет и били убедени, че няма защо да гласуват, защото ще спечели изборите.\r\n \r\n ", "date": "2019.10.27", "title": "Димитър Николов с първа задача - бюджетът на Бургас"}
{"url": "https://www.dnes.bg/mestni-izbori-19/2019/10/27/boris-bonev-dovolen-ot-rezultata-tova-e-samo-nachaloto.427601", "text": "Независимият кандидат за кмет на София Борис Бонев заяви своето удовлетворение от резултатите на местния вот. Според данните от Exit Poll на \"Gallup International\" той заема четвъртото място във вота в столицата с 13,4%, но по всяка вероятност ще стане независим общински съветник в СОС.\n\r\n\"Щастлив съм, че толкова много софиянци припознаха реалната алтернатива на партийния модел. Радвам се, че идеите, за които се борим от 10 години, имат все по-голяма подкрепа сред съгражданите ни. Това не е случайно – ние сме последователни в отстояването на идеите и решенията, които предлагаме за София\", заяви Бонев в своя позиция, изпратена до медиите. \n\nОт щаба на Бонев отбелязват, че за първи път в България гражданска доброволческа организация постига толкова силен резултат на избори. \"Изключително съм горд с екипа си за това, че реализирахме тази успешна и иновативна кампания, постигнахме сериозен пробив. Въпреки липсата на финансиране, медийна подкрепа и възможност за листа! Това е крачка в правилната посока и за демокрацията в България\", каза Бонев.\n                    \n                    \n                \n                \n                \n                \r\nТой благодари на софиянци и допълни, че работата за по-добра София продължава с пълна сила.\n\r\n\"Променихме начина, по който се води кампания. Дебатът за София бе фокусиран върху решенията, а не празните приказки, които чуваме от партиите. Като общински съветник аз поемам ангажимент да работя за реализацията на План за София и няма да ви разочаровам\", каза още Борис Бонев.\n\r\n\"Припомняме, че от Спаси София предложихме \"План за София\" - най-подробната предизборна програма в историята на столицата. С това показахме не само познание за проблемите, но и уважение към гражданите. Когато искаш доверие от гражданите, то трябва да е подплатено с ясен план, не поредните кухи фрази\", заявяват от щаба на Спаси София и добавят, че независимо кой ще стане кмет, екипът им ще продължи да бъде коректив и да дава предложения за по-добър град.\n\r\n\"Уверявам ви, че аз и колегата ми Гергин Борисов, като общински съветници, ще преследваме управляващите неуморно, докато не изпълнят предизборните си обещания, голяма част от които бяха взаимствани от План за София. Ако се отметнат от обещаното, ще бъдем камъчето в обувката, от което няма да могат да се отърват\", обеща пред софиянци Борис Бонев.", "date": "2019.10.27", "title": "Борис Бонев доволен от резултата: Това е само началото"}
{"url": "https://www.dnes.bg/mestni-izbori-19/2019/10/27/arestuvaha-pylnomoshtnik-na-partiia-v-gornooriahovsko-selo.427577", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАрестуваха пълномощник на една от големите партии в горнооряховското село Драганово, . \r\n\r\nМъжът обикалял около една от секциите в селото с автомобил с ямболска регистрация. \r\n\r\nКолата била спряна за проверка от служители на полицията, но в този момент той и двата му спътници започнали да се държат агресивно към служители на реда. \r\n\r\nИ тримата незабавно са арестувани и са откарани в Районното полицейско управление в Горна Оряховица. \r\n\r\nДвама са освободени, а един е задържан. Срещу него е образувано бързо производство за хулиганство. \r\n\r\nОколо 13:30 часа Районният съд започна разглеждането на мярката за задържане на 28-годишния мъж.", "date": "2019.10.27", "title": "Арестуваха пълномощник на партия в горнооряховско село"}
{"url": "https://www.dnes.bg/akoshtete-vqrvaite/2019/10/27/novolunie-v-skorpion-kakvo-da-ochakvame.427405", "text": "Случайност или не, точно след деня за гласуване на местните избори, у нас ще настъпи новолуние в Скорпион. Точно в 05:39 часа на 28 октомври, стартира мощна трансформация, която ще ни донесе стрес и напрежение.\n\r\nНа много хора новолунието ще донесе ново начало – точно в понеделник, който е първият ден от седмицата. То няма да бъде поставено лесно, защото Меркурий забавя хода си и в края на месеца става ретрограден. Въпреки това, не бива да се тревожите – ако работите по-усилено и направите някои промени в своя начин на мислене и поведение, ще пожънете успех.\n\r\nИ тъй като пълната луна ще бъде в знака Скорпион, 28 октомври ще премине гладко за представителите на този знак. Но за останалите положението няма да е същото. От една страна те трябва да бъдат по-смели и да действат, за да осъществят плановете си, но от друга ги очаква неуспех и разочарование.\r\n                    \n                    \n                \n                \n                \n                Вижте още по темата в", "date": "2019.10.27", "title": "Новолуние в Скорпион. Какво да очакваме?"}
{"url": "https://www.dnes.bg/stranata/2019/10/27/i-helikopter-gasi-pojara-v-rila-goriat-400-dka-gora-i-hrasti.427580", "text": "Военен хеликоптер се е включил в гасенето на пожара, който гори в горските територии над симитлийското село Долно Осеново, съобщи за БТА директорът на Югозападното държавно предприятие /ЮЗДП/ инж. Дамян Дамянов.\n\r\nПожарът вече е обхванал около 400 декара, като в ниската част се е запалила смърчова гора, а във високата горят храсти. \n\r\nОколо 80 души от горските предприятия, пожарникари и хора от Националния парк \"Рила\", на чиято територия е пожарът, участват в гасенето. \n\r\nОвладяването продължава, но теренът е много тежък, посочи инж. Дамянов. До мястото на стихията няма път, което прави невъзможен достъпа на пожарни автомобили. \n\r\nИзцяло се работи на ръка, което е много рисковано за хората, посочи директорът на ЮЗДП. \n                    \n                    \n                \n                \n                \n                \r\nОгнената стихия се разраства бързо, защото има хвойна, която гори като факла и бързо пренася пламъците, посочи инж. Дамянов и допълни, че се надява с падането на вечерта и захладняването пожарът да спре да се разраства.\n\r\nОчакванията са обаче, че гасенето ще продължи и утре. \n\r\nОще от днес се прави организация, и в случай че не бъде потушен, утре в гасенето на пожара ще се включат около 100 човека.", "date": "2019.10.27", "title": "И хеликоптер гаси пожара в Рила, горят 400 дка гора и храсти "}
{"url": "https://www.dnes.bg/index/2019/10/27/nai-skypiiat-parking-kak-izglejdat-koli-za-60-mln-paunda.427510", "text": "Като във Форт Нокс - такива са мерките за сигурност в завода на Bentley в Крю, Великобритания. Въпреки това журналистически дрон успя да прелети над него и да заснеме най-новите автомобили на марката, паркирани пред фабриката. Това е \"най-скъпия паркинг в Англия\".\r\nСредната цена на новите модели на Bentley е 200 000 паунда, което при 300 коли (толкова са преброените)  прави около 60 млн. паунда. Самото производство също е доста скъпо, тъй като със сглобяването на един седан Flying Spur се занимават 200 души, а пълният производствен цикъл на конвейера се състои от 84 етапа. В завода в Крю работят общо 4000 души.\n\r\nПовечето от паркираните машини обаче са от модела Bentayga, като предстои да бъдат откарани до дилърите на марката. Освен това, на паркинга има купета и кабриолети Continental GT, както и седани Flying Spur и Mulsanne. Някои от колите са покрити с фолио и са готови за транспортиране, но някои явно току-що са слезли от конвейера.\r\n\r\n                \n                \n                \r\n", "date": "2019.10.27", "title": "Най-скъпият паркинг: Как изглеждат коли за 60 млн. паунда?"}
{"url": "https://www.dnes.bg/index/2019/10/27/153-jalbi-i-signali-do-cik-za-izborni-narusheniia.427581", "text": "Общо 153 са постъпилите жалби и сигнали в ЦИК до момента за нарушения в изборния ден.\r\n89 от тях са за организацията на изборния процес, съобщи говорителят на ЦИК Александър Андреев. \nЖалбите за нарушения на избирателните права са 26, 34 са за предизборна агитация в деня на изборите, четири - за купуване на гласове, уточни Андреев.\r\nОт ЦИК казаха, че следващите данни ще бъдат оповестени евентуално към 18.30 ч. - за активността до 17.30 часа, предаде БТА.\r\nПрез 2015 г. избирателната активност към този час е била 43,19%, припомниха от ЦИК.\r\n ", "date": "2019.10.27", "title": "153 жалби и сигнали до ЦИК за изборни нарушения"}
{"url": "https://www.dnes.bg/mish-mash/2019/10/27/skandal-stiuardesa-sydi-piloti-gledali-na-jivo-v-toaletnata.427565", "text": "Стюардеса на „Саутуест Еърлайнс“ съди двама пилоти защото имали камера, която предавала на живо от тоалетната в кабината си.\r\nНа 27 февруари 2017 година Рене Стейнакър била на борда на полет 1088 от Питсбър до Финикс.  Машината вече била във въздуха от два часа и половина, когато тя била повикана в пилотската кабина, за да може един от пилотите да отиде до тоалетната. По правилника на  „Саутуест Еърлайнс“ в кабината винаги трябва да има двама човека.\r\nКапитан Тери Греъм се отправил към тоалетната, а Рене влязла в пилотската кабина. Вниманието й било привлечено от таблет, който предавал на живо. Тя видяла как Греъм влиза в тоалетната на самолета. Когато попитала втория пилот Раян Ръсел, защо има камери, той първоначално изглеждал паникьосан, а после отговорил, че „това било част от топ секретна програма за сигурност и такива камери имало във всички самолети 737-800 на „Саутуест Еърлайнс“. Той я помолил да не казва на никого за тях.\r\n                    \n                    \n                \n                \n                \n                Рене направила снимка на таблета и го показала на останалите стюарди. Супервайзорът я помолил да не разгласява инцидента.\r\n„Ако това се разчуе, никой няма повече да лети на самолетите ни“, казал й той. Но въпреки това Рене и няколко нейни колеги докладвали за случая на своите мениджъри. Те обаче се опитали да ги накарат да мълчат и да открият нещо, заради което да ги уволнят.  В продължение на много кратък период от време, те били подложени на няколко теста за наркотици и алкохол.\r\nИ мъжът на Рене, Дейвид, който също работи като стюард за „Саутуест Еърлайнс“, бил подложен на постоянни тестове и тормоз. Затова двамата решили да повдигнат обвинение срещу авиокомпанията. По думите на техния адвокат, действията на пилотите не само нарушавали личното пространство на семейство Стейнакър, но и представлявали опасност за полета.\r\nОт „Саутуест Еърлайнс“ застават зад пилотите си и отричат те да са шпионирали хората, които отивали до тоалетна.Те са категорични, че компанията няма практика да поставя камери в тоалетните си.\r\nСлед този случай Рене пропуснала няколко работни дни, тъй като се разболяла от стрес и притеснение, че някой може да я е гледал и дори записал, докато е била в тоалетната. \r\n ", "date": "2019.10.27", "title": "Скандал: Стюaрдеса съди пилоти – гледали на живо в тоалетната"}
{"url": "https://www.dnes.bg/crime/2019/10/27/kradci-sviha-nad-10-000-lv-i-250-evro-ot-kyshta-v-brejani.427573", "text": "Неизвестни крадци свиха голяма сума пари от частен дом в село Брежани, съобщават от Областната дирекция на МВР в Благоевград.\r\n\r\nПолицейски служители работят по получен сигнал за извършена за времето от 09:10 часа до 16:00 часа на 26 октомври кражба на сумите от около 10 200 лв и около 250 евро от частен дом в симитлийското село.\r\n\r\nЗа случая е уведомена РП-Благоевград. Образувано е досъдебно производство.", "date": "2019.10.27", "title": "Крадци свиха над 10 000 лв и 250 евро от къща в Брежани"}
{"url": "https://www.dnes.bg/rusia/2019/10/27/myrtyv-li-e-naistina-bagdadi-moskva-se-usymni.427582", "text": "Поредното изявление за ликвидиране на лидера на терористичната групировка \"Ислямска държава\" (ИД) Абу Бакр ал Багдади няма да окаже влияние върху обстановката в Сирия. Това заяви днес говорителят на руското министерство на отбраната Игор Конашенков, цитиран от ТАСС и БТА. \n\n\n\n\r\nОт момента на окончателния разгром на ИД от армията на сирийското правителство с подкрепата на руските военновъздушнни сили в началото на 2018 г. поредната \"смърт\" на Багдади няма абсолютно никакво оперативно значение за обстановката в Сирия или за действията на останалите терористи в Идлиб, каза Конашенков пред журналисти. \n                    \n                    \n                \n                \n                \n                \r\nПо думите му руското министерство на отбраната не разполага с достоверна информация за ликвидирането на Багдади и се съмнява в реалността на тази операция. \n\r\nСпоред говорителя увеличаването на броя на хората, които заявяват, че са участвали в ликвидирането на лидера на ИД и разпространяват противоречиви подробности за операцията, буди съмнения в истинността и успеха й. \n\r\nРуското министерство на отбраната през последните дни не е засякло удари от американските ВВС или водената от САЩ коалиция в зоната на деескалация Идлиб, заяви Конашенков. \n\r\nТой допълни, че руските власти не разполагат и с информация за оказване на съдействие за прелитане на американски самолети в зоната при въпросната операция.", "date": "2019.10.27", "title": "Мъртъв ли е наистина Багдади? Москва се усъмни "}
{"url": "https://www.dnes.bg/mestni-izbori-19/2019/10/27/ikonomicheskoto-razvitie-na-regionite-i-mestnite-izbori.427550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За последните 3 години всички български региони бележат растеж. Разликата в икономическото им развитие обаче остава, както по оста север-юг, така и между големите и малките градове в страната. \n\r\nСпоред проф. Ганчо Ганчев европейските фондове остават насочени към по-големите градове.\n\r\n\"Имаме съчетание на пазарен механизъм и административна политика, което води към централизация\", обясни той пред \n\r\nОтносно демографската криза в страната Георги Стоев посочи, че Пловдив отбелязва механичен прираст.\n\r\n\"Повече хора се регистрират, отколкото напускат града. За пръв път миналата година бяха завръщащи се от чужбина\", обясни той.\n                    \n                    \n                \n                \n                \n                \r\nПо думите му статистиката не позволява да се провери дали притокът на хора от чужбина са българи, които се връщат, или чужденци, които идват да живеят у нас.\n\r\nГанчев коментира, че трябва да има някаква промяна и на инфраструктурно ниво, за да могат да се развиват и по-малките градове.\n\r\n\"Общини, които не са свързани с пътища, няма как да се свържат с доставчици\", обясни той в студиото на Bulgaria ON AIR \"Голямото наместване\".\n\r\nСтоев посочи обаче, че например има магистрала, която свързва Истанбул с Хасково, но Хасково не \"ври и кипи\". \n\r\n\"Имаме база, но трябва да се направи една стъпка над това. Ако смятаме, че с една магистрала ще решим проблема на Северна България например, това е мит\", заяви той.\n\r\nПо думите на Ганев местните власти трябва да имат определен административен капацитет, за да привлекат чуждестранни инвеститори. Според него Северна България трябва да се насочи по-скоро към Европа.\n\r\n\"Имаме страхотни градове с традиции в тежката индустрия, трябва да ги свържем не със София, а с Европа\", съгласи се Стоев.  \n\r\nСпоред тях гласуването е от значение, тъй като местните власти имат своята роля в развитието на икономиката.", "date": "2019.10.27", "title": "Икономическото развитие на регионите и местните избори"}
{"url": "https://www.dnes.bg/index/2019/10/27/v-rilci-spirat-makedonci-da-glasuvat-bili-registrirani-na-poliana.427586", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на благоевградското село Рилци се опитаха да спрат македонци, регистрирани на поляна в центъра на селото, да гласуват. \r\n\r\nПо-рано се наложи полиция да осигури достъп до урните на гражданите от Северна Македония.\r\n\r\nПри отварянето на изборната секция в благоевграското село се оказва, че са вписани над 80 души, граждани на Северна Македония и от други населени места у нас.\r\nВъпреки че те реално не живеят там, имат български паспорти и право на глас. А 15 души са регистрирани, че живеят на въпросната поляна.  \r\n\r\nОсвен на поляната в центъра на селото, друга част от македонците са регистрирани в домовете на хора, които дори не подозират. \r\n\r\nОт секционната комисия съобщиха за , че изборният ден не е бил прекратяван или спиран, каквато информация се появи през деня.", "date": "2019.10.27", "title": "В Рилци спират македонци да гласуват, били регистрирани на... поляна"}
{"url": "https://www.dnes.bg/world/2019/10/27/sylzotvoren-gaz-sreshtu-protesten-miting-v-honkong.427529", "text": "Полицията в Хонконг използва днес сълзотворен газ, за да разпръсне митинг срещу цялостното поведение на полицията в продължаващите вече няколко месеца протести в защита на демокрацията, предаде Асошиейтед прес.\n\r\nУчастниците в акцията отправяха нецензурни изрази срещу полицаите и ги наричаха \"ченгета гангстери\". \n\r\nОрганизаторите бяха обявили за място на протестната акция крайморски парк, но властите казаха, че тя не е разрешена и наредиха на събралото се множество да напусне мястото. Това доведе до размени на остри реплики и напрежението рязко се засили. Тогава полицията реши да използва сълзотворен газ, за да разпръсне протестиращите.\n\n\r\n                    \n                    \n                \n                \n                \n                Полицията е обект на критики заради твърдата си тактика срещу демонстрантите с използване на сълзотворен газ, лютив спрей, гумени куршуми и водни оръдия. В отговор на това срещу силите на реда се сипят камъни и самоделни запалителни бомбички.\n\r\nПротестиращите казаха също, че ще демонстрират и в подкрепа на етническите и религиозните малцинства в бившата британска колония в знак на единство, след като полицията миналия уикенд обля с водни оръдия една джамия и намиращите се край нея хора, отбелязва АП, цитирана от БТА.\r\n ", "date": "2019.10.27", "title": "Сълзотворен газ срещу протестен митинг в Хонконг"}
{"url": "https://www.dnes.bg/index/2019/10/27/v-sofiia-aktivnostta-e-35-35-kym-17-chasa.427584", "text": "Избирателната активност в София към 17.00 часа е 35,35 на сто, съобщиха за БТА от Общинската избирателна комисия. Гласувалите към този час са 376 375 души.\r\n43,28% е избирателната активност към 17.30 часа на територията на област Бургас. Правото си на глас в цялата област са упражнили 153 185 души от всички 353 917 избиратели.\r\n38.42% е активността в област Русе към 17.30 часа.\r\nВ област Смолян до момента са гласували 58 564 от имащите право на глас 101 345 жители на областта или 57,79% е избирателната активност.\r\n51.48% е избирателната активност в област Разград, 43.96% в област Шумен, 40.45% в област Пловдив.\r\nВ Силистренско към 17.30 часа са гласували 52 781 души - 49.43 на сто от имащите право на глас.\n                \n                \n                \r\nВ Ямболска област към 17.30 часа своя вот са упражнили 45.62 на сто от 110 023 граждани.\r\nВъв Великотърновска област към 17.00 часа активността е 43,82 процента. До 48,24 процента стигна активността в област Хасково към 17,30 часа.\r\nВ област Сливен избирателната активност е 39.97 на сто към 17.45 часа, което означава, че своя вот са упражнили 64 504 души. \r\nВ Пернишка област до 17,30 ч. са гласували 51 978 души, което е 47,57 на сто от избирателите. \r\nСпоред обобщените данни на Централната избирателна комисия (ЦИК) към 13.00 часа до урните са отишли 23,5% от избирателите в страната. На местните избори през 2015-а към същия час общата активност е била малко по-висока – 25,71%.\n\r\nНай-ниска избирателната активност е във Варна - 14,71%, а най-висока е в Макреш, област Видин - 49,88%.\n\r\nДо момента няма драстични нарушения в изборния процес\n\r\nКъм 17.30 часа в ЦИК са постъпили около 190 жалби и сигнали.", "date": "2019.10.27", "title": "В София активността е 35.35% към 17 часа"}
{"url": "https://www.dnes.bg/index/2019/10/27/bsp-nakratko-zavryshtame-se-v-mestnata-vlast.427602", "text": "Няма окончателни резултати, но с увереност БСП се завръща в местната власт. Така накратко Кирил Добрев обобщи от името на социалистите първите впечатления след изборния ден.\n\nИмаме почти двойно по-голяма подкрепа от 2015 г. От така излезлите резултати сме на балотаж в 15 областни града и в някои сме първа политическа сила. Знакови крепости на ГЕРБ се пропукаха, изтъкна той.\r\nСпоред него избирателите трябва да бъдат активни следващата неделя и да повярват, че промяната е в техните ръце.\r\nНиската избирателна активност засилва влиянието на корпоративния и купения вот, изтъкна още Добрев и допълни, че един свободно изразен глас убива един купен, затова призова всички свободни граждани да излязат да гласуват на балотажа.\r\n                \n                \n                По думите му София не прави изключение и апелира софиянци да помислят тази седмица и да гласуват за промяната следващата седмица.\r\nСпоред него БСП е била с най-скромната и пестелива, но най-направената от сърце и душа кампания, въпреки това кандидатите й били най-проверяваните и надзираваните от държавните институции.\r\nТой завърши с думите, че черпи МВР-Видин с баница, конфискувана като веществено доказателство.", "date": "2019.10.27", "title": "БСП накратко: Завръщаме се в местната власт!"}
{"url": "https://www.dnes.bg/mestni-izbori-19/2019/10/27/nepoznati-lica-stranni-slogani-v-kampaniiata.427599", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Бях стреснат от тази кампания, защото изпълзяха много непознати лица, които са кандидати за кмет. Имаше много странни слогани в кампанията. Като гражданин на София се чувствам подценен от тази кампания\", каза в специалното изборно студио на Bulgaria ON AIR \"Голямото наместване\" музикантът и юрист Велизар Соколов-Заки.\n\r\n\"Това беше най-вялата и най-тихата кампания, не е случайно, че активността е толкова ниска днес явно\", коментира певецът Стоян Михалев.\n\r\nСпоред него за първи път на тази кампания са изскочили важни теми като чистотата на въздуха, а преди дори не е имало технология за следенето на тези данни.\n                    \n                    \n                \n                \n                \n                \r\n\"Не само за позицията кмет, но и за това да се занимава човек с политика трябва да има професионален ценз, трябва да познава политическото изкуство\", смята Велизар Соколов.\n\r\nТой заяви, че много хора са слезли от телевизора и са решили, че логичната им следваща стъпка е политиката. \n\r\n\"Не съм сигурен, че тези хора могат да ни управляват\", коментира Заки.", "date": "2019.10.27", "title": "Непознати лица, странни слогани в кампанията..."}
{"url": "https://www.dnes.bg/mestni-izbori-19/2019/10/27/karaiancheva-kyrdjali-da-e-po-dobro-miasto-za-jiveene.427555", "text": "Председателят на НС Цвета Караянчева гласува в училище \"П. Р. Славейков“ в Кърджали днес по обяд.\r\n\"Гласувах затова Кърджали да стане по-добро място за живеене, за да могат да се върнат децата ни. За да може Кърджали да си възвърна славата на красив и уютен, подреден и най-вече светъл град“, каза тя.\r\nКараянчева призовава съгражданите си днес да излязат и да гласуват за този, който би бил най-полезен за развитието на града.\r\n\"В никакъв случай местните избори не биха повлияли на парламентарни, съвсем различни са от останалите избори. Българските граждани ще направят избори по местата, да гласуват за човека, който може да подобри живота им. Парламентарните избори са нещо друго. Така че, не очаквайте парламентарни избори, след тези местни избори“.\r\n                    \n                    \n                \n                \n                \n                Тя каза, че относно битката за Кърджали очаква балотаж, съобщава \"Фокус\".\r\nПо повод избора на главен прокурор, Караянчева добави, че президентът ще  реши указа за назначаването му. „Има разделение на властите, нека да  оставим президентът да се запознае с материалите и той да взема решения.  Аз съм представител на парламента“, каза още тя.", "date": "2019.10.27", "title": "Караянчева: Кърджали да е по-добро място за живеене"}
{"url": "https://www.dnes.bg/mestni-izbori-19/2019/10/27/chakame-neshtastie-i-apokalipsis-za-da-se-obedinim.427549", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изборите са важни и всеки трябва да има мнение, ние по хуленето сме номер 1. Това каза в изборното студио \"Голямото наместване\" бившият шеф на БФС Валентин Михов. \n\r\nТой подчерта, че трябва да сме по-обединени, както през 1994 г., когато достигнахме до четвъртото място на Световното по футбол в САЩ.\n\n\n\r\n\"Ние сме обречени да не хвалим, скоро не съм чул човек да похвали някого. Само при големи скърби и голямо щастие за кратко сме обединени, после сме си същите\", каза още той.\n\r\nМихов допълни, че българите сме хрисим народ с наведени глави, както и че след изборите всичко казано се забравяло и си продължавало постарому.\n                    \n                    \n                \n                \n                \n                \r\nПред  текстописецът Иван Тенев каза, че настоящите ме(с)тни избори били такива за някои, за други са постни.\n\r\n\"Кусурите трябва да си ги търсим, но когато нещо е хубаво, добре е да го сложим на пиедестал\", коментира той.  \n\r\nТенев попита риторично: \"Защо трябва да чакаме нещастие и апокалипсис, за да се обединим?!\".\n\r\n\"Нищо не става, защото много ни лъжат. Те ни будалкат, а ние сме прости да вярваме. Доказано е, че тъпите ножици вършат работа. Ако не работя 2-3 неща, умирам от глад с това, което правя като изкуство\", посочи още събеседникът.", "date": "2019.10.27", "title": "Чакаме нещастие и апокалипсис, за да се обединим"}
{"url": "https://www.dnes.bg/obshtestvo/2019/10/27/melnik-niama-da-izbira-poveche-kmet.427542", "text": "Най-малкият град в България - Мелник вече стана толкова малък, че няма право сам да си избира кмет. Жителите на градчето са намалели до около 180 и така следващият градоначалник ще бъде назначен, а не избран. Независимо от това местните хора са спокойни и силно се надяват Мелник да се развива като туристическа дестинация, предаде NOVA. \n\n\r\nМалкото останали се събират близо до мегдана край изоставена сграда, която в миналото е била турски конак, после е станала общежитие, а днес изглежда отчайващо рухнала. Пред тази сграда вървят закачките на мелнишките младежи.\n\r\nВ Мелник хората си имат проблеми. Да, някой ще каже малки проблеми, но пък в малкия град местните си държат на исканията.\n                    \n                    \n                \n                \n                \n                \r\n„Училището, което е много зле и то трябва да се ремонтира. Трябва по-често да се хвърля боклука, защото лятото много мирише“, разказаха местните жители.\n\r\nЕдинственото препитание тук са механите и ресторантите. И затова борбата между местните хора, и преди, и след избори е, кой ще привлече повече клиенти.\n\r\nАко се провеждаха избори за туристическа дестинация Мелник щеше да отиде поне на балотаж, шегуват се в градчето. И не са далеч от истината, защото забележителностите в района са десетки.", "date": "2019.10.27", "title": "Мелник няма да избира повече кмет"}
{"url": "https://www.dnes.bg/blizak-iztok/2019/10/27/bagdadi-pristignal-na-miastoto-na-akciiata-48-ch-po-rano.427552", "text": "Лидерът на терористичната групировка \"Ислямска държава\" Абу Бакр ал Багдади е пристигнал на мястото в Сирия, където според сведения е бил убит рано днес при операция на САЩ, около 48 часа по-рано, каза турски представител, цитиран от Ройтерс.\n\n\r\nТурската армия е знаела предварително за операцията на САЩ в сирийската провинция Идлиб, посочи още източникът, като добави, че Турция ще продължи да координира действията си на терен със \"съответните страни\".\r\n\r\nАмерикански представител, който говори при условие за анонимност, заяви по-рано пред Ройтерс, че Багдади е бил мишена на среднощната акция, но не можа да потвърди дали операцията е била успешна, посочва БТА.\r\n\r\n\r\n ", "date": "2019.10.27", "title": "Багдади пристигнал на мястото на акцията 48 ч. по-рано"}
{"url": "https://www.dnes.bg/world/2019/10/27/papata-neka-sprem-naraniavaneto-na-nashata-sestra-zemia.427553", "text": "Папа Франциск призова днес да се спре \"нанасянето на рани на нашите братя и на нашата сестра земя\", изразявайки съжаление при вида на \"обезобразеното лице на Амазония\", жертва на безмилостна експлоатация. Папата, цитиран от АФП, каза това по време на литургия за приключването на Синода на епископите, посветен на Амазония.\n\n\r\n\n\r\n\"Грешките от миналото не бяха достатъчни, за да се спре унищожаването на другите\", заяви светият отец в проповедта си пред 184 епископи и кардинали от Амазония. На службата присъстваха и десетки мисионери и представители на амазонски народи, предава БТА.\n                    \n                    \n                \n                \n                \n                \r\n\"Видяхме това в обезобразеното лице на Амазония\", допълни папа Франциск.\n\r\nТой заклейми хората, които възприемат другите като същества \"втора ръка\", които \"презират техните традиции, заличават тяхната история, окупират техните територии, узурпират тяхната собственост\".\n\r\nТези хора, които претендират за превъзходство, се превръщат в потисници и експлоататори, каза още папа Франциск. Тези християни ходят на литургия в неделя, но се грижат само за собствените си интереси. Нека не се мислим за превъзхождащи, нека не ставаме цинични и присмехулници, призова светият отец.\n\r\nПрипомняйки скромния живот на индианските племена в Амазония, той подчерта, че в очите на господ, \"бедните са пазителите на вратите към небето\".\n\r\nСпоред папата синодът е дал възможност да бъдат чути гласовете на бедните и да се замислим за техният несигурен живот, заплашен от ограбващите модели на развитие.", "date": "2019.10.27", "title": "Папата: Нека спрем нараняването на нашата сестра земя "}
{"url": "https://www.dnes.bg/index/2019/10/27/boiko-borisov-glasuva-za-tezi-koito-sa-postroili-metroto-parkovete.427557", "text": "\nПремиерът Бойко Борисов упражни правото си на глас преди минути  в Банкя. \n\r\n\"Гласувах за тези, които ще продължат да правят от \"Младост\" до \"Тракия\" южната дъга. За тези, които решиха кризата с боклука и направиха най-големия завод в Европа\", заяви премиерът. \n\r\nТой допълни, че гласът му е за онези, които са построили метрото, парковете и са вдигнали отново работещи фонтани в София. \n\r\n\"Тези, които направиха булевардите приветливи, нови. Всичко останало сме го гледали преди 10 години\", заяви премиерът. \n\r\nПремиерът заяви, че се надява на висока избирателна активност. \n                \n                \n                \r\n\"Хората сами решават съдбата си. Днес е много хубав празник за демокрацията. Какво по-хубаво от това да дадеш гласа си за тези, които считаш, че ще управляват добре\", посочи Борисов.\r\nТой отговори задочно на президента Румен Радев за избора на нов главен прокурор.\n\n\r\n\"Когато говориш за върховенство на закона трябва да го спазваш ти най-вече. Това не е ли агитация?\", запита премиерът. Той настоя, че президентът е изрекъл неистини и е подвел избирателите. \n\r\n\"Когато променяхме законите, ВСС беше от 24 човека. От тези 24 човека, 11 от тях са от парламентарната квота на парламента. От тях само 3 са от ГЕРБ, 3 от БСП и 2 от ДСП. Тоест, партиите, които избраха президента\", посочи Борисов. \n\r\n\"Аз няма да наруша върховенството на закона, той подведе избирателите в изборния ден, лъжейки избирателите. Той прехвърли много тънко проблема, йезуитски\", посочи премиерът. \n\r\nТой заяви, че не би коментирал темата, ако не беше запитан. \n\r\n ", "date": "2019.10.27", "title": "Бойко Борисов гласува за тези, които са построили метрото, парковете..."}
{"url": "https://www.dnes.bg/mestni-izbori-19/2019/10/27/patriarh-neofit-uprajni-pravoto-si-na-glas.427558", "text": "Негово светейшество българският патриарх и Софийски митрополит Неофит упражни правото си на глас в днешните избори за кметове и общински съветници. Това съобщиха от Българската патриаршия.\r\nПатриарх Неофит е гласувал в първа секционна избирателна комисия в Шесто основно училище \"Граф Игнатиев\" в София.\r\nПредстоятелят на Българската православна църква - Българска патриаршия е гласувал малко след Божествената литургия по повод на Седмата неделя след неделята подир Въздвижение. Патриархът е благопожелал успешен ден на трудещите се в секционната комисия, посочват от БПЦ.", "date": "2019.10.27", "title": "Патриарх Неофит упражни правото си на глас "}
{"url": "https://www.dnes.bg/mestni-izbori-19/2019/10/27/kaloian-pargov-glasuvah-za-promiana-na-stolicata.427556", "text": "„Гласувах за нова перспектива на столицата - властта е в ръцете на хората и нека гласуват свободно за своето бъдеще.“, това каза водачът на листата на \"БСП за България\" и лидер на партията Калоян Паргов, след като гласува на местните избори, предаде Агенция \"Фокус\". \n\n\r\n\n\r\nПаргов обърна внимание, че днес гражданите трябва да изберат кой да управлява Столична община, районите, селата и чие да бъде мнозинството, което да определя политиките в следващите четири години. \n                    \n                    \n                \n                \n                \n                \r\n\"За това е много важно, използвам възможността да призова хората да упражнят правото си на глас, защото властта е в техните ръце и те определят. Второ, гласувах за една промяна и за една нова перспектива за столицата, за едно бъдеще на София, което де доведе до едно по-високо качество на живот в София и на софиянци. За това гласувах\", подчерта Паргов. \n\r\nНа въпрос какви са неговите очаквани от днешния вот, лидерът на БСП - София заяви: \"Очакванията са ми софиянци да преодолеят страха, апатията, недоверието, че един вот може да бъде предрешен, купен, да бъде манипулиран и да излязат и да гласуват свободно за своето бъдеще\", изтъкна Паргов. \n\r\nПо думите му, когато това се случи резултатите ще бъдат по-различни от тези, които някои са наблюдавали през последните 10 години. \"Това ми е очакването и надеждата\", изтъкна още той.", "date": "2019.10.27", "title": "Калоян Паргов: Гласувах за промяна на столицата"}
{"url": "https://www.dnes.bg/blizak-iztok/2019/10/27/videokadri-ot-udara-pri-koito-bagdadi-e-bil-likvidiran.427541", "text": " \r\n \r\n \r\nКадри от адиоудара в Сирия, при който се предполага, че е бил унищожен лидерът на „Ислямска държава“, бяха публикувани в Twitter.\n\n\r\n                    \n                    \n                \n                \n                \n                Във видеото се виждат авиоударът и съоръжението, което е било разрушено през изминалата нощ в Бариша. По данни на местни информационни агенции Ал Багдади се е укривал там.\r\nПо-рано медии съобщиха, че САЩ са провели в Сирия спецоперация срещу лидера на ИД Абу Бакр ал Багдади, като той е бил ликвидиран. \n\r\nЗа момента информацията не е официално потвърдена.\n\r\nОт своя страна високопоставен източник от иракското разузнаване потвърди пред агенция INA съобщенията за ликвидирането на лидера на ИД, пише РИА Новости.\r\nКомандващият на въоръжената опозиционна коалиция \"Сирийски демократични сили\" (СДС) Мазлюм Абди каза днес, че кюрдите са причастни към операцията, в резултат на която, както се предполага, е бил ликвидиран главатарят на терористичната групировка \"Ислямска държава\" Абу Бакр ал Багдади, предаде ТАСС.\r\n\"Успехът на тази историческа операция е резултат от съвместната разузнавателна работа с американските партньори\", написа Абди в Тwitter.\r\nПреди часове американското списание \"Нюзуик\" съобщи, че Багдади е бил убит вчера при спецоперация в сирийската провинция Идлиб. Според списанието операцията е била проведена от Обединеното командване за спецоперации на Пентагона, след като били получени заслужаващи доверие разузнавателни сведения. \n\r\nПредставител на сухопътните сили на САЩ, информиран за резултатите от операцията, съобщил на \"Нюзуик\", че Багдади е ликвидиран. \n\r\nПресслужбата на Белия дом съобщи, че днес президентът Доналд Тръмп ще направи \"много важно съобщение\" в 13 ч. по Гринуич (15 ч. бълг. време).\n\r\nВерсии за ликвидирането на Багдади периодично се появяват в медиите от няколко години. Нито една от тях обаче да сега не е била официално потвърдена, отбелязва ТАСС.\r\n \r\n", "date": "2019.10.27", "title": "Видеокадри от удара, при който Багдади е бил ликвидиран "}
{"url": "https://www.dnes.bg/mestni-izbori-19/2019/10/27/niska-izbiratelna-aktivnost-v-golemite-gradove.427560", "text": "Избирателната активност в към 12.30 часа е 17,61 на сто, съобщи Полина Витанова, председател на общинската избирателна комисия. Към този час са гласували 187 445 души.\r\nАктивността на избирателите в  за всички 13 общини е средно 24,69 процента. Данните са събрани от ЦИК и са към 12,30 часа. Броят на гласувалите е 87 281 души. Имащите право на вот са общо 353 466 за цялата област. Към 12,30 часа най-малък е броят на гласувалите в община Бургас - 34 733 души или 19,19 процента. Най-активни са жителите на община Малко Търново. Там активността е 43,72 процента. Следва община Царево с 38,38 процента гласували и община Несебър с активност от 37,90 процента.\r\n                    \n                    \n                \n                \n                \n                Вобщина Бургас 19,19 процента от гласоподавателите са упражнили  правото си на вот към 12 часа, съобщиха от ОИК в морския град. Това означава, че до урните са отишли 34 733  души. В 336-те секции, разположени в община Бургас, могат да гласуват  180 977 души, като 657 от тях са дописани към основните списъци.\r\nИзбирателната активност в към 12.30 часа е 21,46 процента или своето право на глас са упражнили 122 483 избиратели, съобщиха от пресцентъра на Областна администрация - Пловдив. В Пловдив-град са гласували 49 051 гласоподаватели, 17,10 процента, като това е най-слабата избирателна активност в областта. Най-висока е избирателната активност в Пловдивска област в община Лъки - 39,48 на сто, или своя вот са пуснали 976 от общо 2 472-ма гласоподаватели. Висока е активността на избирателите и в община Брезово - 36,23 процента /1934 гласували/ и в Куклен - 34,64 /1953 гласували жители/.\r\nВ към 12.30 часа са упражнили своя вот 24.34 на сто от 110 023 граждани, които имат право на глас в местните избори, съобщиха от пресцентъра на областната администрация.\r\nНай-висока е избирателната активност в община Болярово, където пред урните са застанали 45.22 на сто от гласоподавателите. Над средната за областта е избирателната активност в общините Тунджа - 32.26 на сто, Стралджа - 30.34 на сто и Елхово - 25.79 на сто. Най-малко са гласувалите в Ямбол - 19.74 на сто, според обобщената информация от областната управа. \n\r\nИзбирателната активност в е 30.13 на сто, съобщиха от Областната администрация. По последни данни са гласували 32 178 души.\r\nНай-висока е избирателната активност в Ситовската община - 40.37 на сто. Над 30 на сто е избирателната активност в Алфатарската община - 37 на сто, Дуловската община - 36.61 на сто, Тутраканската община 33.6 на сто. В Главинишката община избирателната активност е 30 на сто. В Кайнарджанската община избирателната активност е 28.78 на сто, а в Силистренската - 28.47 на сто. Няма информация за сериозни инциденти и закононарушения.\r\nИзбирателната активност към 13 часа в достигна 28,04 на сто от общия брой имащи право на глас, съобщи говорителят на Общинската избирателна комисия /ОИК/ Красимир Колев. Към този час своя вот са упражнили 18 591 избиратели, уточни той. В сравнение с местните избори през 2015 година гласувалите към този час сега са с около 3 на сто повече.\r\nДва нови сигнала за предполагаеми нарушения на изборния процес са постъпили в ОИК-Враца през последните два часа. Единият е за агитация в социалните мрежи, който е оставен без уважение. Другият е, че кандидат за кмет на село Лиляче е присъствал в избирателната секция. Проверката е установила, че той е бил в секцията като избирател, който е упражнил правото си на глас и не се задържал в изборното място повече от необходимото, обясни говорителят на ОИК-Враца. Предстои комисията да се произнесе по сигналите с решения.\n\r\nИзбирателната активност вкъм 12.30 часа е надхвърлила 21 процента, съобщиха от ОИК. Имащите право на глас в изборите за местни органи на властта в общината са 100 446. В комисията са постъпили три жалби за нарушения, като две от тях са отхвърлени като неоснователни, а по третата са издадени указания към съответните секционни комисии.\r\nВ избирателната активност към 12.30 часа достигна 20 процента, съобщи зам. председателят на ОИК Йордан Симонски. Гласувалите до този момент на местните избори са 13 160. Изборният ден продължава, като обстановката е спокойна, допълни Симонски. В момента се проверява сигнал, че в благоевградското село Рилци е била заключената вратата на секционната избирателна комисия и хората не могат да гласуват.\r\nСутринта в ОИК е подаден сигнал срещу председателя на комисията, в който е посочено че при разговор с председателя на една от секционните комисия той е дал неправомерно указание за сканиране на беловата на непопълнен протокол. В ОИК - Благоевград е постъпило обяснение от страна на председателя на секционната комисия, цитиран в жалбата. В обяснението се посочва, че не са получавани подобни указания. Жалбата, както и обясненията по нея са пратени и до Централната избирателна комисия.\r\nИзбирателната активност в  към 13.00 часа е 23 процента, съобщиха от Общинската избирателна комисия. От 42 578 избиратели в общината своя вот са упражнили 9853 души. Най-висок процент избирателна активност е отчетен в село Тепава - 75 на сто, както и в селата Лешница и Изворче, съответно - 61 и 60 процента.\r\nВ община Ловеч има и една подвижна избирателна секция, за която са подадени 41 заявления от гласоподаватели. Общо СИК са 96, като има разкрити в затвора, многопрофилната болница, Държавната психиатрична болница, Дома за стари хора \"Върбовка\", Дома за възрастни хора с физически увреждания в с. Сливек. От ОИК - Ловеч заявиха, че изборният ден протича спокойно, без жалби и сигнали.\n\r\nВ  вече са гласували 26 220 избиратели, което е 22.7 на сто от имащите право на вот. Това съобщи председателят на ОИК Ярослав Димитров. Той поясни, че към този момент вече са иззети от секционните избирателни комисии /СИК/ сгрешените бланки-чернови за отразяване преброяването на преференциите. В секциите са предоставени нови бланки-чернови. Новите ще се ползват от СИК след приключване на изборния ден, подчерта Димитров. По думите му Общинската избирателна комисия е забранила да се ползват сгрешени бланки.\n\r\nВ  до 12,30ч. са упражнили вота си 28 392 души, което е 25,98 на сто от избирателите. Най-висока остава активността в община Земен, където до урните са отишли 1 004 души, или 44,5 на сто от гласоподавателите и в община Ковачевци - 44,07 на сто. В община Трън бюлетини са пуснали 32,75 на сто от имащите това право, в Брезник - 30,77 на сто и в Радомир - 25,97 на сто. Най-ниска е активността в община Перник - 19 716 души, или 24,4 процента. Въпреки това пред някои секции в най-големия пернишки квартал \"Изток\" вече има опашки от чакащи гласоподаватели.\r\nВ са дали вота си 25.99 на сто от 162 662 граждани, които имат право на глас в местните избори, съобщават от пресцентъра на областната администрация обобщените данни към 12.30 часа. Активността продължава да е най-висока в община Крушари, където са пуснали бюлетина 35.46 на сто от гласоподавателите. Над средната за областта е избирателната активност в Тервел - 33.46 на сто, Балчик - 31.80 на сто, Каварна - 31.08 на сто, Добричката община - 30.67 на сто, Генерал Тошево - 30.31 на сто. Най-нисък е делът на хората, гласували в Добрич - 20.36 на сто, и в Шабла - 25.56 на сто, според обобщената информация от областната управа. \r\n ", "date": "2019.10.27", "title": "Ниска избирателна активност в големите градове"}
{"url": "https://www.dnes.bg/index/2019/10/27/eltyn-djon-otmeni-koncert-ne-se-chuvstval-dobre.427561", "text": "Носителят на \"Грами\" Елтън Джон отмени концерт в Индианаполис поради заболяване, съобщи Контактмюзик.\r\nСедемдесет и две годишният певец и композитор направи изявлението си в Туитър и се извини на верните си фенове в Индиана. Наскоро почина майката на партньора му Дейвид Фърниш - Гладис.\r\nВ изявлението на сър Елтън Джон не се споменава за смъртта на Гладис Фърниш. Певецът съжалява, че не се чувства добре и поради тази причина не може да изнесе шоуто.\r\nКонцертът в Индианаполис ще бъде пренасрочен за месец март следващата година. Елтън Джон благодари на феновете за подкрепата.\r\nПо-рано този месец той разкри, че навремето партньорът му Дейвид Фърниш постъпил в клиника заради проблеми с алкохола, след като не успял да се справи със славата. Елтън Джон и Дейвид Фърниш се ожениха през 2014 г.\r\n                \n                \n                Приблизително по същото време Фърниш постъпил в клиника в Калифорния, защото не успял да се справи с проявения към живота му интерес. \"Винаги съм смятал, че Дейвид се потапя без притеснение в моя свят, но се оказа, че много неща, с които съм свикнал, го тревожат\", е написал певецът в автобиографичната си книга \"Аз\". Фърниш не обичал непрестанно да бъде сниман от фотографи, да е в центъра на медийното внимание и да говори публично на събития на фондацията на Елтън Джон за борба срещу СПИН.\r\n(БТА)", "date": "2019.10.27", "title": "Елтън Джон отмени концерт, не се чувствал добре "}
{"url": "https://www.dnes.bg/mestni-izbori-19/2019/10/27/daritkova-glasuvah-za-nadgrajdaneto-na-smolian.427563", "text": "Д-р Даниела Дариткова, председател на ПГ на ГЕРБ и общински ръководител на партийната структура в Смолян,  гласува в изборната секция на ОУ \"Проф. Асен Златаров“, кв. \"Райково\", в родния си град.\r\n\"Гласувах в подкрепа на силен екип от професионалисти, които ще работят Смолян да продължи устойчивото си развитие напред с още по-ускорени темпове\", заяви Дариткова, цитирана от ПП ГЕРБ.\r\n\"Областният град вече не е в режим на оцеляване, а в посока на надграждане. Гласувах за надграждането на Смолян. Макар днес да връщаме часовниците, не бива да връщаме времето назад“, подчерта д-р Дариткова. \r\n ", "date": "2019.10.27", "title": "Дариткова: Гласувах за надграждането на Смолян"}
{"url": "https://www.dnes.bg/snimka-na-denia/2019/10/27/vremeto-utre-slynchevo-i-toplo-do-24-gradusa.427564", "text": "В понеделник времето ще остане слънчево и топло. През нощта над по-голямата част от страната ще е ясно. След полунощ на места в низините в източната половина от страната и по поречието на Дунав отново ще се образува мъгла или ниска слоеста облачност.\r\nУтре ще е предимно слънчево, в източната половина от страната с разкъсана висока облачност. До обяд мъглите ще се разсеят и видимостта ще се подобри. Ще бъде почти тихо, в Дунавската равнина със слаб северозападен вятър.\r\nСпоред  минималните температури ще са от 1 до 6 градуса, максималните - между 19 и 24 градуса, по-ниски в районите с по-трайна мъгла.\r\n                \n                \n                Атмосферното налягане ще е близко до средното за октомври и ще продължи бавно да се понижава.\r\nПо Черноморието ще преобладава слънчево време, преди обяд на места с намалена видимост. Ще духа слаб предимно източен вятър. Максимални температури ще са в интервала 17-20 градуса. Температурата на морската вода е 19-20 градуса. Вълнението на морето ще е 1-2 бала.\r\nНад планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 18 градуса, на 2000 метра - около 11 градуса.\r\nВъв вторник все още промяна на времето не се очаква. Ще остане топло за сезона, в повечето райони - и слънчево, само на отделни места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. В Дунавската равнина ще се появи слаб северозападен вятър, а над страната - и разкъсана висока облачност. Максималните температури ще са над 20 градуса, сутрешните ще са без особена промяна.\r\nПрез нощта срещу сряда облачността ще се увеличи, на места в Северна България ще превали слаб дъжд. Вятърът навсякъде ще се ориентира от северозапад и ще се усили. С него ще започне да нахлува студен въздух. В сряда ще преобладава облачно време, на места с превалявания от дъжд. Вятърът ще се ориентира от изток-североизток и ще бъде умерен. Температурите ще продължат да се понижават, като в североизточните райони максималните ще останат под 10 градуса, в останалата част от страната ще бъдат между 12 и 17 градуса. \r\n ", "date": "2019.10.27", "title": "Времето утре: Слънчево и топло,  до 24 градуса "}
{"url": "https://www.dnes.bg/mestni-izbori-19/2019/10/27/bylgarinyt-viarval-na-politicite-si-poveche-otkolkoto-drugade.427526", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Важно е да се гласува, защото ние определяме ландшафта около нас особено на местните избори. Нашият глас трябва да определи какви политики ще се водят в отрязъка от 4 години, коментира политологът Мария Пиргова пред Bulgaria ON AIR.\n\r\nСпоред нея кандидат-кметовете и общинските съветници не са представили конкретни намерения, но е имало и конкретика в някои обещания.\r\nНа местните избори печели този, който дава конкретни програми за това как ще се справи с едно общинско предприятие, как откликва кандидатът на протести свързани с пътища, дупки, затворени кръстовища, смята политологът.\n                    \n                    \n                \n                \n                \n                \r\nСпоред Пиргова българският гражданин жали политиците, докато напрежението не стигне докрай. \n\r\n\"Жали ги в смисъл оттук няма пари, оттам няма пари. Вярва им повече, отколкото се вярва в другите демокрации и е склонен да оправдава това, че нещо не може да се случи\", изтъкна експертът в изборното студио \"Голямото наместване\".\n\r\nТя изрази мнение, че ако гражданите се почувстват неуспели на изборите, ще излязат на улицата, защото пределът им е дошъл. \n\r\nПолитологът коментира още, че за за да се изгради дори един мост, трябва да има непартийна подкрепа и хората да се сплотяват, а тази подкрепа липсва.\n\r\n\"Много страхове се разпространяват. Българинът е склонен да вярва на слухове, още повече в сферата на фалшивите новини. Той иска да му обещаят, иска да бъде важен поне за няколко дни в предизборната кампания\", коментира Пиргова. \n\r\nТя уточни, че това не значи, че сме елементарни.\n\r\n\"Вашият глас означава възможност. Вашият глас означва нещо друго напред. Не трябва да бъдем толкова критични. Хората не вярват, че нещо зависи от техния глас, но въпреки всичко трябва да отидат да гласуват\", заяви политологът.\r\n", "date": "2019.10.27", "title": "Българинът вярвал на политиците си повече, отколкото другаде "}
{"url": "https://www.dnes.bg/mestni-izbori-19/2019/10/27/arestuvan-fotoreporter-zaradi-otraziavane-na-izborite.427566", "text": "Фоторепортерът Иван Григоров е бил задържан в полицията заради отразяването на общинските избори в столичния кв. \"Люлин\", съобщи агенция \"Булфото\". \r\n\r\nТой е правел стандартните снимки на гласуващи в секцията. Легитимирал се е и е бил допуснат от охраняващите полицаи. \r\n\r\nСнимането на гласуващите е с тяхно съгласие, те са съседи и приятели на фоторепортера. \r\n\r\nШефката на секцията Нина Димова обаче е решила, че той не спазва закона, вдигнала е скандал и е поискала той да бъде арестуван. \r\n\r\nГригоров е освободен и с върната техника, след подписване на протокол какво е заснел.\r\n\r\n\r\nИван Григоров е един от доайените на фоторепортерската гилдия, фотожурналист с голям авторитет.", "date": "2019.10.27", "title": "Арестуван фоторепортер заради... отразяване на изборите"}
{"url": "https://www.dnes.bg/mestni-izbori-19/2019/10/27/portnih-prizova-neka-ne-vryshtame-varna-godini-nazad.427567", "text": "Кметът на Варна Иван Портних и водач на листата на ГЕРБ гласува в 12 ч. в секция в курорта \"Златни пясъци\", съобщи Булфото.\r\n\"Гласувах за развитието на Варна! Днес върнахме часовниците с един час, но нека не връщаме Варна години назад! Нека продължим да работим все така упорито за нашия град - с нови проекти и добри идеи за децата, за младите хора, за всеки варненец. Затова е важно всеки да гласува, независимо от социологии и слухове”, каза Портних.\r\nТой допълни, че варненци винаги са били активни хора, с лично мнение и гражданска позиция. \"Вярвам, че и днес ще докажат, че могат да решават сами съдбата на своя град за следващите 4 години. Гласувайте!”, призова Иван Портних.\r\n ", "date": "2019.10.27", "title": "Портних призова: Нека не връщаме Варна години назад!"}
{"url": "https://www.dnes.bg/index/2019/10/27/kmetyt-na-tryn-rekordior-36-godini-na-goreshtiia-stol.427568", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез 1984 година командироват Явор Говедаров в село Трън. От тогава до днес, той е кмет на малкото родопско селце.\r\nВече 36 години или 13 мандата Явор Говедаров е на кметския стол, а кметството се е превърнало в негов втори дом.\r\n“През 1984 година ме командироваха тук, имаше избори, но имаше само по един кандидат и нямаше бюлетини за гласуване. Станах кмет на Трън и оттогава съм постоянно на работа в този кабинет\", разказва Явор Говедаров пред .\r\nВ селото има 1000 жители, работещо училище и нулева безработица. Но кмета рекордьор е категоричен – кметският стол не винаги е бил удобен.\r\n                \n                \n                \"Отговорността е много голяма, ако реши човек да си гледа работата. Всичко, което е станало в Търън, почти е минало през ръцете ми. Аз съм открит човек и дали ще ме събудят в един или два часа през нощта заради семеен проблем или защото някой се е напил и се е скарал, не ме е притеснявало\" казва Говедаров.\r\n„Намирам утеха в това нещо да работя за хората – може би това ми е било призванието, щом толкова години ме търпят\", споделя Говедаров. Няма човек в селото, който кмета да не познава. А когато може си почива като ловува. \r\n„Те са много сходни между другото... ловът и властта. Големите риби са във властта“, казва той.\r\nВъв властта има място за въображение, признава Говедаров. Така се ражда идеята за седнал полицай, който плаши селските джигити. Причудливото устройство свършило перфектна работа.\r\nОбещал е на себе си, че ако спечели и тези избори, ще седне в стола на кмета за последен манадат. И не крие рецептата за оцеляване във властта.\r\n\"Трябва да бъдеш кмет на цялото население - без злоба, без завист, без тези неща, които да те тормозят теб\", споделя кметът рекордьор.  \r\n ", "date": "2019.10.27", "title": "Кметът на Трън – рекордьор. 36 години на горещия стол!"}
{"url": "https://www.dnes.bg/obshtestvo/2019/10/27/izvyrshiha-pyrva-belodrobna-transplantaciia-v-bylgariia.427569", "text": "Първата белодробна трансплантация у нас беше извършена от екип на Университетска болница “Лозенец”, съобщиха от Министерството на здравеопазването. \n\nСложната интервенция бе ръководена от д-р Игор Тодораке от университетската болница в Хановер и проф. д-р Любомир Спасов. \r\n\r\nТрансплантацията е започнала към 22.30 на 26.10.2019г. и е приключила към 4.30 часа тази сутрин. През цялото време министър Ананиев е получавал информация за хода на трансплантацията.\r\n\r\nРецепиент е 70-годишен мъж с крайна степен на белодробна недостатъчност поради белодробна фиброза. В момента пациентът се намира в реанимация.", "date": "2019.10.27", "title": "Извършиха първа белодробна трансплантация в България"}
{"url": "https://www.dnes.bg/mestni-izbori-19/2019/10/27/levon-hamparcumian-ne-e-viarno-che-ne-jiveem-dobre.427513", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Според Левон Хампарцумян, ако не гласуваш, нямаш право после да мрънкаш.\n\r\n\r\n\"Кампанията за съжаление мина без конкретика, а популизмът беше в повече. Българинът трябва да знае, че всичко зависи от него. И не е вярно, че не живеем добре\", заяви той в ефира на . \r\n\r\nПо думите му е важно с кои страни се съпоставяме. Той изрази мнение, че и ние сме били в клуба на богатите.", "date": "2019.10.27", "title": "Левон Хампарцумян: Не е вярно, че не живеем добре!"}
{"url": "https://www.dnes.bg/zvezdi/2019/10/27/silikonkata-paulina-aut-ot-fermata-krasi-tyji.427520", "text": "Оспорвана женска битка във \"Фермата\" повиши градусите сред участници и зрители. Елизабет Илчева надви българката с никарагуанска кръв Паулина Ванегас с 10:5, като битката бе белязана от сълзи и обезболяващи инжекции.\n\r\nСиликонката Паулина се сбогува с любимия си Краси Джунов, с когото завъртяха любов на къра. Бети не остана безучастна и прегърна фермерските Ромео и Жулиета и се извини, че ги разделя.\n\r\n\"Поли може да е шумна, да е първична, да е мръсница, но тя е слънцето на тази \"Ферма\" и без нея няма да ни е толкова забавно! Извинявай за всичката болка, която преживя! Ти си супер яка и нямам търпение да излезем и да пием коктейли заедно!\", заяви Елизабет, докато се радваше на дамаджаната с вино.\n                    \n                    \n                \n                \n                \n                \r\nВанегас пък заяви със задоволство, че е успяла да промени мнението на съотборниците си, които бяха шокирани от нейната визитка на момиче, издържащо се от секс. \n\r\n\"Научих, че мога да не спя, да доя, докоснах се до фолклора. Намерих любов, щастлива съм!\", заяви тя.", "date": "2019.10.27", "title": "Силиконката Паулина аут от \"Фермата\", Краси тъжи"}
{"url": "https://www.dnes.bg/mestni-izbori-19/2019/10/27/boris-bonev-glasuvah-za-promiana-ot-dokazani-hora.427518", "text": "\n\r\nНезависимият кандидат за кмет на столицата Борис Бонев пусна бюлетина тази сутрин в 35-то ОУ \"Добри Войников. \r\n\r\nТой заяви, че е гласувал за истинска промяна. \r\n\r\n\"За промяна, донесена от млади, от независими, доказани хора, които искат градът да не тъпче на едно място, а да прави смели крачки напред. Искам София да стане град, в който живеем с огромна любов, работим и се развиваме\", каза той.\r\n\r\nБорис Бонев призова всички да гласуват, без да се подлъгват по партийни манипулации и интриги. \r\n\r\n\"Защото в крайна сметка глас за най-големия не струва, ако и най-големия не струва\", заяви Бонев.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.27", "title": "Борис Бонев: Гласувах за промяна от доказани хора"}
{"url": "https://www.dnes.bg/mestni-izbori-19/2019/10/27/ochakvaniia-izbiratelnata-aktivnost-v-sofiia-shte-e-nad-55.427519", "text": "В София очакваме избирателна активност над 55%. Това каза Анастас Стефанов от агенция „Тренд” в ефира на NOVA. \n\r\n\r\nСветлин Тачев от „Галъп” пък коментира, че местният вот е най-близо до хората. \r\n„Този вот е мажоритарен. Понякога се надскачат партийните симпатии и се гласува за личност. Традиционно българите решават за кого да гласуват в последната седмица преди изборите”, допълни Тачев.\r\n\r\nСпециалистите подчертаха, че е трудно да се прогнозира колко точно гласоподаватели ще отидат до урните, но тенденцията показва, че през изминалите години има покачване на броя им.", "date": "2019.10.27", "title": "Очаквания: Избирателната активност в София ще е над 55%"}
{"url": "https://www.dnes.bg/mestni-izbori-19/2019/10/27/kalin-terziiski-dori-piianicite-govoriat-za-politika.427516", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Аз ще гласувам. Никога не съм пропускал, призовавам всички да упражнят правото си\", заяви Калин Терзийски в ефира на . \n\n\n\r\nСпоред него проблемът в обществото ни е алчността и това, че никога не сме доволни. \n\r\n\"Не може да ни вълнува само \"имането\". Това е, защото не сме достатъчно вярващи\", заяви той.\n\r\n„Хората са доста силно политизирани. Дори пияниците по градинките говорят изключително и само за политика. Обществото ни е такова от 150 години, Алеко Константинов е убит от политизирани селяни, а Гео Милев заради поема, която е била приета като политически призив за бунт. Много наши писатели и поети са загинали заради нашата политизираност и свирепост.“, категоричен е писателят. \n                    \n                    \n                \n                \n                \n                \r\n„Българите не са християтни и това е довело до нашата крайна политизираност“, категоричен е Терзийски.", "date": "2019.10.27", "title": "Калин Терзийски: Дори пияниците говорят за политика "}
{"url": "https://www.dnes.bg/mestni-izbori-19/2019/10/27/volen-siderov-glasuvah-sofiia-da-se-upravliava-ot-myj.427525", "text": "Гласувах за това най-после София да има за кмет мъж, заяви Волен Сидеров, след като упражни своето право на вот.\r\n\r\n\"Гласувах за човек, който може решително да свърши няколко от най-важните неща. Да се справи с тези, които тровят децата ни – наркодилърите, те ще бъдат смазани при моето управление. Да се върнат парите на софиянци при тях, в техни ръце, а не да отиват при олигарсите. 700 милиона лева трябва да отидат към кварталите, така че да имаме безплатен транспорт за пенсионери, инвалиди и ученици. Разбира се, гей парадите да бъдат забранени при моето управление\", каза лидерът на \"Атака\".\r\n\r\n\"Гласувах за ред и сигурност в целия град. Гласувах за прозрачност - как се харчат близо 2 млрд. лв. всяка година. Подадох оставка от НС, защото така се прави, така е честно. Когато отиваш на една битка, трябва да напуснеш сегашния си пост, аз го направих категорично и окончателно. Няма да се върна в Народното събрание\", допълни Сидеров.", "date": "2019.10.27", "title": "Волен Сидеров: Гласувах София да се управлява от мъж!"}
{"url": "https://www.dnes.bg/mestni-izbori-19/2019/10/27/fandykova-sled-vota-glasuvah-za-grada-koito-obicham.427524", "text": "\nЙорданка Фандъкова, сегашният градоначалник и кандидат за поста, подаде своя глас в надпреварата за кмет на София. \r\n\r\n\"Гласувах за града, който обичам. Виждам, че хората излизат. Днес е чудесен ден, надявам се повече хора да упражнят своето право на глас. Все още София има нужда от много много работа\", заяви тя, след като гласува.\r\n                     \r\n\"Гласувах за това София да продължи да се развива. Да не се подлагат на риск големите проекти на града, те се нуждаят от последователност, опит, а не от експерименти\", заяви Фандъкова.", "date": "2019.10.27", "title": "Фандъкова след вота: Гласувах за града, който обичам!"}
{"url": "https://www.dnes.bg/rusia/2019/10/27/tri-deca-jertva-na-pojar-v-riazanska-oblast-v-rusiia.427523", "text": "Три деца са загинали при пожар в жилищна постройка в село Сановка в Рязанска област. \r\n\r\nПо случая е образувано наказателно дело, съобщи на сайта си районното следствено управление, цитирано от ТАСС.\r\n\r\nПожарът е избухнал през изминалата нощ и след като е бил изгасен, са открити телата на три деца - на две момичета, родени през 2015-а и 2019-година, и на техния брат, роден през 2018 година. \r\n/БТА/\r\n ", "date": "2019.10.27", "title": "Три деца жертва на пожар в Рязанска област в Русия"}
{"url": "https://www.dnes.bg/mestni-izbori-19/2019/10/27/mareshki-ochakva-volia-da-vzeme-mesta-v-povecheto-os.427527", "text": "Единствената промяна, която очаквам е, че партия \"Воля\" ще има представители в Общинските съвети във всички областни градове и в доста по-малки общини. \r\n\r\nТова каза днес след като упражни правото си на глас в 175 секция във Варна зам.-председателят на парламента и лидер на Воля Веселин Марешки.\r\n\r\n\"В ранните сутрешни часове завъртяхме стрелките на часовниците назад и нека това да е последното нещо, което днес сме завъртели назад, и с хубавия ден, който започва, да завъртим колелата на развитието на България в правилната посока, каза още той. \r\n\r\n\"Българският народ го заслужава и за това гласувах аз\", обобщи лидерът на Воля.", "date": "2019.10.27", "title": "Марешки очаква \"Воля\" да вземе места в повечето ОС"}
{"url": "https://www.dnes.bg/mestni-izbori-19/2019/10/27/dosega-nad-30-signala-za-narusheniia-v-izborniia-den-kym-cik.427528", "text": "Над 30 сигнала за нарушения са постъпили в ЦИК от началото на изборния ден. Те обаче не са съществени, каза говорителят на комисията Александър Андреев.\n\n\r\nСред сигналите са за неявили се членове на секционни комисии, които обаче са били заменени с резервни.\n\r\nДруг сигнал е за агитация в деня за размисъл във Facebook. Според него депутат агитирал в социалната мрежа за кандидат за кмет в Гоце Делчев. ЦИК обаче прие сигналът само за сведение, тъй като социалните мрежи като Facebook не подлежат на регулация. \n\r\nЛидер на партия пък се оплаква, че номерът на формацията му е грешно изписан на информационните табла, които са поставени пред секциите в Севлиево. Предприети са действия и таблата ще бъдат подменени.\n                    \n                    \n                \n                \n                \n                \r\nСпешно се печатат нови протоколи за ОИК - София. Причината е, че в първия вариант не са били изписани имената на всички 41 членове на комисията. По време на заседанието на ЦИК стана ясно, че е създадена организация протоколите да бъдат отпечатани до 12 ч.", "date": "2019.10.27", "title": "Досега: Над 30 сигнала за нарушения в изборния ден към ЦИК "}
{"url": "https://www.dnes.bg/mestni-izbori-19/2019/10/27/6-4-sa-otishli-do-urnite-v-sofiia-do-10-ch-kak-e-v-stranata.427530", "text": "Излязоха данните за избирателната активност в някои от областните градове към 10.00 часа. 6,4% от имащите право на глас в са отишли до урните. До 10 ч правото си на глас са упражнили 68 147 софиянци, съобщиха от ОИК - София.\n\r\nНай-много са гласували в Банкя - 11,11%, или 1092-ма от имащите право на глас там. Следващите по активност в столицата са живеещите в район \"Нови Искър\". Там до 10 ч са гласували 2127 души, или 9,37% от имащите право на глас.\r\nНай-ниска е избирателната активност в \"Подуяне\" - 4,34% и в район \"Сердика\" - 5,33%.\n\r\nДнес в столицата са отворени над 1600 секции. Софиянци избират между 20 кандидати за кмет на столицата, 343-ма кандидати за кметове на 24-те района и 93-ма кандидати за кметове на 32 кметства. За общински съветници пък изборът е между 34 кандидатски листи.\r\n                    \n                    \n                \n                \n                \n                В община по данни на Общинската избирателна комисия са гласували 4,96 процента от избирателите. Общият брой на гласувалите е 8959 души. Правото си на вот днес могат да упражнят 180 591 избиратели в 336 секции. Всички те бяха отворени тази сутрин, като в 10 от тях се е наложила замяна на членове и председатели заради неявяване, съобщи БТА.\n\r\nИзбирателите в Царево са най-активни от област Бургас. До момента правото си на вот там са упражнили 17,35 процента от гласоподавателите по данни на областна администрация. Веднага след това се нарежда община Малко Търново с активност от 17,03 процента. Несебър е на трето място с 15,27 на сто активност.\n\r\nОбщо за областта процентът на гласувалите до 10 часа сутринта е 8,49% или 29 988 души. Най-ниска активност засега е отчетена в община Бургас - 4,96. Имащите право на вот днес в област Бургас са 352 798 души.\r\nВ община към 10.00 часа избирателната активност е 9,29 процента, съобщи председателят на Общинската избирателна комисия Павел Петков. От имащите право на глас 56 760 избиратели, са гласували 5272-ма. Избирателната активност е почти еднаква в процентно изражение, както първия тур на местните избори през 2015 година, уточни Петков. \n\r\nАктивността на избирателите във вота за местната власт в е 7.98% към 10 часа, съобщиха от общината. Досега са пуснали бюлетина 6351 граждани от имащите общо право на глас 79 539 души.\n\r\nВ Добрич надпреварата за кметския пост е между деветима претенденти. За 41-местния общински съвет се състезават 278 кандидати от 15 партии и коалиции.\n\r\nВ до 10 часа са гласували 3444 избиратели от общо 55 245 души с право на глас, съобщиха от Общинската избирателна комисия. Малко над 7 на сто е процентът на гласувалите. Нарушения на обществения ред и на избирателния закон не е имало, изборният ден преминава делово и спокойно, уточниха от ОИК.\r\nВ община избирателната активност към 10 часа е 8.90 процента, като са гласували 9125 души, съобщи говорителят на Общинската избирателна комисия /ОИК/ - Сливен Стелли Стефанова.\r\nВ община Твърдица към същия час са гласували 1336 души или 12.05%, в община Котел са гласували 2130 души или 13.77 на сто, а в община  3145 или 9.97%.\r\nОбщо 161 388 са избирателите в Сливенска област, които имат право на глас в изборите за кметове и общински съветници на 27 октомври, съобщиха от областната администрация. Те са разпределени по следния начин - община Сливен - 102 632 избиратели, община Нова Загора - 31 554, община Котел - 16 121, община Твърдица - 11 082.\n\r\nИзбирателната активност към 10 часа в община е 10,35 процента, съобщи ОИК. Абсолютният брой на гласувалите според извадката е 8175 души от 78 986 имащи право на глас.\n\r\nНад 530 полицейски служители следят за спокойствието и реда днес на територията на област Хасково, съобщи междувременно ОД на МВР. Няма регистрирани нарушения на обществения ред преди началото на изборния ден. Охраната на изборните помещения е протекла нормално. Секционните помещения и съдържащите се в тях материали тази сутрин са били предадени на избирателните комисии. За осигуряване на охраната по секциите са били ангажирани 471 полицейски служители.\n\r\nОт началото на седмицата на територията на областта звената \"Български документи за самоличност\" са издали 50 удостоверения, уточняват още от дирекцията на МВР. От тях 23 са в Хасково, 12 в Свиленград, 8 в Димитровград, 6 в Харманли и 1 в Тополовград.\n\r\nВ община  до 10.00 часа са гласували 5926 гласоподаватели от имащите право на глас 70 858 души, каза за БТА председателят на Общинската избирателна комисия Десислава Йонкова.\n\r\nКандидатите, от които великотърновци ще си избират кмет, са шест, населените места, в които ще се проведе избор за кмет на кметства са 13. Общо кандидатите за кметове на кметства са 31. Листите за общински съветници, които са регистрирани за участие в местните избори, са 17, а кандидатите в тях са 262.\r\nВ община малко над осем процента от избирателите са упражнили правото си на глас до 10.00 часа. Това съобщи председателят на ОИК Георги Добрев. Общият брой на гласоподавателите е около 101 000. Разкрити са 151 избирателни секции. В комисията е постъпила една жалба от политическа партия. Прави се проверка на място и предстои да се вземе решение, посочи Добрев.\r\nАктивността на избирателите в днешния вот за местна власт в към 10 часа е 7.98 на сто, съобщиха председателят на Общинската избирателна комисия Екатерина Янева. Досега са гласували 5091 граждани от имащите право на глас 63 770 души. В община Ямбол за кметския пост се надпреварват деветима кандидати, а за 37-местния Общински съвет - 255 кандидати от 17 партии\r\n.", "date": "2019.10.27", "title": "6,4% са отишли до урните в София до 10 ч., как е в страната?"}
{"url": "https://www.dnes.bg/mestni-izbori-19/2019/10/27/rumen-radev-samo-masov-vot-shte-obezsmisli-manipulaciite-na-izborite.427531", "text": "\"Гласувам с очакването София да се развива като столица на страната, като град в интерес на своите граждани, в който те живеят спокойно и сигурно, в който публичните средства се харчат прозрачно и ефективно, обществените услуги са качествени, а градоустройство е в хармония с природата.\" Това заяви пред журналисти президента Румен Радев след като упражни правото си на вот.\r\nТой призова всички българи да гласуват днес и \"да не оставят някой да друг да определя бъдещето вместо тях, защото само масовият вот може да обезсмисли всякакви опити за манипулация на тези избори.\" \r\nЗапитан за избора на Гешев за Главен прокурор, той отговори: \"Мисля, че това не е тема на днешния ден. Местните избори са изключително важни и за това трябва да осигурим те да протекат спокойно, без никакви външни влияния и вмешателства.\"\r\n                    \n                    \n                \n                \n                \n                Президентът беше категоричен, че ще реши дали да подпише указа за назначаването на новия главен прокурор без да се поддава на натиск от която и да е страна.\r\nНа думите на Бойко Борисов, че избора на Гешев ще \"се залепи на президента Радев, не на него\", държавния глава заяви:  \"Няма изненада в думите на премиера. Това е пореден опит на Борисов да прехвърли неговата отговорност на някой друг. Всички знаят, че не президентът номинира и избира главния прокурор във Висшия съдебен съвет. И точно там Борисов има огромно влияние. Но избяга от отговорност за гласа на хората, които от изпрати във Висши съдебен съвет. Той избяга от отговорнст и в лицето на своя министръ на правосъдието, който имаше правото и според мен задължението да издигне втори кандидат.\" \n\r\n\"Изборът не се върши от президента. Нека никой не вменява на президента номинации и избори\", заяви Радев и отсече: \"Ще взема решение в обозрим срок.\"\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.27", "title": "Румен Радев: Само масов вот ще обезсмисли манипулациите на изборите"}
{"url": "https://www.dnes.bg/stranata/2019/10/27/krasen-kralev-pred-urnite-viarvam-v-mydrostta-na-varnenci.427534", "text": "Министърът на младежта и спорта Красен Кралев упражни правото си на град във Варна. \r\n\r\n\"Гласувах рано сутринта, защото искам да дам пример и да призова моите съграждани също да упражнят демократичното си правото на глас. Всеки глас има значение\", написа той във Facebook. \r\n\r\nПрез последните години във Варна бяха извършени много инвестиции, чиято стойност надминава 1 милиард, и които промениха изцяло облика на града, допълни още той. \r\n\r\n\"Знам, че на мнозинството от варненци това им харесва и аз се съобразявам с тяхното мнение. Подкрепих кандидата, за когото знам, че ще работи за нашия град\", заяви министърът на спорта. \r\n\r\nТой допълни, че е сигурен, че всеки, който обича Варна, ще направи правилния избор днес. Вярвам в мъдростта на варненци, допълни Красен Кралев.", "date": "2019.10.27", "title": "Красен Кралев пред урните: Вярвам в мъдростта на варненци!"}
{"url": "https://www.dnes.bg/blizak-iztok/2019/10/27/kadirov-za-bagdadi-az-te-syzdadoh-az-i-shte-te-ubiia.427533", "text": "Ликвидирането на главатаря на терористичната групировка \"Ислямска държава\" (ИД) Абу Бакр ал Багдади едва ли ще промени нещо, ако в света продължават \"да делят терористите на добри и лоши\", каза лидерът на руската кавказка република Чечения Рамзан Кадиров, цитиран от ТАСС.\n\r\nТака той коментира съобщенията, че Ал Багдади вероятно е бил убит при военна операция на САЩ в североизточна Сирия.\n\r\n\"Абу Бакр отново е убит? Припомням си думите на Тарас Булба, казани на сина му Андрий: \"Аз те създадох, аз и ще те убия!\", написа Кадиров в социалната мрежа Телеграм.\n\r\nЧеченският президент напомни, че терористичната групировка Ал Кайда продължава да съществува въпреки ликвидирането на лидера й Осама бин Ладен през 2011 година. \r\n                    \n                    \n                \n                \n                \n                \"Смъртта на Ал Багдади едва ли променя нещо, ако терористите бъдат делени на добри и лоши. Важното е Сирия да бъде напълно прочистена от ИД\", добави Кадиров.\n\r\nПубликации за ликвидирането на Ал Багдади периодично се появяват в медиите от няколко години. Нито една от тях обаче да сега не е била официално потвърдена, отбелязва ТАСС, цитирана от БТА.\r\n ", "date": "2019.10.27", "title": "Кадиров за Багдади: \"Аз те създадох, аз и ще те убия!\""}
{"url": "https://www.dnes.bg/mestni-izbori-19/2019/10/27/valeri-simeonov-ot-burgas-glasuvam-za-istinskite-patrioti.427535", "text": "Лидерът на НФСБ Валери Симеонов гласува за промяна в Бургас, а и в цяла България.\r\nТова заяви той малко след като упражни правото си на вот в ОУ \"Найден Геров\" в комплекс \"Меден Рудник\" в морския град, съобщи БТА.\r\nСимеонов добави, че е гласувал за истинските патриоти, които имат волята и енергията да направят промяна към по-добро и за тези, които знаят как да решават проблемите без да ги замитат.", "date": "2019.10.27", "title": "Валери Симеонов от Бургас: Гласувам за истинските патриоти!"}
{"url": "https://www.dnes.bg/mestni-izbori-19/2019/10/27/cacarov-57-dosydebni-proizvodstva-svyrzani-s-izborite.427532", "text": "По последни данни, към 18,00 часа на 26 октомври, са образувани общо 57 досъдебни производства за престъпления, свързани с изборния процес. От тях 39 са за престъпления против политическите права на гражданите, останалите 18 са за други, но при всички случаи са свързани с изборния процес или престъпления, извършени от лица с имунитет. Това каза в Пловдив главният прокурор Сотир Цацаров, след като упражни правото си на глас.\r\nОт образуваните 57 досъдебни производства, девет се разследват като бързи производства, а останалите по общия ред, уточни Цацаров. Те се намират в районни прокуратури, като най-много - 5, са в Софийска градска прокуратура, по три са в Бяла Слатина, Дупница, РП Пловдив и Плевен и по две в Горна Оряховица, Карнобат, Софийска районна, РП Царево. По данни на Сотир Цацаров до момента обвинения са повдигнати на 10 лица, три досъдебни производства са прекратени, по 690 преписки се извършват проверки, като по 399 от тях са постановени откази. Двайсет и девет са изпратени по компетентност на други органи и основно това са избирателните комисии, тъй като касаят нарушения в реда на агитация и по 202 преписки, и в момента прокуратурите в страната извършват проверки, подчерта главният прокурор. До момента са снети имунитети на 9 души, кандидати за кметове и общински съветници, отделно има още 5 предложения за това, като не всички са свързани с изборите.\r\n                    \n                    \n                \n                \n                \n                Сотир Цацаров направи сравнение с местните избори от 2015 година, когато е имало 101 досъдебни производства и 1255 преписки, от които по 813 е постановен отказ. Относно евроизборите каза, че са били най-спокойни от тази гледна точка с 27 досъдебни производства, от които са внесени в съда 11 дела с обвинителен акт в съда с един осъден реално на 6 месеца лишаване от свобода, 6 лица са с условни присъди, един на пробация и един е с налагане на административно наказание.\r\nПо думите на Цацаров схемите за купуване на гласове са същите от гледна точка на предлаганите облаги - заплащане в пари или в пакети с продукти. Различното сега е, че намаляват случаите, в които се подхожда пряко към избирателя за купуването на глас му и се работи с посредници, които разполагат с голям паричен ресурс, добави главният прокурор. До момента, с разрешение на ЦИК, са арестувани 4 лица и това са по досъдебното производство, което касае Несебър.", "date": "2019.10.27", "title": "Цацаров: 57 досъдебни производства свързани с изборите"}
{"url": "https://www.dnes.bg/mestni-izbori-19/2019/10/27/obratnoto-broene-zapochna-izbirame-kmetove-i-obshtinski-syvetnici.426273", "text": "Време е да отидем до урните и да изберем кой ще ни управлява през следващите четири години. \n\r\nЦял месец мераклиите за кметове и общински съветници по места убеждаваха, че са по-добри от опонентите си и ще направят всичко за развитието на града или селото, което искат да управляват.\n\r\nМестните избори в България през тази година са редовни. Те ще определят кои ще са кметовете и съветниците в общо 265-те общини в България. Броят на избирателите в предварителните списъци за гласуване е 6 227 901 души. \n\r\n66 партии, коалиции и независими кандидати се впуснаха в битката на местни вот. \n\r\nКандидатите за кметския стол са над 12 000, а за общински съветници - 29 493.\r\n                    \n                    \n                \n                \n                \n                За кметове на общини  се борят 1254, за кметове на кметства - 5041, за райони - 463 и за кметства само с един кандидат - 392-ма. Общини, за които има само един кмет за община - петима.\n\r\nНай-много са кандидатите за градоначалник на София - цели 20, следвани от тези в Пловдив, които са 14, Благоевград и Шумен - по 13.\n\r\nВ столицата основните опоненти са досегашният кмет Йорданка Фандъкова от ГЕРБ, която се бори за нов мандат, ексомбудсманът Мая Манолова, издигната от инициативен комитет, но и подкрепена от БСП и някои десни формации, кандидатът на ВМРО Ангел Джамбазки, на Демократична България Борислав Игнатов, на сдружението \"Спаси София\" Борис Бонев. \n\r\nСпоред социологическите проучвания битката ще е силно оспорвана, като съвсем малко гласове делят Фандъкова и Манолова. \n\r\nВ Пловдив основните претенденти са Здравко Димитров от ГЕРБ и Славчо Атанасов от ВМРО. \n\r\nВ София, Пловдив и Варна освен кметове на общини се избират и кметове на райони, както и общински съветници. Там, където има балотажи, т.е. няма избран кмет с над 50% от валидните гласове на първия тур, те ще се проведат на 3 ноември, на втори тур. \n\r\nВ 397 кметства има само по един кандидат за кмет, но избори там все пак ще има. \n\r\nТрадиционно денят за размисъл е този преди изборите. Тази година се падна на Димитровден. \n\r\nПоследните местни избори бяха на 25 октомври 2015 г. Тогава общият брой на кандидатите за всички видове избори беше 48 084. От тях кандидати за общински съветници - 35 772, кандидати за кметове на общини - 1600, кандидати да кметове на кметства - 10 077, кандидати за кметове на райони - 635.", "date": "2019.10.27", "title": "Обратното броене започна! Избираме кметове и общински съветници"}
{"url": "https://www.dnes.bg/mestni-izbori-19/2019/10/27/proveriavame-v-spisyka-otivame-do-urnite-a-posle-eto-kak-da-glasuvame.426276", "text": "В местните избори днес избираме  гласуваме с няколко бюлетини:\n\r\n- бюлетина за кмет на община;\n\r\n- бюлетина за общински съветници;\n\r\n- бюлетина за кмет на кметство;\n\r\nВ градовете София, Варна и Пловдив гласуваме с бюлетина за кмет на община, бюлетина за общински съветници, с бюлетина за кмет на район, а в кметствата към тези общини - с бюлетина за кмет на кметство.\n\r\nВсяка бюлетина е отпечатана на бяла и непрозрачна хартия. На гърба й има място за два печата на СИК. В долния й ъгъл има 8-цифрен номер, който се откъсва по перфорацията от член на СИК след гласуването и поставянето от СИК на втория печат на гърба на бюлетината.\n\r\nВ бюлетината са вписани наименованията на всички партии, коалиции, местни коалиции регистрирали кандидати във Вашия изборен район за съответния вид избор и имената на независимите кандидати, ако има регистрирани такива, както и квадратче с \"Не подкрепям никого\".\n                    \n                    \n                \n                \n                \n                \r\nВ бюлетината за общински съветници, в дясната страна са очертани толкова кръгчета, колкото е максималния брой на кандидатите от една кандидатска листа на партия, коалиция или местна коалиция и съдържат трицифрения номер на кандидатите от съответната кандидатска листа.\n\r\nВашият глас ще е действителен, ако правилно отбележите Вашия избор.\n\r\n\n\r\nЗа общински съветници гласувате, като в квадратчето с номера на избраната от Вас партия, коалиция, местна коалиция или независим кандидат с химикал, пишещ със син цвят, поставите знак Х или V.\n\r\nАко сте гласували за партия, коалиция или местна коалиция, може да дадете предпочитанието си за конкретен кандидат, като поставите знак Х или V в кръгчето с неговия трицифрен номер. Номерът и името на кандидата, за който искате да дадете предпочитанието си, ще откриете на списъка пред избирателната секция или в кабината за гласуване.\n\r\n\n\r\nЗа кмет на община, район или кметство гласувате, като в квадратчето с номера пред имената на избрания от Вас кандидат с химикал, пишещ със син цвят, поставите знак Х или V.\r\n\"Не подкрепям никого\"\n\r\nАко не желаете да подкрепите нито един кандидат на партия, коалиция, местна коалиция или инициативен комитет, в бюлетината за съответния вид избор може да поставите знак Х или V с химикал, пишещ със син цвят, в квадратчето с надпис \"Не подкрепям никого\".\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.27", "title": "Проверяваме в списъка, отиваме до урните, а после? Ето как да гласуваме"}
{"url": "https://www.dnes.bg/obshtestvo/2019/10/27/vyrnahme-chasovnika-s-edin-chas-nazad.427493", "text": "Тази нощ преместихме часовника с един час назад. Това стана в 4 часа. Така се върнахме към астрономическото часово време. \n\r\nМеждувременно стана ясно, че преговорите за прекратяване на сезонната смяна на часовото време са в застой в Съвета на ЕС. Това потвърди говорител на Европейската комисия.\n\r\nЗасега комисията не може да посочи срок за приемането на решение. \n\r\nПредвижда се, ако държавите от ЕС постигнат напредък в преговорите, да прехвърлят въпроса към Европейския парламент, който по принцип е съгласен с първоначалното предложение на ЕК смяната на часовника да спре.\n\r\nЕдва когато това решение е взето, ще се пристъпи към очертаването на новите часови зони, защото някои държави от ЕС ще предпочетат да запазят \"завинаги\" астрономическото часово време, докато други ще изберат \"лятното\". \n                    \n                    \n                \n                \n                \n                \r\nИзборът на отделните държави бе определен с допитвания, които показаха например, че мнозинството в България би предпочело постоянно \"лятно\" часово време, докато мнозинството в Белгия предпочита \"зимно\", припомня БТА. Ако тези желания бъдат приложени, часовата разлика между България и Белгия би се увеличила от един час, както е сега, на два часа.\r\n ", "date": "2019.10.27", "title": "Върнахме часовника с един час назад"}
{"url": "https://www.dnes.bg/world/2019/10/27/kndr-predupredi-sasht-che-gubi-tyrpenie.427494", "text": "Северна Корея предупреди САЩ, че губи търпение заради американските \"враждебни политики\" и \"едностранни искания за разоръжаване\" и че въпреки близките лични отношения между техните лидери те няма да са достатъчни, за предотвратят провал на ядрената дипломация, предаде Асошиейтед прес.\r\n\r\nВисокопставеният севернокорейски представител Ким Йон Чол заяви в декларация днес, че няма съществен напредък в двустранните отношения въпреки топлите отношения между лидера Ким Чен Ун и президента Доналд Тръмп.\n\n\r\nСпоред него продължаващата враждебност от страна на САЩ означава, че \"може да има размяна на огън във всеки момент\".\r\n\r\nПо думите му правителството на САЩ ще сгреши, ако пренебрегне крайния срок - края на годината, поставен от Ким Чен Ун, за да предложи взаимно приемливи условия за сделка за спасяване на ядрените преговори, посочва БТА. \r\n ", "date": "2019.10.27", "title": "КНДР предупреди САЩ, че губи търпение"}
{"url": "https://www.dnes.bg/stranata/2019/10/27/slyncheva-i-topla-nedelia-temperaturite-do-24-c.427495", "text": "Слънчево ще е днес в повечето райони. До обяд мъглите ще се разсеят и видимостта ще се подобри. Ще бъде почти тихо.\n\r\nМинималните температури ще са от 1 до 6 градуса, максималните - между 19 и 24 градуса, по-ниски в районите с по-трайна мъгла, сочи прогнозата за времето на НИМХ.\n\r\nНад Черноморието преди обяд на места ще преобладава облачно и мъгливо време. Около и след обяд видимостта ще се подобри, облачността ще се разкъса и намалее до предимно слънчево. Ще духа слаб до умерен източен вятър. Максимални температури 17-20 градуса. Температурата на морската вода е около 20 градуса. Вълнението на морето ще е 1-2 бала.\r\nНад планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 19 градуса, на 2000 метра - около 13 градуса.\n                    \n                    \n                \n                \n                \n                \r\nАтмосферното налягане е по-високо от средното за месеца, но ще започне бавно да се понижава.\n\r\nВ началото на следващата седмица все още съществена промяна на времето не се очаква. Ще остане топло за сезона, в повечето райони - и слънчево, само на отделни места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла. В Дунавската равнина ще се появи слаб северозападен вятър, а над страната - и разкъсана висока облачност. \n\r\nМаксималните температури ще са над 20 градуса, сутрешните ще са без особена промяна. \n\r\nПрез нощта срещу сряда облачността ще се увеличи, а вятърът навсякъде ще се ориентира от северозапад и ще се усили. С него ще започне да нахлува студен въздух. \n\r\n ", "date": "2019.10.27", "title": "Слънчева и топла неделя, температурите до 24°C"}
{"url": "https://www.dnes.bg/sofia/2019/10/27/promeniat-dvijenieto-v-sofiia-zaradi-izborite.427496", "text": "Във връзка с провеждането на избори за общински съветници и кметове на 27 октомври ще се въведат промени в организацията на движение, съобщиха от пресцентъра на Столичната община.\r\nПромените са следните:\r\n- от 12.00 до 19.30 часа ще се забрани престоят и паркирането на пътни превозни средства, с изключение автобусите на северната дъга на пл. „Св. Александър Невски“ между ул. „11-ти август“ и ул. „Дунав“.\n\r\n- от 07.00 часа (при провеждане на втори тур и на 3 ноември 2019 г.) до приключване на транспортирането и предаването в ЦИК на изборните книжа ще се забрани престоят и паркирането на пътни превозни средства на ул. „Княз Александър І” между ул. „Московска” и бул. „Цар Освободител”.\n                    \n                    \n                \n                \n                \n                \r\nОт 18.00 часа до приключване на транспортирането и предаването на изборните материали ще се забрани престоят и паркирането на пътни превозни средства по бул. \"Асен Йорданов\", между Площад на авиацията и бул. \"Шипченски проход\".\n\r\nОт 20.00 часа до приключване на транспортирането и предаването на изборните материали ще се ограничи движението по бул. \"Асен Йорданов\" между Площад на авиацията и бул. \"Шипченски проход\".\n\r\n ", "date": "2019.10.27", "title": "Променят движението в София заради изборите "}
{"url": "https://www.dnes.bg/stranata/2019/10/27/niama-otkazvane-shte-stroiat-magistrala-varna-burgas.427498", "text": "До няколко години магистрала може да свързва Бургас и Варна.\n\r\nОт сайта на Агенция “Пътна инфраструктура” се вижда, че първата стъпка е налице - АПИ е обявила преди дни обществена поръчка за изготвянето на разширен идеен проект за бъдещото трасе, пише  Изпълнителят ще трябва да направи и инженерно-геоложки проучвания на магистрала “Черно море”.\n\r\nСтойността на обществената поръчка е 14,4 млн. лв. и макар да е съвсем в началото, обявяването на търга показва, че се работи за старт на дейностите по новата магистрала, обясниха запознати.\n\r\nСпоред документите за търга изпълнителят ще трябва да разработи трасе, което да е оптимално от техническа и икономическа страна. Началото на аутобана ще е на “Хемус” около с. Слънчево, при пресичането на Варненско - Белославското езеро, обход на Варна.\n                    \n                    \n                \n                \n                \n                \r\nЩе има връзка в близост до село Приселци със съществуващото трасе на магистралата и оттам до “Тракия” с връзка около бургаското село Ветрен.\n\r\nМагистралата между Варна и Бургас е част от паневропейски коридор №8.\n\r\nИзграждането на магистрала “Черно море” може да стане с пари от държавния бюджет или по оперативна програма, тъй като към нея няма интерес за публично-частно партньорство, обясни в началото на тази година регионалният министър Петя Аврамова.\n\r\nСпоред Интегрираната транспортна стратегия на правителството (2017-2021 г.) магистралата би струвала 430 млн. лева.\n\r\nСред изискванията на обществената поръчка е осигуряването на разширен идеен проект и подробен устройствен план – парцеларен план за изграждането.\n\r\nОт АПИ залагат като задължение и свързване на основните пътни направления в Северна и Южна България.\n\r\nТези дейности трябва да послужат и за подобряване на международния транзитен трафик и туристическия поток към курортните комплекси по цялата черноморска ивица.\r\n ", "date": "2019.10.27", "title": "Няма отказване: Ще строят магистрала Варна - Бургас"}
{"url": "https://www.dnes.bg/politika/2019/10/27/za-osmi-pyt-sled-1989-g-glasuvame-na-mestni-izbori.427497", "text": "След 1989 г. в България седем пъти е имало редовни избори за местни органи на властта. \n\r\nПървите местни избори са произведени през заедно с изборите за 36-о Народно събрание, като избирателната активност е била 83.87 процента. Първият тур на изборите е на 13 октомври 1991 г. заедно с изборите за парламент, а вторият тур - на 22, 26 и 27 октомври 1991 г. \n\r\nИзборите са произведени в 273 общини. За участие в тях са регистрирани 61 партии, от които 30 участват самостоятелно, а 31 са обединени в 9 коалиции. Имащите право на глас са 6 790 006 души. В 94 общини кметовете са от Съюза на демократичните сили (СДС), а в 120 общини кметовете са от Българската социалистическа партия (БСП). В 22 от 27-те бивши окръжни градове печели СДС.\n                    \n                    \n                \n                \n                \n                \r\nПрез  изборите за общински и районни съветници и за кметове се произвеждат на 29 октомври и 12 ноември в 255 общини, като за участие в тях са регистрирани 64 партии и коалиции. От инициативни комитети са издигнати 239 независими кандидати за съветници и 1912 независими кандидати за кметове на общини, райони и кметства. На първия тур са избрани 6962 общински съветници и 139 кмета на общини при избирателна активност от 57.91 процента. На втория тур избирателна активност е 52.47 процента. \n\r\nСпоред окончателните резултати Коалиция \"БСП, БЗНС \"Ал. Стамболийски\", Политически клуб \"Екогласност\" печели изборите в 194 общини, Съюзът на демократичните сили и Народният съюз самостоятелно или в коалиция печели в 15 общини, Движението за права и свободи - в 26 общини, Български бизнес блок - в 2 общини, БКП - в 1 община. Избраните независими кметове са 17.\n\r\nИзборите за местни органи на самоуправление през  са произведени на 16 и 23 октомври в 262 общини. За участие в тях са регистрирани 96 партии и коалиции, 267 независими кандидати за съветници, 221 независими кандидати за кметове на общини и 849 независими кандидати за кметове на кметства. На първия тур са избрани кметовете на 62 общини и 721 кметства при избирателна активност от 51.58 процента. \n\r\nИзбрани са общо 5252 общински съветници в цялата страна, като СДС и коалиция печели 30.37 процента от местата в общинските съвети или 1595 общински съветници. БСП и коалиция печели съответно 30.31 процента и има с трима общински съветници по-малко - 1592. Останалите партии и коалиции печелят 39.32 процента от местата в общинските съвети или 2165 общински съветници. На втория тур при избирателна активност от 56,03 процента са избрани кметовете на 200 общини. Според окончателните резултати действителните гласове са общо 3 146 613, като от тях за СДС и коалиции по места са гласували 984 314 души или 31,28 процента от действителните гласове. БСП и коалиции по места по места са подкрепени от 813 594 души или 25,86 процента. За ДПС и коалиции по места са гласували 232 767 души или 7,40 процента. Останалите партии и коалиции печелят 1 115 938 гласа или 35,46 процента.\n\r\nИзборите за общински съветници и за кметове на общини и на кметства през  са произведени на 26 октомври и 2 ноември в 263 общини. В новосъздадената община Сопот с указ 318 на президента от 2 септември 2003 г. изборите са произведени на 9 и 16 ноември 2003 г. За участие в изборите са регистрирани 145 партии и коалиции. Общо са регистрирани 46 428 кандидати за общински съветници, 2233 - за кметове на общини и 11 276 - за кметове на кметства. \n\r\nНа първия тур при избирателна активност от 46.87 процента са избрани кметове на 74 общини, от които 18 от Движението за права и свободи, 13 от Българската социалистическа партия, трима от Съюза на демократичните сили, по един от Българския земеделски народен съюз (БЗНС) и БЗНС-Народен съюз, както и 17 от инициативни комитети и 21 от коалиции. На втория тур избирателната активност е 46.88 процента. Тогава са избрани 189 кметове на общини, от които 38 от Българската социалистическа партия, 11 от Движението за права и свободи, 9 от партия \"Национално движение Симеон Втори\", 9 от Съюза на демократичните сили, 6 от партия \"Българска социалдемокрация\", по трима от партия \"Съюз свободни демократи\", партия Български демократичен съюз \"Радикали\", от партия \"БЗНС-Народен съюз\", по един от Българския земеделски народен съюз (БЗНС), ВМРО-Българско национално движение, Зелена партия, Национално движение за права и свободи (НДПС), партия \"Инициатива за Ботевградска община\", партия \"Политическо движение Социалдемократи\", Български социалдемократи, Земеделски съюз, 47 от инициативни комитети и 52 от коалиции.\n\r\nПрез  изборите за общински съветници и за кметове на общини, райони и кметства са произведени на 28 октомври и 4 ноември в 264 общини и 2905 села и малки градове. За първи път са произведени избори в 96 кметства в страната. Според направените изменения, приети на 27 юли 2007 г. в чл. 38, ал.2 от Закона за местното самоуправление и местната администрация, за първи път след изборите през 1995 г. в градовете с районно деление - София, Пловдив и Варна, пряко ще се избират кметове на райони. Общият брой на кандидатите за общински съветници е 45 303, кандидатите за кметове на общини са 1889, кандидатите за районни кметове са 529, а кандидатите за кмет на кметство са 11 498. Кандидатите за кмет на София са 30. \n\r\nВ избирателните списъци са включени 6 950 924 души. За първи път правото си на глас упражнят 105 чужденци, граждани на страни от Европейския съюз (ЕС). Най-голям е техният брой във Варна - 20 души, в Ямбол - 19, и в община Тунджа - 8. Чуждите граждани от страни в ЕС, които са се кандидатирали за общински съветници, са седем. На първия тур при избирателната активност от 49.75 процента са избрани 5232 общински съветници, 102-ма кметове на общини, 2-ма кметове на райони и 1663 кметове на кметства. Избрани са кметовете на 8 областни града - София, Варна, Добрич, Кърджали, Монтана, Плевен, Пловдив и Смолян, като от партия \"ГЕРБ\" са трима, от които в Пловдив в коалиция с ВМРО-Българско национално движение, по един от БСП, ДПС, коалиция \"Заедно за община Плевен\" и двама независими. На втория тур при избирателна активност от 43,26 процента са избрани 33 кметове на райони, 1228 кметове на кметства и 162 кметове на общини. Избрани са и кметовете на 20 областни града, като най-много са избраните от партия \"ГЕРБ\" - 7. От БСП са избрани четирима, като в Перник партията участва в коалиция с партия \"Български социалдемократи\". Избраните независими кметове са шестима, а двама са избрани, издигнати от коалиции.\n\r\nИзборите за общински съветници и за кметове на общини и кметства през са произведени на 23 и 30 октомври в 264 общини и за кметове на 2066 кметства. За участие в изборите са регистрирани 73 партии и 1 коалиция. Право на глас имат 6 514 917 души. Кандидатите за кметове на общини са 1927 души, а кандидатите за кметове на кметства са 7894 души. Кандидатите за общински съветници са 42 107 души, сред които има осем граждани на други страни от ЕС. Избирателната активност на първия тур е 48,53 процента. \n\r\nНай-много гласове на първия тур за кметове и общински съветници печели партия \"ГЕРБ\" с 37.9 процента, следвана от Българската социалистическа партия с 24 процента. На първи тур са избрани и кметовете на 9 областни града, като в четири от тях - София, Бургас, Габрово и Добрич печели партия \"ГЕРБ\", в Шумен - Българската социалистическа партия, Кърджали - ДПС, Кюстендил - местна коалиция \"Кюстендил\", Монтана - партия \"Вяра, морал, родолюбие, отговорност - Национален идеал за единство\", Пазарджик - инициативен комитет. Вторият тур се произвежда в 173 общини, от които в 18 областни града и 831 села. При избирателна активност 47.8 процента на втория тур партия \"ГЕРБ\" печели изборите в 10 областни града - Благоевград, Варна, Велико Търново, Плевен, Пловдив, Русе, Силистра, Смолян, Стара Загора и Ямбол. Българската социалистическа партия печели изборите за кмет във Ловеч, Сливен и Търговище, а в Перник и Видин печели в коалиция с други партии. Във Враца и Разград кметовете са издигнати от инициативни комитети и са избрани като незавими, а в Хасково - от местна коалиция \"За Хасково\".\n\r\nПрез  изборите за общински съветници и за кметове са произведени на 25 октомври и 1 ноември в 265 общини, като за първи път избори са произведени в община Сърница. Както и през 2007 г. и на тези избори, кметовете на райони в Столичната община и в градовете с районно деление - Варна и Пловдив, се избират пряко. Общият брой на кандидатите е 48 084. От тях кандидатите за общински съветници са 35 772, кандидатите за кметове на общини - 1600, кандидатите за кметове на кметства - 10 077, кандидатите за кметове на райони - 635. \n\r\nНа първия тур на 25 октомври 2015 г. при избирателна активност 53.60 процента, са избрани кметовете на 132 общини, кметовете на 10 от 35-те района в София, Варна и Пловдив, и кметовете на 2223 от 3193 кметства. Избрани са кметовете и на 13 областни града. В 10 от тях печели партия \"ГЕРБ\". Това са София, Бургас, Варна, Стара Загора, Габрово, Благоевград, Русе, Смолян, Велико Търново, Ямбол. Реформаторският блок печели в Кюстендил и Монтана, Движението за права и свободи - в Кърджали. На втория тур на 1 ноември 2015 г. при избирателна активност 40.83 процента, са избрани кметовете на 133 общини, 970 кметства и 25 района. Избрани са и кметовете на 14 областни града, като партия \"ГЕРБ\" печели в 11 от тях - Ловеч, Видин, Враца, Перник, Пловдив, Разград, Силистра, Сливен, Търговище, Хасково и Шумен. Реформаторският блок печели в Добрич и в Плевен в местна коалиция с ВМРО \"Пленен може - Плевен побеждава\". В Пазарджик кметът е издигнат от Инициативен комитет и избран като независим. \r\n \r\n/БТА/\r\n ", "date": "2019.10.27", "title": "За осми път след 1989 г. гласуваме на местни избори"}
{"url": "https://www.dnes.bg/usa/2019/10/27/sasht-sa-likvidirali-lidera-na-id-bagdadi.427499", "text": "САЩ са осъществили военна операция срещу лидера на \"Ислямска държава\" Абу Бакр ал Багдади, съобщи Ройтерс, като се позова на анонимен американски представител, който обаче не разкри подробности за операцията. \n\r\nСпоред сп. \"Нюзуик\", което се позовава на военни източници, Багдади е убит при акцията вчера в Североизточна Сирия, предаде Франс прес. \n\r\nСи Ен Ен съобщи, че ЦРУ е допринесло за локализирането на Багдади, но без да уточни каква е съдбата му.\n\r\nГоворителят на Белия дом Хоган Гидли заяви, че президентът Доналд Тръмп ще направи \"много важно съобщение\" тази сутрин в 9,00 ч. (13,00 по Гринуич). Малко преди това Тръмп написа загадъчно в Тwitter: \"Нещо много голямо се случи току-що\", което накара 66 милиона (според социалната мрежа) да гадаят каква е новината.\n                    \n                    \n                \n                \n                \n                \r\nЗа Абу Бакр нямаше информация от ноември 2016 г., след началото на иракската офанзива срещу Мосул, когато в аудиозапис той призова привържениците си да се бият до смърт. Пак в Мосул бе единственото му известно публично появяване - през юли 2014 г., в джамията ал Нури, припомня Франс прес, цитирана от БТА.\r\n ", "date": "2019.10.27", "title": "САЩ са ликвидирали лидера на ИД Багдади "}
{"url": "https://www.dnes.bg/usa/2019/10/27/940-000-kaliforniici-bez-tok-zaradi-risk-ot-pojari.427500", "text": "Калифорнийската компания Pacific Gas & Electric съобщи, че ще изключи електрозахранването на около 940 000 потребители в цялата северна част на щата, тъй като бурни ветрове застрашават да прекъснат далекопроводи и да подпалят нови пожари.\r\n\r\nСпоред прогнозите ветровете може би ще са най-силните от десетилетия в Калифорния, заяви компанията, която планираше да спре тока в 36 окръга от 14,00 ч. в събота (22,00 ч. по Гринуич) до обед в неделя. Губернаторът Гавин Нюсъм съобщи, че щатът отпуска 75 милиона долара за районите, засегнати от спирането на тока, като нарече действията на компанията \"недопустими\".\r\n\r\nНай-големият горски пожар сега бушува в окръг Сонома, където 50 000 жители вчера получиха заповед задължително да се евакуират, пише БТА.\r\n ", "date": "2019.10.27", "title": "940 000 калифорнийци без ток заради риск от пожари"}
{"url": "https://www.dnes.bg/mestni-izbori-19/2019/10/27/cik-izborite-zapochnaha-normalno.427506", "text": "Изборите за общински съветници и кметове започнаха нормално, в ЦИК нямат данни за неотворили изборни секции. Това съобщи пред журналисти в ЦИК Александър Андреев, член и говорител на Централната избирателна комисия.\r\nНавсякъде секциите се откриват и където е необходимо да бъде заменен член на комисия, който не е пристигнал, ще бъде заменен. \r\n\r\nНяма сведения за забавяне.\r\n\r\nГласуването започна в 07.00 часа и ще приключи в 20.00 часа. \r\n\r\nАко пред някоя секция има хора да гласуват, те ще могат да упражнят правото си на вот до 21.00 часа.\r\n ", "date": "2019.10.27", "title": " ЦИК: Изборите започнаха нормално "}
{"url": "https://www.dnes.bg/obshtestvo/2019/10/27/sled-smianata-na-chasa-slynce-syn-i-fizicheska-aktivnost.427501", "text": "Дискомфортът от смяната на времето засяга всички хора, както и домашните животни, каза пред БНР д-р Сотир Марчев.  Средностатистическият човек се адаптира към промяната за два-три дни, допълни той.\n\r\n\"Ние сме едно недоспало общество и когато увеличиш на едно такова общество съня с един час, автоматично намаляват инфарктите, инсултите и сърдечно-съдовите събития. Но от друга страна, винаги тази смяна на часовника разконцентрира шофьорите и поради това катастрофите в деня на смяната и в дните след нея зачестяват. Моят съвет е следващите дни, когато децата тръгнат на училище, да не ги оставяте сами на пътя,\" обясни лекарят.\n\r\nСмяната на часовото време се отразява на всяка една клетка в човешкото тяло, тъй като те имат свой собствен биологичен часовник, казва още д-р Сотир Марчев.\n                    \n                    \n                \n                \n                \n                \r\nКак можем да си помогнем?\n\r\n\"Винаги с чиста душа рекламирам три неща - слънцето, съня и физическата активност. Ние лекарите по принцип не препоръчваме на хората да се тъпчат с витамини, но витамин D, получен от слънцето, безспорно е от полза“, каза лекарят. \n\r\n„Ако имате лични проблеми, не посягайте към антидепресантите, а увеличете физическата активност, престоя на слънце и съня. Слънцето лекува депресията. Слънцето, физическата активност и сънят са трите най-добри доктори и са основните средства за справяне със стреса и безпокойството,\" категоричен е д-р Марчев.\n\r\n ", "date": "2019.10.27", "title": "След смяната на часа: Слънце, сън и физическа активност"}
{"url": "https://www.dnes.bg/kino/2019/10/27/cenata-na-choveshkiiat-kapital.427045", "text": "Една история, разгледана от различни ракурси проследява режисьорът Паоло Вирзи във филма си \"Човешкият капитал\".\r\nПътен инцидент между велосипедист и луксозен джип преплита съдбата на две семейства край езерото Комо. Пострадалият е келнер, прибиращ се след гала вечеря на престижен колеж. Мъжът е откаран в болница в тежко състояние. Докато лекарите се борят за живота му, ретроспективни кадри проследяват моментите преди катастрофата и разкриват, че случилото се съвсем не е случайност.\n\r\nПаоло Вирзи разказва история, изобличаваща човешката същност, толкова подвластна на материалния свят. \r\nВдъхновен от романа на Стивън Амидон, Вирзи изчислява колко струва живота на съвременния човек, доказвайки, че всъщност \"Човешки капитал\" е терминът, с който се определя нетната стойност на жертвата при пътна злополука. \n                    \n                    \n                \n                \n                \n                \r\nРолите са поверени на Фабрицио Бентиволио, Валерия Голино, Фабрицио Джифуни и др. Гледайте \"Човешкият капитал\" на 27 октомври жн 22 30 часа по телевизия .\n\r\n ", "date": "2019.10.27", "title": "Цената на \"Човешкият капитал\" "}
{"url": "https://www.dnes.bg/eu/2019/10/27/belgiia-za-pyrvi-pyt-smenia-slujeben-premier.427502", "text": "Белгийският крал за първи път ще назначи нов служебен премиер, след като действащият поиска да напусне, за да заеме висш пост в европейските институции.\n\r\nНовият премиер за първи път ще бъде жена - Софи Вилмес, която беше предложена късно вечерта в събота. Тя ще заеме мястото на досегашния служебен премиер Шарл Мишел, който поиска да бъде освободен от поста преди 1 ноември, за да може да стане председател на Европейския съвет на 1 декември. Мишел сменя на поста Доналд Туск, чийто втори мандат изтича.\n\r\nВилмес е от същата партия като своя предшественик - Движение за реформи и досега отговаряше за бюджета, услугите за граждани, националната лотарията и науката.\n\r\nБелгия е със служебно правителство от декември 2018 г., когато кабинетът подаде оставка заради неразбирателство между коалиционните партньори дали Белгия да подпише световния Пакт за миграцията.\n                    \n                    \n                \n                \n                \n                \r\nСлужебният кабинет остана и след изборите през май 2019 г, като преговорите между партиите за сключване на коалиция за управление все още продължават на федерално ниво.\n\r\n44-годишната Софи Вилмес влиза в политиката през 2007 г. като общинар, като през 2014 г. е избрана за депутат. Била е министър за бюджета в две от трите правителства на Шарл Мишел. Тя има четири деца и е женена за австралиец.\n\r\nПрез 2010 г. след предходните парламентарни избори страната беше ръководена от служебен кабинет повече от година и половина, което тогава беше световен рекорд в мирно време. Очаква се кралят да одобри предложението в близките часове.\n\r\n Мишел е вторият белгийски политик, който напуска правителството, след като външният министър Дидие Рейндерс също си тръгва, за да стане еврокомисар за правосъдието в Европейската комисия на Урсула фон дер Лайен.\r\n ", "date": "2019.10.27", "title": "Белгия за първи път сменя служебен премиер"}
{"url": "https://www.dnes.bg/mestni-izbori-19/2019/10/27/14-000-policai-shte-se-grijat-za-reda-v-izborniia-den.427503", "text": "Над 14 000 полицаи се грижат за обществения ред и спокойното протичане на изборния процес. \r\n\r\nИзборните материали бяха под денонощна полицейска охрана. Проверени са училища, болници и местата за съхранение на бюлетините преди, по време и след изборния ден. Специален щаб в МВР ще следи за пресичане на всички опити за купуване на гласове.\r\n\r\nДирекция \"Български документи за самоличност\" въвежда допълнителна организация на работа заради местните избори. Служителите ще работят и днес от 8:30 до 19:30 часа и ще съдействат на българските граждани, които не притежават валидни документи за самоличност, да упражнят правото си на глас, съобщи . \r\n\r\nТе ще могат да гласуват с удостоверение, но то ще е валидно само за изборния ден. Удостоверенията, издадени през днешния ден, няма да важат при евентуален балотаж на 3 ноември.\r\n ", "date": "2019.10.27", "title": " 14 000 полицаи ще се грижат за реда в изборния ден"}
{"url": "https://www.dnes.bg/mestni-izbori-19/2019/10/27/v-arena-armeec-tabla-ne-se-syrdi-choveche-filmi.427504", "text": "Членовете на Секционните избирателни комисии (СИК), които ще носят протоколите за обработка в зала \"Арена Армеец\" в София, ще уплътняват времето си с игри, като \"Не се сърди, човече\", карти и табла. Игрите са осигурени от Общинската избирателна комисия (ОИК).\n\r\nИма и обособени кътове, в които ще бъдат монтирани екрани и докато чакат да дойде техният ред, членовете на СИК ще могат да гледат български филми.\n\r\nОИК е осигурила вода в достатъчни количества. Ще има пет медицински пункта, ако се наложи да се оказва помощ и съдействие, пише bTV.\n\r\nВ зала \"Арена Армеец\" ще се влиза през три входа, а превозните средства ще бъдат спирани точно пред тях, за да не се налага членовете да носят чувалите.\n                    \n                    \n                \n                \n                \n                \r\n140 са сътрудниците на място в залата, които логистично да подпомагат членовете. ОИК очаква да приеме над 4800 протокола от СИК - това са около 120 протокола на всеки член на ОИК.\n\r\nПрез 2015 г. комисията е била от 19 членове, а сега общинска избирателна комисия се състои от 41 членове.", "date": "2019.10.27", "title": "В \"Арена Армеец\": Табла, \"Не се сърди човече\", филми"}
{"url": "https://www.dnes.bg/mestni-izbori-19/2019/10/27/predizborna-blagosloviia-v-haskovo-s-pecheni-pileta.427508", "text": "В Хасково в навечерието на местния вот се изви опашка за безплатни пилета. Хората чакаха за безплатната храна, за да дадат гласа си. Не е ясно кой ги  раздава и за кого ще гласуват.\n\r\nОт сутринта на места в града имаше опашки и висока избирателна активност. Към момента няма сигнали за изборни нарушения, предавa bTV.\n\r\nПолиция заварди всички входове на ромската махала в Хасково.\n\n\n\r\nНа метри от патрулката Йордан си чака почерпката. За него изборите са пари и храна.\n\r\n\"Ние гласуваме за 20 лева. По едно пиле щели да ни дадат, ама чакаме. Ей, всички каруцари са тука. Пилета щели да раздават днеска”, заяви Йордан.\n                    \n                    \n                \n                \n                \n                \r\nПовечето обаче не искат да говорят и се крият. Малцината, които остават, имат своя версия за обяда, който чакат.\n\r\nКазаха, че е традиция преди изборите да ги благославят с… пиле.\n\r\nВ наше присъствие никой не посмя да благослови електората, за който изборната търговия си е съвсем в реда на нещата.\n\r\nНа този фон, изборите в Хасково стартираха без нито един сигнал за купуване на гласове. А всеки, дръзнал да говори по темата, отрича да участва в схемата.\r\n ", "date": "2019.10.27", "title": "Предизборна \"благословия\" в Хасково... С печени пилета"}
{"url": "https://www.dnes.bg/stranata/2019/10/27/zaradi-tihoto-vreme-devet-grada-sys-zamyrsen-vyzduh.427507", "text": "В девет града в България бе отчетено замърсяване на въздуха, съобщават от NOVA.\r\nСтанциите на  Изпълнителната агенция по околна среда отчита повишени нива на финни прахови частици във  Видин, Враца, Плевен, Горна Оряховица, Русе, Варна, София, Пловдив и Димитровград.\n\n\r\nНай-високи са стойностите в Пловдив -  83 микрограма на кубичен метър, близо 2 пъти над допустимите норми според индекса на Европейската комисия за чистота на въздуха.\r\nЗадържането на замърсители в атмосферата през последните 10 дни се улеснява от тихото време с гъсти сутрешни мъгли и без почти никакво движение в ниските атмосферни слоеве. Очаква се застудяването от сряда нататък да докара вятър, с който замъсителите ще намалеят. Паралелно с това обаче, ниските температури ще накарат много домакинства да запалят печките на твърди гориво.", "date": "2019.10.27", "title": "Заради тихото време – девет града със замърсен въздух "}
{"url": "https://www.dnes.bg/mestni-izbori-19/2019/10/27/niakolko-signala-za-kupuvane-na-glasove-razsledva-mvr.427509", "text": "Полицията работи по няколко сигнала за купуване на гласове, съобщи БНР.\n\r\nОт МВР обясниха, че е изградена пряка връзка между звената на полицията и прокуратурата, които работят по противодействието на купуване на гласове. В различни региони на страната екипи на вътрешното министерство водят разследвания по различни сигнали.\n\n\n\r\n\"В осигуряването на изборния процес участват около 14 000 служители на МВР. Създадена е необходимата организация и координация между изградените звена със прокуратурата на Република България по противодействие на престъпления, свързани с политическите права на гражданите\", заяви комисар Тодор Грабенаров, заместник-началник на Главна дирекция \"Национална полиция\".\n                    \n                    \n                \n                \n                \n                \r\nДо края на днешния ден хората, които нямат редовни лични документи, ще могат да получат удостоверение от полицията, с което да могат да гласуват, обясни Светлана Ценева от Дирекция \"Български документи за самоличност\":\n\r\n\"Удостоверителните документи се издават в случай на изгубена или открадната лична карата или зелен граждански паспорт, лична карта, която е с изтекъл срок на валидност или ако лицето не притежава, т.е. за първи път ще му се издава лична карта.\"", "date": "2019.10.27", "title": "Няколко сигнала за купуване на гласове разследва МВР"}
{"url": "https://www.dnes.bg/mestni-izbori-19/2019/10/27/bylgariia-glasuva-kak-proticha-deniat-na-vota-v-oblastite.427511", "text": "В България днес гласуваме за местни органи на управление.  Изборният ден започна спокойно и без инциденти в цялата страна. \n\r\nВъв  са отворени всички 405 секционни комисии в града. Имащите право на глас във Варна са 283 442 души. От полицията във Варна съобщиха, че няма данни за прояви, които биха застрашили нормалното провеждане на изборите. За осигуряване на безпроблемното протичане на изборния ден, както и за гарантиране на реда и спокойствието в града и региона, са ангажирани 652 полицейски служители.\r\nСлужителите на сектор \"Български документи за самоличност\" ще приемат заявления за издаване на удостоверения за гласуване на граждани с откраднати, изгубени или повредени документи за самоличност от 08.30 до 19.00 часа днес, допълват от МВР-Варна.\n                    \n                    \n                \n                \n                \n                \r\nИзборният ден в  започна навреме, няма От Областната дирекция на МВР припомниха, че в изборното помещение не се допускат въоръжени хора и такива, носещи предмети, опасни за живота и здравето на гражданите. Забранено е използването на мобилни телефони, фотоапарати или друга възпроизвеждаща техника с цел заснемане на начина на гласуване.\r\nПриемат се сигнали, свързани с нарушения, на телефонна линия 02/982 22 32 и на e-mail izbor@mvr.bg.\n\r\nИзборният ден във  започна нормално и в спокойна обстановка. Всички секционни комисии са отворили навреме, в една избирателна секция щ14 в град Видин не се е явил председателят и той ще бъде заменен. Общо 56 760 са избирателите в община Видин, които ще гласуват в 127 избирателни секции. \n\r\nВ  отвориха 208 секционни избирателни комисии, като 149 от тях са в областния град, а 54 в селата.\r\nЧетири са секциите в специализираните институции, в това число в затвора и следствения арест, а една е подвижна. Заявки за осигуряване на специализиран транспорт за лица с увреждания на опорно-двигателния апарат или с увреждания на зрението до избирателните секции се приемат в Община Стара Загора в от 08.00 до 18.00 часа.\r\nОбщият брой избиратели в община Стара Загора са 144 594 души, от които 2 617 са със заявено желание за гласуване по настоящ адрес. Те ще избират кмет на община Стара Загора измежду девет имена, а за 51 места в Общинския съвет се състезават 551 кандидати.\n\r\nИзборният ден в  започна нормално.. Общо 57 са кандидатите за кмет на четиринайсетте общини в област Благоевград, като най-голям е броят на кандидат-кметовете в областния център - 12. Осем са кандидатите за кмет в Сандански, а в Гърмен са седем. В две от общините в област Благоевград има само по един кандидат за общински кмет. Това са Симитли и Сатовча. В шест населени места в община Симитли ще се избира и кмет на кметство, като там кандидатите също са само по един.\n\r\nИзборният ден в общиназапочна нормално във всички избирателни секции.По данни на общинските администрации в областта право на глас имат над 162 000 избиратели. От тях най-много са в община Шумен - около 81 000 души. В десетте общини на областта са разкрити 310 избирателни секции, от които десет - подвижни, съобщават от пресцентъра на областната администрация.\r\nКандидатите за кмет на най-голямата община в областта - Шумен, са 13. Листите за общински съветници са 20, в които фигурират близо 390 души.\n\r\nИзборният ден започна спокойно и без проблеми в общините на . Всички Секции в Пловдив-град са отворени, изборният ден е започнал без проблеми. Само в две секционни избирателни комисии /СИК/ в община \"Марица\" не са се явили зам.-председателите, съобщи Йордан Дамбулев, председател на ОИК \"Марица\", като уточни, че това не е проблем и двете СИК ще продължат да работят в намален състав и член на комисията ще бъде назначен за зам.-председател.\r\nВ 18-те общини на Пловдивска област, за кмет на община, са се кандидатирали общо 110 души, което е средно по 6 кандидата за община, сочат данните на Общинските избирателни комисии /ОИК/.\n\r\nБургазлии днес ще избират кмет измежду 10 кандидати. По данни на Общинската избирателна комисия в гласоподавателите в морската община са над 250 хиляди души. Те ще могат да упражнят вота си в 335 секции. Изборният ден е започнал нормално, до момента няма подадени официални сигнали за нарушения.\r\nЗа 51-те места в общинския съвет днес за вота на бургазлии се борят 493 души. По време на предизборната кампания Общинската избирателна комисия е разгледала 8 сигнала за нарушения. Единият от тях бе свързан със заличаването на кандидат за кмет поради несъответствие с изискването за уседналост. Така от 11 броят на кандидатите за кмет на община Бургас бе намален на 10.\n\r\nОтворени са всички избирателни секции в  съобщиха от общинските избирателни комисии. Право на вот имат 109 450 жители на региона. Те ще гласуват в 265 секции. Четирима столетници днес могат да отидат до урните. Най-възрастният гласоподавател в областта е родената през 1918 г. Викторка Гелева от брезнишкото село Ноевци.\n\r\nВ  днес могат да упражнят своя вот за органите на местната власт 162 662 избиратели. В осемте общини работят общо 384 секционни избирателни комисии /СИК/.След областния град, където 79 539 гласоподаватели могат да пуснат бюлетина в 129 СИК, най-много са избирателите в община Добричка - 18 717 души, като са отворени 68 секции. \n\r\nИзборният ден в област  е започнал нормално и до сега протича без нарушения на обществения ред и в спокойна обстановка. За охрана на 279 секционни избирателни комисии и 17 подвижни изборни секции са ангажирани 420 служители на Областната дирекция на МВР в Монтана, на Зоналното жандармерийско управление в града, на гранична полиция и на базата на ГДНП в Берковица. Те ще следят в изборните секции да не влизат хора в нетрезво състояние и такива с оръжие и обемисти предмети, съобщиха от полицейската дирекция в Монтана.\n\r\nИзборният ден в община  започна, като всички 68 секционни избирателни комисии са отворени, съобщи председателят на Общинската избирателна комисия Ралица Костова. По думите й поради обективни причини в три от секциите се е наложило да бъдат заменени членове. Сигнали за нарушения в началото на вота няма, а първите гласоподаватели вече са пуснали бюлетина за избор на кметове и общински съветници, каза още Костова.\r\nОбщият брой на избирателите в общината е 44 859, като от тях 29 832 са в гр. Разград и 15 045 в останалите населени места. \n\r\nИзборният ден в община започна нормално, в Общинската избирателна комисия не са постъпвали сигнали за нарушения или за неотворени секции в предвидения от закона час, съобщи председателят на ОИК Екатерина Янева.\r\nИзбирателните секции в града са 103, а членовете на секционните избирателни комисии - 255. Една от секциите е подвижна и в нея са заявили да гласуват 20 души с физически увреждания. Избирателите с право на глас в общината са 63 770.\n\r\nВсичките 110 изборни секции в община  са отворени и изборния ден е започнал нормално и навреме. Общо 69 158 от жителите на община Враца имат право на глас в местните избори. Те ще избират от 290 кандидати за 37 места в общинския съвет. Кандидати за кмет на общината са 5-ма, а за кмет на кметство- 55 кандидати. Избори за кмет на населено място се произвеждат в 15 села от 22 в общината. В село Девене кандидатът е един, а най-много- 6, са кандидатите за кмет на село Баница.\n\r\nСпокойно започна изборният ден във всички 259 СИК в . Няма сигнали и жалби за нарушения. В някои СИК има подменени членове. Днес в областта право на глас имат 118 889 избиратели.\r\nВ община Ловеч 42 600 избиратели могат да дадат своя вот в 96 секции, от които една е подвижна. Те ще избират кмет на община от девет претенденти, както и общински съветници, като за 33 места в Общински съвет се борят 226 кандидати, разпределени в 16 листи. Избор на кмет ще има и за осем населени места в общината.\n\r\nИзборният ден в  е започнал нормално в седемте общини на Силистренска област, показва справка от общинските избирателни комисии. Не са регистрирани сигнали за нарушения. По неокончателни данни право на глас имат над 108 000 души.\n\r\nИзборният ден в област започна. Отворени са всички секционни избирателни комисии /СИК/, разположени на териториите на петте общини на областта. В община Търговище са разкрити 105 секционни избирателни комисии, има е една в МБАЛ и една подвижна. Имащите право на глас са 52 393, каза председателят на ОИК Младен Балуков. В 31 села ще има избори за кмет на кметство.\r\nИзборният ден в протича в спокойна обстановка, като до момента няма данни за прояви, които биха застрашили нормалното провеждане на вота. Това съобщиха от полицията в Русе.\r\nИзборните помещения в областта са повече от 330. Охраната им през изминалата нощ е протекла нормално. При отварянето на секциите тази сутрин не са били констатирани нарушения.\r\nПовече от 400 служители на МВР бдят за реда и спокойствието в Русенско.\r\nВ звената \"Български документи за самоличност\" на територията на областта до момента са издадени общо 39 удостоверения за гласуване.\n\r\nВсички 271 изборни секции в област  са отворени и изборният ден е започнал, съобщиха от Областната администрация. Гласоподавателите в 10-те общини са общо 101 345 според предварителните избирателни списъци. Данни за проблеми и нарушения засега не са постъпили.\r\nВ община  изборният ден е започнал нормално и в спокойна обстановка, информира председателят на Общинската избирателна комисия Георги Добрев.\r\nВсички 151 избирателни секции са отворили в 7.00 часа. На места се правят замени на членове на комисиите, но това не възпрепятства нормалното протичане на работата им.\r\nВ община Пазарджик право на глас в местните избори имат 101 127избиратели. Те ще избират между седем кандидати за кмет на общината.\r\nДнешният изборен ден за местна власт в цялата област  е започнал нормално, като всички 520 секции в региона работят. Там където не са се явили членове, те биват своевременно заменяни и това не е попречило на началото на изборния ден. \r\nОт началото на изборния ден има подадени и две жалби. Те са в община Джебел и се разглеждат, каза председателят на Избирателната комисия в града Ангелина Хаджиева. Едната е за агитация в изборния ден от страна на кандидат за кмет на община. Общо 20 са подадените жалби в област Кърджали от началото на предизборната кампания, обобщиха още от седемте Общински избирателни комисии. В едноименната община те са 10. Там има и подадени над 600 заявления за гласуване по настоящ адрес.\r\nБлизо 150 хиляди са имащите право на глас в област Кърджали, според избирателните списъци, като само в едноименната община те са 64 589. Избират се 7 общински кметове, 203-ма общински съветници и 240 кметове на кметства. В 127 от кметствата кандидатът е само един.\n\r\n\n\r\n ", "date": "2019.10.27", "title": "България гласува – как протича денят на вота в областите"}
{"url": "https://www.dnes.bg/mestni-izbori-19/2019/10/27/borislav-ignatov-glasuva-za-principen-kmet-i-podgotven-os.427515", "text": "\n\r\nКандидатът за градоначалник на София арх. Борислав Игнатов гласува на местните избори в столичното 163-о училище в „Дружба“, като заяви, че на столицата \"липсва скорост и съвременно управление\".\r\n\r\n\"Гласувам за промяната. За София на нова скорост. София, която е истински дом - зелена, чиста, подредена\", каза арх. Игнатов.\r\n \r\nСлед като упражни правото си на вот, той заяви, че гласува за силен, принципен и подготвен кмет и общински съвет.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.27", "title": "Борислав Игнатов гласува: За принципен кмет и подготвен ОС"}
{"url": "https://www.dnes.bg/mestni-izbori-19/2019/10/27/oshte-edin-arest-v-nesebyr-na-kandidat-za-obshtinski-syvetnik.427512", "text": "Още един кандидат за общински съветник в Несебър е арестуван снощи и конвоиран до София, съобщи bTV.\n\r\nТова е станало след искане на главния прокурор за снемане на имунитета му поради обвинение в участие в организирана престъпна група за купуване на гласове.\n\n\r\nТака броят на кандидатите за местната власт, които се сдобиха с обвинение, стават шест.\n\r\nЕдин от тях е освободен поради липса на достатъчно доказателства. Досегашният кмет и кандидат за четвърти мандат Николай Димитров, кандидат-кмет на Свети Влас и трима кандидати за общински съветници обаче остават в ареста.\n\r\nПрез нощта е подаден сигнал за купуване на гласове в Несебър и съседните села. Цената е 200 лв. за кандидат-съветник плюс 200 лв. за кмет.\n                    \n                    \n                \n                \n                \n                \r\nВ петък вечерта в Царево и Ахтопол бе проведена специализирана полицейска акция срещу купуването на гласове. Задържани бяха трима души, които по-късно бяха освободени заради липсата на достатъчно доказателства. От полицията отричат слуховете за задържан бизнесмен в Царево.\n\r\nИначе изборният ден в Несебър започна нормално. Въпреки ранния час, има опашка от желаещи да гласуват.", "date": "2019.10.27", "title": "Още един арест в Несебър на кандидат за общински съветник "}
{"url": "https://www.dnes.bg/mestni-izbori-19/2019/10/27/irinei-konstantinov-za-politikata-i-izkustvoto.427514", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Трябва да упражним правото си на глас. Всичко зависи от нас. Правото на избор е свещено\", заяви Ириней Константинов в ефира на . \n\n\r\n\r\nТой коментира, че го боли, че днес няма гражданско общество. \"Явно хората се умориха\", допълни той.\r\n\r\n„Аз избягвам да водя политически разговори в театъра. Всички хора са различни, една част от хората нямат никакво отношение към политиката. Не съм сигурен дали преди време хората на изкуството се интересуваха повече от тази тема“, сподели Константинов в предаването \"Опорни хора\". \r\n\r\nТеатралният деец сподели и спомени от задължителното гласуване в миналото време.", "date": "2019.10.27", "title": "Ириней Константинов за политиката и изкуството"}
{"url": "https://www.dnes.bg/mestni-izbori-19/2019/10/27/ahmed-dogan-glasuva-v-sofiia-ostana-bezmylven.427517", "text": "Почетният лидер на ДПС Ахмед Доган упражни правото си на вот в 36 СОУ \"Максим Горки\" в столицата. \r\n\r\nТой пусна бюлетината рано сутринта, но остана безмълвен пред медиите и побърза да се качи в кола на НСО.\r\n\r\nДоган бе пазен плътно от двама гардове през цялото време, а компания му правеше депутатката и PR на ДПС Велислава Кръстева.", "date": "2019.10.27", "title": "Ахмед Доган гласува в София, остана безмълвен"}
{"url": "https://www.dnes.bg/mestni-izbori-19/2019/10/27/djambazki-glasuvah-za-chist-grad-bez-nezakonno-stroitelstvo.427536", "text": "Гласувах за чист и подреден град, без незаконно строителство, каза кандидатът на ВМРО за кмет на София Ангел Джамбазки, съобщава БТА. \n\n\n\r\nТой отбеляза, че е много важно квартали като \"Овча купел\", в който той днес даде своя вот, да са свързани със София. Вие видяхте как се идва до тук, виждате какво е състоянието на пътя и на улиците, каза той и допълни, че е гласувал градът да бъде подреден, да има ред и сигурност, да има осветление и общинска полиция.\n\r\nВ отговор на репортерски въпрос, той отбеляза, че в последните дни гледаме пропагандна социология, което не е редно. Шансове не изчислявам, каквото решат софиянци, това ще се случи, каза още кандидатът за депутат. Ако евентуално не сме на балотаж, ще предложим на всички останали, които ще търсят нашата подкрепа, конкретни мерки и решения за града, под които да се подпишат, посочи той и допълни, че на този етап работят за кмет на София, кметове на райони и листа общински съветници.\n                    \n                    \n                \n                \n                \n                \r\nДжамбазки отбеляза, че активността е много добра, но е леко притеснително забавянето при гласуването в секцията. Надявам се Общинската избирателна комисия да е взела предвид, че всички бюлетини се слагат в една урна, а това означава, че след няколко часа тя ще бъде пълна, каза още кандидатът за кмет. Той изрази надежда да са подготвени повече урни.\n\r\nАнгел Джамбазки посочи, че са положени усилия за по-добра организация при провеждането на изборите този път. За първи път комисиите са били събрани на обучение предварително, коментира той. В София не очаквам кой знае какви нарушения или отклонения, каза още той.", "date": "2019.10.27", "title": "Джамбазки: Гласувах за чист град без незаконно строителство"}
{"url": "https://www.dnes.bg/mestni-izbori-19/2019/10/27/ikonomist-kmetovete-niamat-svoboda.427521", "text": "Северозападният регион остава сред 10-те най-неконкурентни региони в ЕС, сочи икономическо проучване на Европейската комисия, което изследва кои части на Стария континент са най-привлекателни за фирмите и гражданите. За последните 3 години всички български региони бележат растеж. Но изостават в сфери като здравеопазване, образование и инфраструктура.\n\n\n\r\nЗа 3 години регионалният индекс по конкурентоспособност в Северозападния регион се е повишил от 1.9 до 7.6 пункта. Той обаче остава най-бедният в Европейския съюз с най-ниска стойност на Брутния вътрешен продукт на глава от населението - 29% от средното за Общността.\r\n\n                    \n                    \n                \n                \n                \n                \r\n\"Неблагоприятен принос за това има и финансирането. Във Видин например се наблюдава изоставане от средното ниво на БВП на глава от населението. За съжаление обаче кметовете на съответните населени места от своя страна нямат свобода на действие и не могат да направят кой знае какво\", коментира в студиото на Bulgaria ON AIR икономистът Григор Сарийски.\n\r\nТой отбеляза, че у нас всички средства се разпределят или централизирано от Министерството на финансите, или от еврофондовете. А когато ставало въпрос за деценнтрализация на обезлюдени населени места, трябвало много да се внимава, тъй като несъмнено това би довело съответните последици.\n\r\n\"Ролята на кмета и на местната власт за това един град да върви към развитие е нищожна. На места, където има големи количества еврофондове се появяват проблеми, свързани с дълговете. Те започват да се трупат, а местната власт създава инфраструктури, които не може да изплати\", каза икономистът Стоян Панчев в студиото на Ивайло Лаков.\n\r\nТой отбеляза, че заложеното в Проектобюджета за 2020 г. дава нови възможности за конкуренция и продуктивност. Но при условие, че данъците или поне една част от тях бъдат прехвърлени.\n\r\n\"Надпеварата е за това кой ще усвои повече еврофондове и ще създаде повче индустриални зони. Северозападният регион е много интересен за автомобилната индустрия. Има огромни перспективи за производство\", допълни още Сирийски.", "date": "2019.10.27", "title": "Икономист: Кметовете нямат свобода"}
{"url": "https://www.dnes.bg/mestni-izbori-19/2019/10/27/korneliia-ninova-glasuvah-za-promiana-na-statukvoto.427539", "text": "Гласувах за промяна на статуквото, за по-чиста, по-зелена, по-подредена и модерна София, заяви пред журналисти лидерът на БСП Корнелия Нинова, след като упражни правото си на глас на местните избори в 25-то ОУ \"Петър Берон\" в столицата.\r\nТя посочи, че е гласувала за град, в който е гарантирана сигурността на всеки софиянец, за бъдещо по-добро развитие на града и за добруването на всеки негов жител и на общината, пише БТА.\r\nЛидерът на БСП Корнелия Нинова упражни правото си на глас, посрещната от активисти на партията с букет цветя.  Тя бе придружена от младежи на БСП. ", "date": "2019.10.27", "title": "Корнелия Нинова: Гласувах за промяна на статуквото!"}
{"url": "https://www.dnes.bg/sofia/2019/10/27/pomognete-izdirvat-vyzrasten-myj-v-sofiia.427540", "text": "Роднини търсят възрастен мъж в София, който е излязъл от дома си вчера и не се е върнал.\r\n\r\n\"Вчера, 26 октомври, в 9:00 часа сутринта баща ми е излязъл от вкъщи в кв. \"Княжево\" и е изчезнал. Казва се Алексей Чиковани. Той страда от тежка форма на деменция, неконтактен е, трудно се ориентира и зле говори български. Той е без телефон, пари и документи. Възраст 71 години , висок е 182 см, около 90 кг. Бил е облечен със спортен син панталон, тъмно сиво горнище, черен пуловер без ръкави, джапанки, черни чорапи. Прилагам актуални снимки, които са правени преди месец\", пише неговият син в социалните мрежи.\r\n\r\nТой моли всеки, който го е видял или разполага с информация за него да се свърже на телефон 0988 988886 или да се обади на 112.\r\n ", "date": "2019.10.27", "title": "Помогнете! Издирват възрастен мъж в София"}
{"url": "https://www.dnes.bg/mestni-izbori-19/2019/10/27/boiko-iliev-vse-po-malko-bylgari-glasuvat.427537", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Българите все повече губят интерес от изборите и от политиката. Все по-малко хора упражняват правото си на глас, защото си мислят, че от тях нищо не зависи, че нищо не могат да променят... Вярвах, че системата може да се промени. Но за съжаление тази вяра се оказа прекалено илюзорна\", коментира в предизборното студио на Bulgaria ON AIR режисьорът Бойко Илиев.\n\r\nПо думите му в държавата ни се усещало едно разединение на нацията, започващо от държавните институции. \n\r\n\"Битката трябва да бъде за повече самоуважение. Това, че младите хора си отиват от страната ни, говори много. Важно е да запазим националната си идентичност. Най-лесно е да се отправиш към Летище София. Но трябва да осъзнаем, че ние сме онези, от които зависи тази така търсена промяна\", отбеляза още Илиев.\n                    \n                    \n                \n                \n                \n                \r\n\"Живея за деня, в който ще спрем да говорим толкова за политика. Ще спрем да слушаме за катастрофи, трагедии, войни...\", допълни гостът в студиото на Ганиела Ангелова.", "date": "2019.10.27", "title": "Бойко Илиев: Все по-малко българи гласуват"}
{"url": "https://www.dnes.bg/obshtestvo/2019/10/27/transplantiraha-cheren-drob-na-46-godishen-myj-vyv-vma.427538", "text": "Специалисти от Военномедицинската академия (ВМА) извършиха поредна чернодробна трансплантация, съобщават от болницата. \n\r\n\r\nРеципиентът е 46-годишен мъж от гр. Царево, в крайна фаза на чернодробно заболяване, а донорът – жена от гр. Варна.\r\n\r\n6-часовата интервенция започна късно вечерта на 26 октомври 2019 г. и приключи около 4.00 часа след полунощ.\r\n\r\nПациентът е в задоволително състояние, контактен, адекватен, диша самостоятелно. Предстои му период на възстановяване, коментира професор Никола Владов, ръководител на Клиниката по чернодробно-панкреатична хирургия и трансплантология.\r\n\r\nРъководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията на органите.", "date": "2019.10.27", "title": "Трансплантираха черен дроб на 46-годишен мъж във ВМА"}
{"url": "https://www.dnes.bg/notifikacii/2019/10/27/myj-otkri-strelba-na-kupon-nai-malko-dvama-zaginali.427543", "text": "Най-малко двама души са загинали при стрелба в Тексас, пострадалите са десетки. Полицията съобщава, че стрелецът е още на свобода.\r\nСтотици студенти се събрали в парти залата на Грийнвил, близо до Далас, за да отпразнуват началото на новия срок в A&M Commerce College. Не е ясно колко точно души е имало в сградата, когато някой нахлул с пушка и открил огън.\r\nСтраховете, че поече от дузина души са били ранени се потвърждават от властите, които обявиха пред медиите, че три въздушни линейки са открали част от ранените в шокова зала.\r\nОстаналите били отведени в болниците в Грийнвил и няколко близки града, съобщават от CBS.\r\nСнимки от инцидента са били публикувани в социалните мрежи. На тях се виждат ранени ученици, които лежат по земята и други, които бягат.", "date": "2019.10.27", "title": "Мъж откри стрелба на купон, най-малко двама загинали "}
{"url": "https://www.dnes.bg/mestni-izbori-19/2019/10/27/prokuraturata-shte-nishti-ima-li-kontroliran-vot-v-carevo.427547", "text": "Прокуратурата в Царево ще проверява сигнал за контролиран вот. Тя ще бъде уведомена за случая от Общинската избирателна комисия /ОИК/. Това е решението на комисията от днес, публикувано на интернет страницата й. \r\n\r\nСигналът за контролиран вот е подаден до ОИК-Царево от една политическа сила, която участва в изборите днес със свои кандидати.\n\r\nОплакванията на партията са били описани в четири точки. По две от тях нарушения не са открити. Сигналът е съдържал и случай на \"заснет вот\" в една от секционните избирателни комисии.\r\n\r\nПредседателят й обаче своевременно е уведомил ОИК-Царево и бюлетината е обявена за недействителна.", "date": "2019.10.27", "title": "Прокуратурата ще нищи има ли контролиран вот в Царево"}
{"url": "https://www.dnes.bg/stranata/2019/10/27/goliam-pojar-gori-v-rila-nad-selo-dolno-osenovo.427545", "text": "Голям пожар гори на територията на Национален парк \"Рила“ над село Долно Осеново, Община Симитли. Огънят е обхванал около 30 дка смесена гора, съобщи инж. Дамян Дамянов, директор на Югозападно държавно предприятие.\r\nПо думите му до мястото няма път, поради което гасенето на огънят е трудно, извършва се ръчно.\r\nИнж. Дамянов каза още, че на терен вече има около 10 служители на предприятието, пътуват още 40 души. В потушаването на пожара ще се включат също екипи на Районните служба \"Пожарна безопасност и защита на населението“ – Благоевград и Разлог и представители на националния парк\r\n\"Пожарът е сериозен, намира се високо в планината и няма път“, каза още инж. Дамянов пред \"Фокус\"\r\n\r\n ", "date": "2019.10.27", "title": "Голям пожар гори в Рила над село Долно Осеново"}
{"url": "https://www.dnes.bg/sport/2019/10/27/shest-bylgarski-pobedi-na-senshi-vzriviha-publikata-vyv-varna.427546", "text": "Шест български победи, много адреналин и зрелищни нокаути е равносметката от четвъртата бойна галавечер SENSHI, която и този път зарадва феновете на бойните спортове с много качествено шоу. Тя се проведе снощи в зала „Конгресна“ на Двореца на културата и спорта във Варна и предложи на публиката общо 12 сблъсъка между каратисти и кикбоксьори. Сред специалните гости на галата бяха кикбокс легендите Ернесто Хуст и Петер Артс. Министърът на културата и спорта Красен Кралев уважи галата с присъствието си, а сред звездните имена на VIP масите беше и актьорът и продуцент Александър Сано.\n\n\n\r\n\n                    \n                    \n                \n                \n                \n                \r\nСрещите, които противопоставиха едни от най-добрите бойци от близо 10 страни, се играха по три правилника – К-1, карате фул контакт и по правилта на SENSHI, които са изготвени от Професионалната лига на Световния киокушин съюз и позволяват удари с лакти, в главата, както и хвърляния на ринга.\n\r\nБългарските асове за пореден път доказаха класата си, надвивайки сериозни опоненти. Феновете си не разочарова световната ни и европейска шампионка по кикбокс и муай тай за 2019 г. , която записа исторически успех срещу непобеждаваната досега а от Русия в първия мач между жени на SENSHI. Мачът се игра по правилата на К-1 в категория до 55 кг. Състезателката на СК „Армеец“ отказа съперничката си след два рунда, в които успя да проведе няколко брутални серии от удари с ръце и крака и я вкара в нокдаун в края на втората част от двубоя.\n\r\nВторият мач на SENSHI приключи със зрелищен нокаут още в началото на първия рунд. Точно 40 секунди трябваха на руснака  да срази опонента си от Бразилия . Магомедов вкара два тежки удара с крак в главата и тялото на своя опонент, който падна на пода и повече не успя да се изправи. Срещата им се игра по правилата на SENSHI в категория до 65 кг., а за атрактивния си нокаут руснакът спечели и специалната награда „Нокаут на вечерта“.\n\r\nТретият и четвъртият двубой на бойното шоу приключиха с победи за България. Младият ни талант  дебютира с победа на SENSHI срещу казахстанеца  по новите правила на супертурнира. Възпитаникът на варненския спортен клуб „Вокил“, който от години живее и тренира в Дания, демонстрира силата на своите серии колена и нокаутира противника във втория рунд от мача. С нокаут приключи срещата и на  срещу един от най-титулуваните сръбски бойци . Сърбинът започна мача агресивно, което сякаш допълнително мотивира Стойков да приключи двубоя възможно най-скоро. Последва зрелищен тейкдаун от българина и няколко атаки, които приключиха с тежък удар с коляно и прати в нокаут Пешич още в средата на първия рунд.\n\r\nЗрелищни бяха победите и на капитанът на националния ни отбор по кикбокс и двукратен световен шампион при професионалистите , многократният ни медалист по киокушин и рекордьор по успехи на ринга на SENSHI  и варненския кикбоксьор , който е шампион от редица първенства по кикбокс, бокс и киокушин.\n\r\nКапитанът на националите ни не показа никаква милост на арената, демонстрирайки пълно надмощие над противника си от Беларус . Мачът между двамата беше в стил К-1 в кат. до 75 кг. Беларусинът направи няколко опита да атакува , но това само помогна на българина, който с всяка атака все повече скъсяваше дистанцията помежду им и контрираше. Вторият рунд премина през почти пълна доминация за родния ни ас, като още в първите секунди на втората част Божилов пласира брутален хай кик, който прати Правашински в нокдаун. Заключителните минути от третия рунд бяха тежки за беларусина, а съдиите заслужено определиха купата да отиде при Наката. Капитанът на отбора ни по кикбокс получи и специалната награда „Най-техничен състезател“ заради всичко, което показа на ринга.\n\r\nМного мощ на арената на SENSHI показа и в. Той не позволи на каратист №5 в света  да развали победната му серия в галата. В средата на втория рунд българинът запрати страхотен снаряд в главата на противника си от Япония и го прати в нокдаун.\n\r\nПубликата в зала „Конгресна“ се вдигна на крака и при победата на варненският ас , който победи категорично един от възпитаниците на кикбокс легендата. Алексанян се изправи срещу холандеца Томас Дуве в стил К-1 до 80 кг. Доминацията на ринга беше в полза на българина през целия мач, като в третия рунд Дуве вече бе на предела си и два пъти падна в нокдаун. В крайна сметка се намеси реферът и сложи край на срещата.\n\r\nСъс загуба от арената на SENSHI си тръгна и още един от бойците на кикбокс легендата Петер Артс –. Той отстъпи пред Руслан Насибулин от Белрус. Другите двама възпитаници на Холандския дървосекач –, си тръгнаха с победи. Те играха в категория до 95 кг. Учида победи със съдийско решение украинеца Андрий Касянчук. За Фердаус успехът беше още по-категоричен. Той срази беларусинът Дмитро Дороков, който е многократен шампион по карате киокушин, за по-малко от минута, което сложи край и на последната 12-та среща от SENSHI.\n\r\nСред българските бойци единствено двама не успяха да си извоюяват победа на ринга. Въпреки яростната съпротива и страхотна игра за  дебютите им на SENSHI не се увенчаха с успех. Варненският ас Евстатиев се изправи срещу Андрей Котов от Казахстан. След края на двубоя реферите присъдиха равен резултат, което означаваше, че ще се изиграе още един рунд, който приключи със съдийско решение в полза на казахстанеца. Мачът между Цветозар Кючуков-Нинджата и Сулиман Косумов също се игра с продължение, като още в първия рунд българинът счупи ръката си. В последния рунд противникът го прати в нокдаун и бе обявен заслужено за победител. Косумов спечели и специалната награда за най-висок боен дух на вечерта.\n\r\nЗрелищното шоу поднесе и една голяма изненада за публиката си. Малко преди края на галата с томбола беше изтеглен късметлия, който да спечели два двупосочни самолетни билета до Амстердам. След като първият победител не успя да се яви, за да вземе наградата си навреме, водещият изтегли втори. За изненада на всички по едно и също време на арената се появиха и двамата щастливци, чиито номера бяха изтеглени от томболата, а организаторите решиха да ги зарадват като дадат награди и на двамата. Така заедно с епичното шоу двама души ще могат да се докоснат до меката на бойните спортове, където са родени и тренирали десетки шампиони.", "date": "2019.10.27", "title": "Шест български победи на SENSHI взривиха публиката във Варна"}
{"url": "https://www.dnes.bg/mestni-izbori-19/2019/10/27/iotova-glasuva-sofiia-da-stane-istinska-evropeiska-stolica.427548", "text": "Вицепрезидентът Илияна Йотова упражни правото си на глас в Професионална гимназия по фризьорство и козметика \"Княгиня Евдокия\".\r\n\"Днес е много хубав ден, защото от него зависи дали ще живеем в града, в който се решават нашите проблеми, или ще живеем в град, който създава проблеми на нашите жители.\r\nГласувах за това софиянци и младите семейства да имат детски градини за децата си, а не децата им да се избират за детски градини по жребии. Гласувах за това младите хора да имат кариера и бъдеще в този град.\r\nГласувах за това, когато дойдат наши чуждестранни гости, да кажат: \"Ето това е една истинска европейска столица!“.\r\nГласувах за това нашите бащи, майки, дядовци и баби да живеят в града, който е удобен за тях, за да живеят достойно старините си. Гласувах за това София да се споменава като една от най-развитите столици не само в Европа, но и в целия свят, защото го заслужаваме. Древна държава като нас трябва да има достойна столица“, коментира Йотова, цитирана от \"Фокус\".", "date": "2019.10.27", "title": "Йотова гласува София да стане истинска европейска столица"}
{"url": "https://www.dnes.bg/index/2019/10/27/istoriite-koi-sa-chast-ot-39-te-jertvi-na-kamiona-kovcheg-v-eseks.427522", "text": "\n\r\nВсички те тръгнали да търсят по-добър живот с пари, спестени от лишение. Пътят им обаче приключи в хладилното ремарке на камион. Според непотвърдени данни, 25 от 39-те жертви може би са от малко виетнамско селце Йен Тхан. Хората там се молят, а някои твърдят, че трафикантите са им предложили обезщетение за злополучното пътуване.\r\nЗасега се знаят имената на седем от потенциалните жертви - Анна Буи Ти Нунг, Фам Ти Тра Ми, Нгуен Дин Луонг, Нгуен Дин Ту, Ву Нгок Нам и Хунг Нгуен и Хоанг Ван Тиеп. \n\r\nАнна Буи Ти Нунг платила близо 10 хил. долара, за да тръгне към Великобритания. Искала да стане маникюристка. Майка й и сестра й през сълзи направили олтар в дома си, за да могат да се молят за нея. Семейството разбрало от свой приятел във Великобритания, че тя е сред жертвите на камиона ковчег.\r\n                \n                \n                Анна и останалите 24 жертви търсили само едно – пари, които не могат да спечелят у дома. Всички те били от селце на 300 километра от виетнамската столица Ханой. Средствата децата искали да пратят на родителите си, за да могат да си построят по-големи домове, които иначе не могат да си позволят.\r\nНяколко седмици след като напуснала Виетнам, Анна качила своя снимка в зелено поле и написала „Просто искам спокоен живот“. На 21 октомври, дни преди да бъде съобщено за 39-те жертви в камиона, тя отново публикувала във Facebook: “Да си възрастен значи да криеш тъгата си в тъмното и да имаш усмивка на лицето си.“\r\nСемейството й твърди, че тя започнала своето пътешествие през август. Първо заминала за Китай, после стигнала до Германия, а от там – в Белгия, където се качила на камиона.\r\n„Анна нямаше достатъчно добро образование, за да си намери работа с добро заплащане. Нито тя, нито много от приятелите й тук“, разказва семейството й. Нейният олтар сега е до този на баща й, починал преди 4 години от рак. Майка й не може да работи заради здравословни проблеми. За това близките на семейството събрали достатъчно средства за заминаването на младото момиче.\r\n„Да отиде в чужбина и да праща пари у дома беше единственият й избор“, казват те.\r\nПрез септември не било ясно точно къде е Анна, но от време на време тя продължавала да се свързва със семейството си, но трафикантите й препоръчали да не споделя местонахождението си, за да не привлече вниманието на властите. Неин приятел, който живее в Берлин, твърди, че двамата се виждали няколко пъти, когато тя била в града, но изгубили контакт, когато момичето отпътувало за Великобритания.\r\n„Чувствам се самотна на място, за което съм мечтала всеки ден“, пише Анна във Facebook на 25 септември. Няколко дни по-късно качва снимка с чай в ръка пред Берлинската катедрала.\r\nПрез октомври тя вече е в Белгия. Отново с чай в ръка, тя разглежда забележителностите на Брюксел. \r\n„Когато бях във Виетнам, мислех, че Европа е розова. Сега осъзнавам, че всъщност е черна“, пише момичето.\r\nСемейството на Фам Ти Тра Ми платило 30 хил. паунда, за да може тя да намери „по-добър живот“. Но вместо това, те получават СМС от 26-годишното момиче, който гласи, че тя „не може да диша“ и скоро „ще умре“.\r\n„Изгубих две неща – любимото си дете и парите си“, казва бащата на Фам. Той и съпругата му изкарвали близо 400 долара на месец и събирали каквото могат, за да може детето им да замине.\r\nРодителите на Фам били затънали в дългове и тя отчаяно искала да им помогне. Преди да замине за Европа, момичето работило в Япония, но парите изкарани там не били достатъчни. Трафикантите казали, че пътя е безопасен, но не разкрили по какъв начин ще пътуват младежите. Те дори й взели 3 пъти повече пари за ВИП билет.  За да си позволят този ВИП билет, семейството й ипотекирало къщата си.\r\nНгуен Дин Луонг платил 14 хил. долара, за да стигне до Великобритания и също като Анна да работи като маникюрист. Той живеел нелегално във Франция от 2008 година. Решил да се присъедини към група, която заминавала от Париж, за да стигне до Обединеното кралство. Но преди няколко дни бащата на Нуген получава обаждане от друг виетнамец, който му казва: „Моля ви, имайте сила, нещо неочаквано се случи“. \r\n„Припаднах, когато чух това“, казва родителят.\r\nНгуен Дин Ту помолил жена си да събере 14 хил. долара за пътуване от Германия до Великобритания. Той работил нелегално в Румъния и Германия, за да събира пари и да изплати дълга, който имало семейството. Баща му се свързал със свои роднини в Англия, които потвърдили, че Ту бил в камиона и те планирали да го вземат, когато пристигне.\r\n„Изгубих контакт с него на 21 октомври. Имам огромен дълг за плащане, но нямам нито надежда, нито енергия да правя каквото и да било“, казва съпругата на Ту. Той оставя едно дете полусираче.\r\nБащата на две деца Ву Нгок Нам казал на семейството си да се моли за безопасното му пътуване до Великобритания. Той се обадил на съпругата си малко преди новините за камиона да плъзнат по медиите. Казал, че е в ремаркето и вече пътува към Обединеното кралство. От тогава семейството му не го е чувало повече.\r\nХунг Нгуен и Хоанг Ван Тиеп били роднини. Тяхната леля публикува снимки в социалните мрежи, надявайки се, че скоро ще чуе добри новини за тях.\r\nСпоред информация на BBC много малко от 39-те жертви са имали документи, за това разследващите ще разчитат за индентифицирането им на пръстови отпечатъци и отличителни белези.", "date": "2019.10.27", "title": "Историите: Кои са част от 39-те жертви на камиона ковчег в Есекс? "}
{"url": "https://www.dnes.bg/mestni-izbori-19/2019/10/27/poradi-greshka-izzemat-vsichki-biuletini-s-preferencii-v-pleven.427544", "text": "Бюлетините с преференции ва територията на община Плевен да се изземат от всички 168 избирателни секции. Това разпореди Общинската избирателна комисия (ОИК).\r\nПричината е техническа грешка при отпечатването и разменени номера на листите на две местни коалиции. Една от местните коалиции е подала жалба в ОИК за сгрешен номер на бланка, чернова за отразяване на резултатите от преброяване на преференциите. Този документ се попълва след края на изборния ден от членовете на секционни избирателни комисии.\r\n\"Техническа грешка, просто при изработването ѝ. Вече сме гласували в избирателна комисия решение по нея, което си е преведено в действие. Сгрешените бланки на чернови за отчитане на преференции в момента се подменят от представители на ОИК и общинска администрация. Такава подмяна ще бъде осъществена на цялата територия на общината на тези две сгрешени бланки. Очакванията ни са до обяд или в ранния следобед използването на тези чернови на бланки ще бъде след 20 часа\", заяви Ярослав Димитров, председател на ОИК.\r\nИзборният ден протича нормално, отворени са всички секции в община Плевен, 10 са кандидатите за кмет.\r\nИзбирателната активност е била 11.46 на сто към 10.00 часа, сочат данни на Общинската избирателна комисия в Плевен, съобщи Ярослав Димитров. Той уточни, че са гласували 13 191 избиратели.\r\nИзборният ден в Плевен и общината протича спокойно, без сигнали за сериозни нарушения, допълни Димитров. \r\nВ общината работят 169 секции, с право на глас, според избирателните списъци, са 115 329 избиратели.\r\n ", "date": "2019.10.27", "title": "Поради грешка: Изземат всички бюлетини с преференции в Плевен"}
{"url": "https://www.dnes.bg/mestni-izbori-19/2019/10/27/maia-manolova-pusna-biuletina-za-chisto-i-prozrachno-upravlenie.427551", "text": "\nГласувах за чисто и прозрачно управлениe - така както искаме да има чист въздух в София, каза Мая Манолова пред журналисти след като пусна бюлетините в 58-ма избирателна секция в Лозенец.\r\n\r\nГласувах за промяната, което е основната ми кауза, промяна в модела на управление на София, допълни Манолова и подчерта, че ще отвори общината за граждани. \r\n\r\nТя посочи, че както искаме чист и прозрачен въздух, така искаме чисто и прозрачно управление. \r\n\r\n\"Гласувах за София с грижа за хората – за младите, за децата, за възрастните. За по-добър живот на всички, а не само за малка група приближени. За това София да бъде зелена, подредена и модерна европейска столица\", допълни ММанолова. \r\n\r\nТя призова за висока избирателна активност, тъй като само така щяло да се постигне промяна.", "date": "2019.10.27", "title": "Мая Манолова пусна бюлетина – за чисто и прозрачно управление!"}
{"url": "https://www.dnes.bg/eu/2019/10/27/hiliadi-podkrepiashti-edinstvoto-na-ispaniia-po-ulicite-na-barselona.427562", "text": "Хиляди привърженици на единството на Испания излязоха днес по улиците на Барселона и скандираха \"За съжителство, за демокрацията, за Каталуния!\" \"Стига!\", имайки предвид уличните протести след издадените присъди срещу сепаратистки лидери, информира в елетронното си издание испанският в. \"Мундо\".\r\n\r\nРедица политици решиха да подкрепят днешния поход в името на националното единство и се включиха в него. Сред тях бе испанският външен министър Жозеп Борел Фонтелес, информира в. \"Паис\".\n\r\nМного от участниците носеха испански знамена и скандираха \"Да живее Испания\".\r\n\r\nВ същото време днес привържениците на независимостта на Каталуния организираха контрамитинг. Негови инициатори са така наречените комитети за защита на републиката, а именно техни акции често прерастват в безредици. \r\n \r\n/БТА/\r\n ", "date": "2019.10.27", "title": "Хиляди, подкрепящи единството на Испания, по улиците на Барселона"}
{"url": "https://www.dnes.bg/notifikacii/2019/10/27/skandal-zaplaha-za-ubiistvo-i-myj-se-ozova-v-aresta.427571", "text": "Заради закана за убийство и стрелба с газов пистолет мъж от Нови пазар се озова в ареста. \r\n\r\nДо задържането на 44-годишния се стигнало, след като около 20.30 часа в неделя на беседка пред жилищен блок на ул. \"Чавдар войвода\" в Нови пазар се скарал със свой съгражданин. \r\n\r\nЗадържаният не само се заканил да убие опонента си, ами и стрелял с газов пистолет. \r\n\r\nУкрил оръжието веднага след това. \r\n\r\nМъжът е криминално проявен, задържан е за срок до 24 часа.", "date": "2019.10.27", "title": " Скандал, заплаха за убийство и мъж се озова в ареста "}
{"url": "https://www.dnes.bg/akoshtete-vqrvaite/2019/10/27/karen-dalakian-realniiat-d-r-dulityl.427410", "text": "Карен Далакян е ветеринарен лекар, който работи като такъв повече от 30 години. В момента живее в Челябинск, но е бил поканен да се премести в Москва, Гърция или Америка. Причината – Далакян има способността и желанието да работи с всяко едно животно на планетата.\n\r\nМного хора го наричат истинският д-р Дулитъл, тъй като той сякаш се разбира с животинския свят. Името му става известно по цял свят, когато решава да приютява ранени и болни животни.\n\r\nНо историята му с животните започва много преди известността. Карен Далакян е роден в Ереван, но се мести да учи във Вологда. След това избира да заживее за кратко в Челябинск, но толкова му харесва, че решава да се установи там. Първоначално работи за частни ветеринарни клиники, но скоро разбира, че тяхната цел е само финансова печалба, затова се оттегля от тях.\n                    \n                    \n                \n                \n                \n                \r\nСъздава собствена компания, чиято цел е да се грижи за животните, а не да търси само и единствено печалба. Първият му необичаен пациент е бебе леопард с името Гарик. Той е докаран от зоологическата градина в Казан и е страдал от парализа. Причината – неправилно хранене, в следствие на което в организма на Гарик са постъпили твърде много протеини.\n\r\nДалакян е бил последната му надежда и лекарят е успял да се справи с трудната задача. В лечението са участвали и котки, които са масажирали леопарда и са го хапали леко, за да накарат тялото му да заработи отново.\n\r\nПостепенно ветеринарят започва да се влюбва в животните, а те му отвръщат със същото. Например, една маймуна, която е страдала от хипотермия, толкова се привързала към Далакян, че започнала да атакува жените от екипа му. Маруса развила чувство на ревност и пазела с всички възможни начини своя спасител.\r\nВижте още в ", "date": "2019.10.27", "title": "Карен Далакян - реалният д-р Дулитъл"}
{"url": "https://www.dnes.bg/stranata/2019/10/27/toploto-vreme-si-otiva-gradusite-padat-s-10-c-ot-sriada-idva-dyjdyt.427574", "text": "Есента продължава, макар че през следващата седмица ни очаква сериозна промяна на времето. Във вторник вечерта се разделяме с тази суха и топла идилия, коментира климатологът проф. Георги Рачев пред \"\".\n\r\nВъпреки това според него ще изпратим октомври с наднормени температури - средномесечно между 3 и 4 градуса над нормата.\n\r\nНаблюдаваме интересен феномен, който не се е случвал през последните 20 години - температурата на водата в Черно море по българското крайбрежие продължава да е около и над 20 градуса. Октомври беше и много сух. Два пъти имахме валежи. По синоптична обстановка няколко пъти още трябваше да завали, но с нейното наближаване нещата се разминаха, коментира той.\n                    \n                    \n                \n                \n                \n                \r\nРечев смята, че времето за пореден път показа колко сме подвластни на климата - сухият и топъл октомври, който изпращаме, предопредели и факта, че отлагаме грипа с цял месец. \n\r\nНачалото на ноември ни предлага много по-динамично време, с повече валежи и със сериозно понижаване на температурите. Максималните температури ще се понижат с повече от 10 градуса, а на някои места с повече от 12-13 градуса. От 26-27 градуса, колкото беше през последните дни, максималните температури в сряда ще са 15-18 градуса, а в четвъртък и петък – 10-12, прогнозира той. \n\r\nРачев смята, че още във вторник привечер ще се усети нахлуването на по-студен въздух и по-скоро и минималните, и максималните температури ще бъдат такива, каквито би трябвало да са в края на октомври и началото на ноември. \n\r\nСпоред него в сряда и четвъртък ще вали дъжд, в планините може и да има снеговалежи, което не е нещо необичайно.\r\nСлънцето вече е много ниско над хоризонта, а продължителността на деня е под 10 часа и тя върви към своя минимум, когато в началото на декември денят ще бъде само 9 часа и няколко минути. Отиваме към късна есен и ранна зима.\n\r\nСнеговалежи ще има в Северна Германия, Полша, Австрия и Швейцария. В Централното и Западното Средиземноморие обаче се оформят 2 много дълбоки средиземноморски циклона, които ще достигнат Балканския полуостров.\n\r\nКлиматологът прогнозира, че ноември все пак ще е динамичен, с бързо променящо се и по-хладно време.\r\nСпоред всички световни центрове зимата в Европа ще е топла. Декември ще е нормален в температурно отношение, януари и февруари ще са с наднормени температури. Особено през януари по северните части на Европа и в европейската територия на Русия прогнозите са за 2-3 градуса по-високи температури от нормата. Това не означава, че няма да има сняг. Ще има сняг, поледици, виелици, но тези периоди ще бъдат по-малко на брой и с по-малка продължителност, твърди Рачев.\n\r\nЗимата в България ще е с температура, по-висока от нормалното. Докато за Западна и Северна Европа се говори, че ще е по-топла с 1-2 градуса, то за България и Балканския полуостров ще е по-малко топла - с половин до 1 градус по-топла от нормалното, прогнозила той.\r\nСпоред него зимата ще е и малко по-суха от нормалното.", "date": "2019.10.27", "title": "Топлото време си отива, градусите падат с 10°C от сряда, идва дъждът "}
{"url": "https://www.dnes.bg/world/2019/10/27/pusnaha-pod-garanciia-trima-ot-arestuvanite-za-kamiona-kovcheg.427572", "text": "Британската полиция съобщи днес, че е освободила под гаранция трима от арестуваните във връзка със смъртта на 39 души, скрити в превозен контейнер, натоварен на камион и намерен недалеч от Лондон в сряда, предаде Асошиейтед прес.\r\n\r\nОсвободените са 38-годишен мъж, 38-годишна жена, и двамата от град Уорингтън в Северна Англия, както и 45-годишен мъж от Северна Ирландия. Те били пуснати след разпит по подозрение в непредумишлено убийство и заговор за трафик на хора.\n\n\r\n\r\nВ ареста остава шофьорът на камиона, 25-годишният Морис Робинсън от Северна Ирландия.\r\n\r\nВчера полицията в графство Есекс повдигна срещу него обвинения в непредумишлено убийство на 39 човека, заговор за трафик на хора, заговор за подпомагане на незаконна имиграция и пране на пари. Той ще се яви пред съда утре.\r\n/БТА/", "date": "2019.10.27", "title": "Пуснаха под гаранция трима от арестуваните за камиона ковчег"}
{"url": "https://www.dnes.bg/index/2019/10/27/donald-trymp-bagdadi-umria-kato-kuche-kato-strahlivec.427575", "text": "\"Той умря като куче. Умря като страхливец“, заяви президента на САЩ Доналд Тръмп, потвърждавайки смъртта на лидера на Ислямска държава Ал Багдади.\r\n\"Миналата нощ Съединените американски щати раздадоха справедливост за терористичния лидер номер едно в света. Ал Багдади е мъртъв\", обяви Тръмп на пресконференция. \n\n\r\n\"Той беше основател и лидер на ИДИЛ – най-безмилостната и жестока организация в света. САЩ търси Багдади много години. Убийството му беше приоритет за държавната сигурност на моята администрация“, допълни Тръмп.\r\nПрезидентът на САЩ разкри и разтърсващи подробности около смъртта на джихадисткия лидер. \r\n                \n                \n                По думите му операцията била изключително опасна, но нито един американски войник не е бил ранен. За сметка на това много от бойците на Багдади загинали с него. Тръмп призна, че е гледал по-голямата част от случващото се и разкри, че лидерът на ИДИЛ се е самовзривил.\r\n„Той умря след като стигна до задънен изход на тунел. Хленчеше, плачеше и крещеше до края. Към този момент мястото беше разчистено от хора – те или се предадоха или бяха застреляни. 11 деца бяха изведени от къщата. Те са ранени. Единствените, останали вътре, бяха с Багдади в тунела. Той беше замъкнал и три малки деца със себе си. Водеше ги на сигурна смърт. Стигна края на тунела, докато кучетата ни го преследваха. Той активира жилетката си и се самовзриви, убивайки и трите деца. Тялото му беше разчленено от взрива“, разказа Доналд Тръмп.\r\nПрезидента разкри още, че в продължение на седмици Багдади бил под наблюдение от САЩ. Други 2 или 3 мисии за убийството му били прекратявани преди да се стигне до тази. Той също така благодари на Русия, Турция и Сирия за помощта, както и на сирийските кюрди, които дали „важна информация на САЩ“.\r\nТръмп призна, че не е казал на почти никого за операцията, освен на няколко члена на конгреса, тъй като изтичане на информация би коствала живота на много хора. Той не искал войските на САЩ „да бъдат посрещнати с огнена сила“.\r\n„Вашингтон е машина за изтичане на информация“, отбеляза Тръмп. \r\n ", "date": "2019.10.27", "title": "Доналд Тръмп: Багдади умря като куче... като страхливец!"}
{"url": "https://www.dnes.bg/mestni-izbori-19/2019/10/27/kakvi-sa-mostovete-mejdu-politikata-i-obshtestvoto.427559", "text": "Ако сложиш първо своите проблеми, няма да издържиш дълго като кмет, каза в специалното предизборно студио на Bulgaria ON AIR \"Голямото наместване\" актьорът Валентин Танев.\n\r\n\"Невъзможно е един кмет да не прави нищо 4 години. Дребните битови проблеми изобщо не са малки всъщност\", смята PR експертът Любомир Аламанов.\n\r\n\"Непременно човек трябва да се информира преди да стане от дивана и да отиде да даде своя глас. Задачата, в която аз живея, се казва София. Трябва да си отговоря кой предлага най-доброто решение на тази задача, а и важно е реално да може да я реши, а не само да обещава\", коментира актьорът Валентин Танев\n\r\nСпоред него най-трудно е да се върши всекидневната работа. Той твърди, че хората вече започват да искат конкретни неща, което е част от западното мислене.\n                    \n                    \n                \n                \n                \n                \r\n\"Хората започнаха да не вярват на политическите послания, а искат кандидатите за кметове да отидат на място и да покажат решенията си. Това се забеляза много силно през тази кампания. Хората имат гражданско самосъзнание\", обясни Любомир Аламанов в ефира на\n\r\nПо думите му демокрацията е процес, в който всеки израства по-малко с всеки ден.\n\r\n\"Все още сме една заспала група, в психологията на народа е това. Неслучайно преди толкова години е създадена и песента \"Стани, стани, юнак балкански, от сън дълбок се събуди\". Важно е да се събудим и да почнем да реагираме\", каза още Валентин Танев.", "date": "2019.10.27", "title": "Какви са мостовете между политиката и обществото?"}
{"url": "https://www.dnes.bg/index/2019/10/27/glas-ne-podkrepiam-nikogo-vliiae-na-izbora-za-kmetove.427576", "text": "Вотът \"Не подкрепям никого\" ще повлияе на изборните резултати при определянето на кметове на общини, райони и кметства.\r\nТова е така, тъй като там, за да може да има спечелил кандидат, той  трябва да събере повече от половината от гласове и в тази връзка влизат и  \"не подкрепям никого\", обясни говорителят на ЦИК Александър Андреев пред БТА.\r\nПри отчитането на резултатите в изборите за общински съветници те се махат при определянето на общинската избирателна квота, съответно на мандатите, които всяка една политическа сила може да получи в Общинския съвет. Тоест за разлика от общинските съветници, при кметовете тези действителни гласове \"не подкрепям никого\" се вземат предвид, обясни говорителят на ЦИК.\n                \n                \n                \r\nЗасега местните избори в цялата страна протичат  нормално. При обща избирателна активност към 13.00 часа - 23,54 на сто, най-ниска  към този час е тя във Варна - 14,71 на сто, и най-висока в Макреш,  община Видин - 49, 88 на сто, съобщи Андреев.\r\nС наближаването на финалния електорален спринт, към 17.30  часа, избирателната активност ще бъде доста по-висока, приблизително  като тази през 2015 г. в този час, около 43,19 на сто, и това е  нормално.\r\nПо думите на Андреев това, че няма машинно гласуване, не се отразява негативно на изборите. Според него сериозно влияние върху това е оказал и фактът, че броят на членовете на СИК, участвали в обученията, е бил доста по-голям, а това се очаква да даде и по-добри резултати при попълването на протоколите.\r\nБюлетините, използвани на тези местни избори, са същите като през 2015 г. с тази разлика, че има кръгчета, в които номерата започват от 101 и това предотвратява опасността от дублиране на номера в квадратчето и кръгчето, обясни Андреев.", "date": "2019.10.27", "title": "Глас \"Не подкрепям никого\" влияе на избора за кметове"}
{"url": "https://www.dnes.bg/science/2019/10/27/ucheni-lekuvat-mishki-ot-seriozni-bolesti-sys-zelen-chai.427570", "text": "Китайски учени установиха, че зеленият чай може да се използва за клетъчна терапия, при която специфично вещество активира група вкарани в организма стволови клетки, съобщава сайтът MedicalXpress.\n\n\n\r\nБили изследвани свойствата на протокатехиновата киселина, която се произвежда от организма при консумация на зелен чай. Специалистите създали с помощта на генното инженерство човешки ембрионни бъбречни клетки, които се активират в присъствието на протокатехинова киселина, и ги вкарали у мишки. Гризачите погълнали зелен чай и в резултат клетките се активирали.\n\r\nВ рамите на други експерименти учените използвали протокатехинова киселина, за да се подобри технологията за генно редактиране CRISPR-Cas9, при която се внасят изменения в даден участък на ДНК, пише БТА. \n                    \n                    \n                \n                \n                \n                \r\nОсвен това у мишки и маймуни зеленият чай активирал клетки, които били имплантирани в панкреаса, за да се лекува диабет.\n\r\nКлетъчна терапия се използва в борбата с наследствени болести и рак, както и срещу труднолечими сърдечносъдови, невродегенеративни и автоимунни заболявания.", "date": "2019.10.27", "title": "Учени лекуват мишки от сериозни болести със зелен чай"}
{"url": "https://www.dnes.bg/stranata/2019/10/27/srednoshtni-skandali-zavyrshiha-s-dvama-namushkani-s-noj.427578", "text": "24-годишен мъж е с опасност за живота, след като е намушкан с нож в село Бресте.\r\nСигнал е постъпил към 2.20 часа днес в полицията в Червен бряг за възникнал скандал в частен дом в селото, съобщиха от МВР.\r\nПолицейски екип установява на място, че млад мъж от шуменското село Троица е с прободни рани в областта на гърдите. Той е настанен в болница с опасност за живота.\r\nСлед инцидента извършителят е напуснал мястото, но по-късно е задържан на друг адрес в селото.\r\nНападателят, на 29 години, е предал ножа, с който е извършил деянието. Задържан е за срок до 24 часа. Действията по разследването продължават под ръководството и контрола на окръжен прокурор.\r\nПри друг случай в село Тодоричене в област Ловеч е намушкан 53-годишен мъж. Сигналът е подаден тази сутрин около 1.30 часа в РУ - Луковит.\r\n                    \n                    \n                \n                \n                \n                Инцидентът станал след скандал между двама жители на с. Тодоричене, като нападател е домакинът на 73 години. Пострадалият е откаран в болница в Плевен.\r\n73-годишният мъж е задържан с полицейска мярка за срок от 24 часа. По случая е образувано досъдебно производство, работата продължава под надзора на прокуратурата.", "date": "2019.10.27", "title": "Среднощни скандали завършиха с двама намушкани с нож"}
{"url": "https://www.dnes.bg/health/2019/10/27/10-polezni-hrani-za-poveche-zdrave.427418", "text": "Всеки ден тялото ни се нуждае от здравословна храна, която да допринася за изпълнението на всяка функция в организма. Когато се храним с подходящите суперхрани, можем да държим приема на лекарства колкото се може по-далеч от нас. Ще сме в добра форма, ще се чувстваме енергични и ще можем да се справяме с атаките на различни болестотворни микроорганизми, стареещи процеси и болестни изменения в клетките на тялото ни.\r\nПриродата се е погрижила да създаде достатъчно богато разнообразие от хранителни вещества, които да се грижат за здравето ни. Трябва само да знаем кои от тях са по-значими от други, за да наблегнем на тях в името на здравето.\r\nВижте кои 10 суперхрани трябва да се включват максимално често в дневното меню, за да сте цялостно по-здрави.\r\n                    \n                    \n                \n                \n                \n                \r\nСпоред изследванията, боровинките съдържат повече антиоксиданти от който и да е друг плод или пък зеленчук. Антиоксидантите предпазват от сърдечносъдови заболявания, деменция, клетъчни дегенерации, рак.\r\n\r\nОвесените ядки съдържат огромни количества фибри. Фибрите ускоряват метаболизма и подобряват работата на червата. Освен това имат положително влияние върху холестерола, като понижават неговите нива. По този начин предпазват кръвоносните съдове от втвърдяване и холестеролни плаки. Това подобрява сърдечносъдовата система и балансира кръвното налягане. \r\n", "date": "2019.10.27", "title": "10 полезни храни за повече здраве "}
{"url": "https://www.dnes.bg/mestni-izbori-19/2019/10/27/sluh-ili-istina-cenata-na-glas-v-nesebyr-udari-200-leva.427579", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДо 200 лева е стигнала цената на глас в несебърски села, Според тях арестите на двама кандидати за кметове на Несебър и Света Влас, както и четиримата задържани кандидати за общински съветници, мобилизирали гласоподавателите и в община Несебър се очаква рекордна избирателна активност.\r\n\r\nВ село Тънково се коментира, че мизата за глас е стигнала 200 лева. \r\n \r\n\"При създалата се ситуация в обищната се очакваше напрежение, но работата е спокойна. В двете села до обяд вече бяха гласували 50% от имащите право на глас\", коментира председателят на СИК в Тънково - Бистра Кундакчиева.\r\n\r\n", "date": "2019.10.27", "title": "Слух или истина? Цената на глас в Несебър удари 200 лева"}
