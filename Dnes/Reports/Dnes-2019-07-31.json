{"url": "https://www.dnes.bg/index/2019/07/31/kak-da-razlichite-istinskiia-parfium-ot-menteto.418167", "text": " Качествените парфюми са едно от нещата, от които много мъже и жени се лишават, за да спестят пари. Много често високата цена спира хората и те търсят по-евтин вариант, но той се различава значително от оригинала.\r\n \r\nПарфюмите на по-ниски цени са със съмнителен състав и свойства. Докато ароматът на оригиналния може да изтрае с часове, този на ментето веднага изветрява. Да не говорим, че може да оставя петна по дрехите или да се разлее в чантата или несесера, където го държите.\r\n \r\nПрез последните години пазарът у нас се пренасити от фалшиви парфюми. Не е гаранция, че при закупуването на флакон от 40 лв., взет от специализиран магазин, ще получите качествен продукт. Ясно е, че на улицата няма как да си вземете марков, но и търговците в парфюмериите може да ви пробутат ментета.\r\n \r\n\r\n \r\n\r\n \r\nЦената не е определяща на 100%, но определено има значение. Не се връзвайте на промоции от сорта „2 за 50 лв.“ или „2 на цената на един“. Хубавите парфюми струват скъпо и производителят едва ли ще работи без печалба, ако ги пусне доста под себестойността им.\r\n \r\nКогато видите много евтин парфюм, помислете си защо цената му е толкова ниска. Има случаи, в които някои продукти са с изтекъл срок на годност и умишлено биват намалявани. Други пък просто са некачествени и не бива да ги купувате.\r\n \r\r\n                \r\n                \r\n                \r\n \r\nКогато отидете в нормален магазин, в който се предлагат парфюми, има тестери, с които може да се пръскате, но другите опаковки не са нарушени. Там може да си вземете парфюм, който е в кутия, върху която има целофаново покритие. Това е един от индикаторите, който да ви посочи, че стоката е по-качествена. Разбира се, доста производители на ментета се опитват да направят почти същата кутия, но винаги има някой детайл по нея, който е по-различен.\r\n\r\n", "date": "2019.07.31", "title": "Как да различите истинския парфюм от ментето? "}
{"url": "https://www.dnes.bg/akoshtete-vqrvaite/2019/07/31/golata-kardashiian-dava-syveti-za-kojata.418136", "text": "Кортни Кардашиян отново впечатли почитателите си. Риалити звездата публикува гола снимка от басейн в Instagram акаунта на личния си блог. От статията в блога става ясно, че тя е постнала тази снимка, за да обясни как се грижи за тялото си и как кожата ѝ е толкова мека, гладка и блестяща. Ето и някои от нещата, които Кортни препоръчва в \"Poosh\".\r\nНанасяйте овлажнител, докато тялото все още е мокро от душа. Така действието на овлажнителя продължава повече време.\r\n \r\nИзползвайте кокосово масло вместо крем за бръснене. То е натурален продукт и оставя кожата овлажнена и гладка.\r\n \r\nСъздайте си собствен крем за тяло, като смесите фон дьо тен и лосион за тяло. Ако искате бронзов тен, използвайте фон дьо тен, който е с един или два тона по-тъмен от кожата ви.\r\n \r\n", "date": "2019.07.31", "title": "Голата Кардашиян дава съвети за кожата"}
{"url": "https://www.dnes.bg/obshtestvo/2019/07/31/shefyt-na-tad-grup-na-svoboda-sreshtu-10-bona.418192", "text": "Шефът на \"ТАД груп\" Иван Тодоров бе пуснат на свобода срещу гаранция от 100 хил. лева гаранция, съобщават\r\n\r\n \r\n Това реши състав на Специализирания наказателен съд преди минути. \n\r\n\r\nОт прокуратурата не коментираха решението, а Тодоров трябва да излезе незабавно на свобода.\r\n\r\nЗаедно с него обвинени за кибертероризъм са и подчинените му Георги Янков и Кристиян Бойков. Те са на свобода срещу гаранции от по 20 хил. лева.", "date": "2019.07.31", "title": "Шефът на \"ТАД груп\" на свобода срещу 10 бона"}
{"url": "https://www.dnes.bg/index/2019/07/31/aec-ignalina-kopie-na-chernobil-bum-na-iadreniia-turizym-v-litva.418144", "text": "\n\r\nМинисериалът на НВО за ядрените кошмари от съветската ера предизвика интерес по цял свят към катастрофата в Чернобил през 1986 г. и стимулира туризма в Литва.\n\r\nБалтийската страна, където бе заснет \"Чернобил\", се превърна в дестинация на така наречения ядрен туризъм след излъчването на сериала по телевизията по-рано тази година, пише Асошиейтед прес.\n\r\nВ атомната електроцентрала \"Игналина\" Михаил Нефедиев гледа мрачно редицата мигащи зелени светлини на контролното табло, когато поредната група любопитни посетители нахълтва в неговото царство. 64-годишният инженер им обяснява какво точно се е случило с подобния реактор, избухнал в Чернобил, Украйна, преди 33 години.\r\n                \r\n                \r\n                \r\nАЕЦ \"Игналина\" е от същия модел като тази в Чернобил. Изградена е по същите планове и има същите реактори с водно охлаждане и графитен забавител и с възможност за достигане на мощност от 1500 мегавата.\r\n\n\r\n\"Игналина\" бе изведена от експлоатация преди десетилетие. Затварянето и прекратяването на работата й бяха ключови условия за влизането на Литва в Европейския съюз през 2004 г.\n\r\nПрез 1986 г., Литва, която тогава е част от СССР, е една от републиките, засегнати от ядрената катастрофа. Хиляди са изпратени в Чернобил да се справят с последиците от катастрофата, като мнозина от тях умират.\n\n\n\r\nДнес ядрената катастрофа помага на Литва да засили позициите си като туристическа дестинация.\n\r\nПопулярният сериал \"Чернобил\" продължава да подтиква любопитни зрители да посетят местата, където е сниман филмът, в столицата Вилнюс и в \"Игналина\", където нажежени уранови пръти се охлаждат в бетонни басейни. \n\r\nЦентралата, която продължава да е отворена за туристи, е привлякла 2240 посетители през миналата година, а до настоящия месец през тази година - 1630 души. Служителите в централата уверяват, че интересът към нея нараства.\n\r\n\"Направиха добър филм, предполагам. Случилото се преди много време обаче не ни засяга сега. Мисля, че да гледаме назад не е добре\", казва Нефедиев, след като е обяснил (на туристите) как е експлодирал реакторът тип РБМК.\n\r\nТуристите, които посещават разположената на брега на Балтийско море страна с население от три милиона души, за да видят местата, където е сниман сериалът на НВО, първо посещават музея на КГБ в централната част на Вилнюс, където са заснети сцените с разпитите. Туристите отиват в квартал от съветската епоха със сиви панелни блокове, построен в средата на 80-те години и приличащ на Припят - градът, обслужвал Чернобилската АЕЦ.\n\r\n\"Хората идват да видят тези места, които ние никога не сме рекламирали. Доста ново и необичайно е да ги видиш не в Стария град да снимат бароковите църкви, а да си правят селфита тук\", казва Инга Романовскене, главен мениджър в агенцията \"Посети Вилнюс\".\n\r\nЛитва, която и преди това бе популярна дестинация за снимане на филми, получи икономически ползи от минисериала на НВО. Общата сума на чуждестранния капитал, инвестиран в снимане на филми, достигна миналата година 45,5 милиона евро.\n\r\nСлед атракциите във Вилнюс ядрените туристи могат да пътуват 160 километра на север и да направят тричасова обиколка на ядрената централа. Дават им се дозиметри, пластмасови каски, бели дрехи и обувки, преди да тръгнат по лабиринта на дългите, слабо осветени коридори, реакторни зали, помещения с турбини и контролния център с червения бутон, натиснат точно преди експлозията. Мобилните телефони, камерите, храненето, пиенето и пушенето са строго забранени.\n\r\nОбиколката на централата струва по 67 евро на човек и билетите до Коледа са разпродадени, заяви Наталия Сурвила, говорителка на централата \"Игналина\".\n\r\n49-годишната психотерапевтка Лин Адамс от Великобритания е дошла да види всичко със собствените си очи.\n\r\n\"Чувството всъщност е сякаш си в една от сцените. Доста е автентично. Спомням си, че съм чувала за Чернобил по новините, но ми стана много по-интересно какво се е случило, след като гледах сериала. Така че си мисля, че той пробуди у мен интерес, за който към онзи момент не си давах сметка\", каза Адамс след посещението на квартала от съветската епоха, използван от НВО за заснемане на сцените в Припят.\n\r\nАнтанас Турчинас е сред хората, изпратени в Чернобил няколко седмици след катастрофата. Той се надява шумът, вдигнат от сериала, да доведе до по-добра грижа за оцелелите.\n\r\n\"Този филм събуди стари спомени. Емоциите са много силни, защото през 1986 г. не знаехме срещу какво се изправяме. Щастлив съм, че съм още жив\", казва той.\r\n \r\n/БТА/\n\r\n ", "date": "2019.07.31", "title": "АЕЦ \"Игналина\" копие на \"Чернобил\", бум на ядрения туризъм в Литва"}
{"url": "https://www.dnes.bg/notifikacii/2019/07/31/okonchatelno-aleksei-navalni-ne-e-otroven.418177", "text": "Оказа се, че Алексей Навални наистина има алергия, за която не знае. Руската държавна болница проведе  токсикологичен тест на опозиционера, а резултатите не показали следи от отравяне в организма му, съобщават световните агенции, цитирани от БТА. \n\n\n\r\nНавални беше осъден на 30 дни затвор миналата седмица заради призив за участие в неразрешен опозиционен протест. В неделя той беше приет в болница, а в понеделник беше изписан. Той, както и неговата лична лекарка и неговата адвокатка твърдяха, че е бил отровен.\r\nПробите от Навални за изследване са били доставени на 29 юли от 64-та градска болница в главната химикотоксикологична лаборатория на Московския градски научноизследователски институт \"Склифосовски\".\r\r\n                \r\n                \r\n                Лабораторията там е специализирана и разполага с широка палитра от възможности, за да констатира дали в организма има необичайни субстанции. Резултатите от изследванията са показали, че вещества, предизвикващи отравяне, не са били открити в пробите от Навални, съобщи за ТАСС главният лекар на института Алексей Токарев.", "date": "2019.07.31", "title": "Окончателно: Алексей Навални не е отровен "}
{"url": "https://www.dnes.bg/za-da-se-razbirame/2019/07/31/kak-da-nauchim-deteto-na-celeustremenost-i-uporitost.418059", "text": "Мнозина от родителите навярно се притесняват, че детето им не е достатъчно целеустремено, липсват му качества като упоритост и настойчивост и търсят начини да стимулират появата им. За да се формират подобни характеристики в детето е необходимо да проявите търпение и да работите в посока да го вдъхновите, без да го карате насила да се променя.\r\nДа насърчим детето да бъде по-смело, по-свободно да изразява себе си и да отстоява вижданията си не е толкова лесна задача, особено ако детето е по-интровертно. Но има начини и стратегии, чрез които да се опитаме. Ще ви запознаем с някои от тях.\r\n\r\nНе стартирайте процеса с амбициозни и големи задачи за детето, а напротив, тръгнете от нещо малко като изпълнение. Поставете му някоя дребна, забавна задачка с кратък срок за постигане. Да направи макет на самолет например или да подреди къщата за кукли, да подреди интересен пъзел. Важното в задачата е да зададете срок, не много дълъг, но достатъчен за изпълнение, без много време за разсейване. Малките цели, които поставяме на децата постилат пътя за разполагане на по-големи и важни цели.\r\n                    \n                    \n                \r\n                \r\n                \r\n                \r\nКолкото и да ни се иска да направляваме посоката на желанията на децата, в един момент е редно да им дадем възможност да се изявят. Нека детето предложи задача или зададе цел, която би искало да постигне. Ако това е да кара скейтборд например, макар и да изпитвате огромно притеснение дали няма да се нарани, прикрийте страха си, за да не му го прехвърлите и се опитайте да го подкрепите.\r\n", "date": "2019.07.31", "title": "Как да научим детето на целеустременост и упоритост?"}
{"url": "https://www.dnes.bg/notifikacii/2019/07/31/italiia-se-otyrva-ot-131-migranti-es-shte-gi-poeme.418174", "text": "На 28 юли, корабът  \"Грегорети\" на италианската брегова охрана акустира на пристанището \"Катания\", остров Сициля. На борда му се намираха 131 мигранти, които премиерът на Италия Матео Салвини отказа да позволи да слязат на брега, преди да се намери кой да ги приеме.\r\n4 дни по-късно на проблема бе намерено решение на европейско ниво - Франция, Германия, Португалия, Люксембург и  Ирландия, както и Италианската църква са казали, че ще приемат  спасените мигранти. Новината потвърди и самият Салвини, съобщават информационните агенции, цитирани от БТА. Премиерът обеща, че до няколко часа ще издаде разрешение мигрантите да слязат на брега.\r\nАла нов кораб с още мигранти се е насочил към Италия, въпреки заканите и забраните на Салвини. Германската неправителствена организация Сий Ай съобщи  днес, че е спасила 40 мигранти от бедстващ плавателен съд на 55  километра от бреговете на Либия. Сред спасените имало и две жени, едната  от които бременна, както и бебе и две малки деца.\r\r\n                \r\n                \r\n                От  географска гледна точка остров Лампедуза в Италия се намира най-близо. Преди седмици, друг германски кораб с мигранти акустира там, а капитанката му бе арестувана, защото наруши законите на Италия.\r\nСпасените мигранти са от Нигерия, Кот д'Ивоар, Гана, Мали, Конго и  Камерун. Те са потеглили от либийското пристанище Таджура близо до  Триполи. Там се намира център за задържане на мигранти, който беше  подложен на ракетен обстрел в началото на юли, при което загинаха над 50  души.", "date": "2019.07.31", "title": "Италия се отърва от 131 мигранти – ЕС ще ги поеме "}
{"url": "https://www.dnes.bg/stranata/2019/07/31/41-611-predpriiatiia-u-nas-sa-bili-zakriti-prez-2016-g.418139", "text": "41 611 предприятия са били закрити през 2016 година. Това са през същата година. В резултат на това работните си места са загубили 3.2 на сто от заетите през годината, показват предварителни данни от изследване на Националния статистически институт за демографските събития на дружествата в България за 2017 г.\r\nПрез разглежданата 2016 г. 42.3 на сто от \"умрелите\" предприятия са класифицирани в сектор G - \"Търговия; ремонт на автомобили и мотоциклети\". Най-жизнеспособни са предприятията от сектори B - \"Добивна промишленост\", Е - \"Доставяне на води; канализационни услуги, управление на отпадъци и възстановяване\", и D - \"Производство и разпределение на електрическа и топлинна енергия и на газообразни горива\", като при тях закритите предприятия са под 1%.\r\n                    \n                    \n                \r\n                \r\n                \r\n                През 2017 г. в България са , което е с 0.1% по-малко в сравнение с предходната 2016 година.\r\nНай-голям относителен дял в съвкупността на активните предприятия през периода 2013 - 2017 г. имат активните предприятия с нула наети. През 2017 г. техният брой е 164 876 и съставлява 47.4% от всички активни предприятия. В следващата група \"1 - 4 наети\" попадат 130 873 предприятия, или 37.6 на сто от общия брой за 2017 година. Броят на заетите в групата \"10 и повече наети лица\" съставлява 69.4% от заетите в периода 2013 - 2017 г.\r\nОт общия брой предприятия . За последните пет години средногодишно са се \"раждали\" 12.03 на сто от броя на активните предприятия.\r\nЗа периода 2013 - 2017 г. най-висок относителен дял имат \"новородените\" предприятия в сектор G - \"Търговия; ремонт на автомобили и мотоциклети\", като средно за петгодишния период този дял е 42.2 на сто. Най-нисък е делът на новородените предприятия в сектор B - \"Добивна промишленост\" - едва 0.1 на сто средно за периода.\r\nПрез наблюдавания период от 2013 до 2017 г. най-голям е броят на \"новородените\" предприятия, които не са наемали работна ръка. В групата \"0 наети\" през 2017 г. попадат 28 064 новородени предприятия.\r\nОт всички \"родени\" през 2016 г.  Те са 43 434, като от тях 34 508 са преживели успешно 2017 година. Най-висок е делът на оцелелите предприятия в сектор H - \"Транспорт, складиране и пощи\" - 87.3 на сто, а най-нисък - в сектор D - \"Производство и разпределение на електрическа и топлинна енергия и на газообразни горива\" - 52.1 на сто.\r\nОт 2012 г., с отдалечаване от годината на раждане, се наблюдава тенденция на намаляване на броя на оцелелите предприятия и за четирите групи предприятия според броя на наетите в тях.\r\nДелът на предприятията, родени през 2012 г. и все още активни пет години по-късно - през 2017 г., е 5.6%. \r\nОбщият брой на заетите в \"родените\" през 2016 г. и оцелели през 2017 г. предприятия за разглежданите тринадесет сектора на КИД - 2008 е 87 229 души. В три сектора са концентрирани 59.5 на сто от всички заети: G - \"Търговия; ремонт на автомобили и мотоциклети\" - 32.5 на сто, C - \"Преработваща промишленост\" - 13.9 на сто, и I - \"Хотелиерство и ресторантьорство\" - 13.1 на сто.", "date": "2019.07.31", "title": "41 611 предприятия у нас са били закрити през 2016 г."}
{"url": "https://www.dnes.bg/politika/2019/07/31/smetkite-na-radev-nedovolnite-poveche-ot-protestirashtite.418176", "text": "За мен е изключително важно в настоящия момент държавата да демонстрира своята отговорност и способност да се справи с африканската чума по свинете, защото тя засяга не само бранша, но и всички българи. Това каза президентът Румен Радев на откриването на среща с представители на държавните институции във връзка с кризата с африканската чума по свинете, предава \"Фокус\". \n\n\n\n\r\nПо думите на президента, кризата с чумата е само част от общата кризисна ситуация в страната ,свързана и с пробива в НАП, засегнал пет милиона български граждани, и с \"неизгодните в правно и финансово отношение договори за F-16\", както и с набиращите все сила протести срещу единствената номинация за нов главен прокурор в лицето на Иван Гешев. \n                    \n                    \n                \r\n                \r\n                \r\n                \r\n\"Всички знаем, че в България недоволните са много повече от протестиращите\", каза още президентът. \n\r\nРадев допълни, че тази криза засяга хилядите българи, които разчитат на домашните животни за прехраната си. \n\r\n\"Дълбоко съм убеден, че можем да се справим с обединените усилия на всички институции, на местната власт, на бизнеса, на браншовите организации и на всички български граждани, за които е необходима отворена и мотивирана информационна кампания\", завърши президентът Румен Радев. ", "date": "2019.07.31", "title": "Сметките на Радев: Недоволните повече от протестиращите"}
{"url": "https://www.dnes.bg/temida/2019/07/31/osydiha-dvama-romi-na-obshto-28-g-zatvor-za-jestoko-ubiistvo.418172", "text": "Бургаският окръжен съд призна за виновни ромите Ж. Д. и Я. С., убили по особено жесток начин самотник в Айтос през февруари миналата година, пише \"\". \n\r\n\n\r\nЖ. Д. ще лежи 20 г., а непълнолетният по време на убийството Я. С. получи 8-годишна присъда.  Съдът постанови първоначален „строг режим“ на изтърпяване на наказанието за двамата подсъдими.\n\r\nОсвен това те ще трябва да платят по 30 000 лв. кръвнина на четирима близки роднини на жертвата А.П. Възрастният мъж обитавал изоставена постройка в айтоския квартал \"Странджа\". На 1 февруари м.г. той бил нападнат от двамата роми, които безпричинно се нахвърлили върху него с ритници и юмруци. След като го пребили, започнали да блъскат главата му в стена, а после извадили нож и наръгали стареца на няколко места по тялото.\n                    \n                    \n                \r\n                \r\n                \r\n                \r\nПострадалият се намирал в безпомощно състояние и деянието е извършено по особено мъчителен начин за убития и с особена жестокост. Според съда, по време на престъплението Ясен С. е  могъл да разбира свойството и значението на деянието и да ръководи постъпките си, въпреки че е бил непълнолетен.", "date": "2019.07.31", "title": "Осъдиха двама роми на общо 28 г. затвор за жестоко убийство "}
{"url": "https://www.dnes.bg/index/2019/07/31/otkriha-prichinata-za-smyrtta-na-disni-zvezdata-kameryn-bois.418180", "text": "Дисни звездата Камерън Бойс почина внезапно на 6 юли тази година, едва на 20 години. Причина за неочакваната му смърт семейството посочи „продължително боледуване“ без да уточняват подробности.\n\r\nСлед като стана ясно, че Бойс е починал в съня си в дома си в Северен Холивуд на 6 юли, се назначи по-подробно проучване на причините. Сега става ясно, че точната причина за кончината на актьора е епилепсия, съобщава BBC.\r\nКамерън Бойс е само на 9 години, когато се появява в хорър филма \"Mirrors\" с Кийфър Съдърланд. После играе едно от децата на Адам Сандлър в \"Пораснали хлапета\", но .\r\r\n                \r\n                \r\n                \"Сега светът остана без съмнение без една от най-ярките си светлини, но духът му ще живее чрез състраданието и добрината на всички, които го обичаха\", казва говорител на семейството на Камерън непосредствено след неговата смърт.\r\nОт Дисни също изразиха покрусата си при новината. Говорител на Disney Channel го описа като.\r\n\"От ранна детска възраст Камерън Бойс мечтаеше да сподели невероятния си актьорски талант със света. Като млад мъж, той беше пълен с желание да промени живота на хората чрез хуманитарната си работа. Той бе много талантлив актьор, изключително загрижен и мил човек, но най-вече любящ син, брат, внук и приятел\".", "date": "2019.07.31", "title": "Откриха причината за смъртта на Дисни звездата Камерън Бойс"}
{"url": "https://www.dnes.bg/science/2019/07/31/jegata-vdiga-temperaturata-na-asfalta-do-64-gradusa.418151", "text": "Учени от университета на Невада установиха, че повишаването на температурата на въздуха до 40 градуса Целзий прави асфалта достатъчно горещ за получаване изгаряния на кожата втора степен за няколко секунди, съобщи Юрик алърт.\n\n\r\n\n\r\nЛекари анализирали 173 случая на изгаряния от горещ асфалт в Лас Вегас за 5 години, от 2013 г. до 2017 г. Получените резултати били съпоставени с данни за температурата на въздуха на улицата в момента на придвижването на всеки пациент. По думите на специалистите, под въздействието на слънчевите лъчи пътното платно може да е значително по-горещо от въздуха и само за две секунди да предизвика изгаряния на кожата, пише БТА. \n                    \n                    \n                \r\n                \r\n                \r\n                \r\nНад 88 процента от изгарянията били получени при температура на въздуха 35 градуса Целзий и по-високи температурни стойности. При това рискът се увеличавал, когато температурата надхвърли 40 градуса Целзий. Под въздействието на слънчевите лъчи в горещото време пътната настилка може да се нагрее до температура 64 градуса Целзий.\n\r\nРисковата група включва хора, които имат проблеми с придвижването, малки деца, както и хора, пострадали при пътно-транспортни произшествия.", "date": "2019.07.31", "title": "Жегата вдига температурата на асфалта до 64 градуса "}
{"url": "https://www.dnes.bg/obshtestvo/2019/07/31/deputatski-terzaniia-predi-otpusk-trafikyt-kym-gryckoto-more.418184", "text": "Трафикът през ГКПП Кулата и ГКПП Маказа за гръцкото море се нормализира през последните седмици. Това отчете пред депутатите МВР шефът Младен Маринов, който участва в парламентарния контрол преди ваканцията на НС.\n\r\nМаринов беше питан от народни представители как ще се реши проблемът със задръстванията на \"Маказа\" при засиления пътникопоток през летните месеци. \n\n\n\nМинистърът каза, че трафикът към съседката ни е увеличен с 25% и изброи мерките, които са взети за облекчаване на преминаването – командироване на още служители, мобилни екипи в зоната за контрол, отделяне на автобусите за проверка, разделяне на трасетата за такива за граждани на ЕС и за граждани на трети страни, когато има възможност и др.\n                    \n                    \n                \r\n                \r\n                \r\n                \r\nМаринов съобщи, че гръцката страна поела ангажимент за реципрочен брой служители, но само за юни.\n\r\nНа сходен въпрос отговори и финансовият министър Владислав Горанов – за неудобства, свързани с преминаване и престой на „Маказа“. Горанов посочи, че засиленият трафик е във връзка със силния интерес за почивка по гръцките плажове и обеща, че ще създаде организация за подобряване на битовите условия на пункта още в близките дни.\n\r\nМинистърът каза, че през следващата година се предвижда разширяване на ГКПП Маказа - доизграждане на навес, осветление, доставка и монтаж на светещи надписи и решаване на битови въпроси. \n\r\n\"Години наред не е инвестирано достатъчно в тези пунктове, а нужните инвестиции са огромни\", коментира Горанов.", "date": "2019.07.31", "title": "Депутатски терзания преди отпуск - трафикът към гръцкото море"}
{"url": "https://www.dnes.bg/science/2019/07/31/iaponiia-shte-syzdava-choveko-mishki-i-svine-hora.418140", "text": "Японското министерство на културата, спорта, науката и технологиите одобри заявка на учени от Университета в Токио за провеждането на опити с хибридни човеко-миши ембриони, съобщава The Nature. \n\n\r\n\n\r\nВ Япония действаше закон, забраняващ експериментите с човешки ембриони. Опити за бъдещи химерни създания се правиха, но след навършването на 14-ия ден, те задължително биваха убивани. Законът явно вече не е актуален и още тази пролет бе отменен.  \n                    \n                    \n                \r\n                \r\n                \r\n                \r\nБиологът Хиромицу Накаучи се похвали, че след падането на забраната е време да се пристъпи към създаването на хибриден вид между човек и животно. Интересни и подходящи видове според него са свинете и маймуните. Засега Накаучи иска да помогне за създаването на човешки органи, които да са в помощ на донорския проблем в целия свят – органите не достигат за всички желаещи. \n\r\nЩе принадлежи ли бъдещето на новите видове химери и ще видим ли чудовища като от японските анимета, този въпрос остава загадка. \r\n ", "date": "2019.07.31", "title": "Япония ще създава човеко-мишки и свине-хора?"}
{"url": "https://www.dnes.bg/health/2019/07/31/znaci-che-prekaliavate-s-kardio-trenirovkite.418062", "text": "Кардио упражненията са много важни за поддържане на добрата форма на тялото. Аеробната тренировка ускорява метаболизма и топенето на мазнините. Тичане, колоездене, плуване са сред най-добрите видове кардио, които подобряват издръжливостта и стимулират сърдечносъдовата система.\r\nКакто с всяко полезно нещо, така и с кардиото човек лесно може да злоупотреби без да иска. В стремежа си да постигнете резултати е възможно да правите твърде много кардио, което се превръща от полезно във вредно за организма. Ето някои от знаците, които тялото ви изпраща.\r\n\r\nКакто с повечето упражнения – злоупотребата не е полезна. Травми могат да се появят, независимо че плувате, например. Ако плувате твърде интензивно и прекалено продължително, това също може да окаже пагубно влияние върху мускулите. Те остават без достатъчно количество кислород и хранителни вещества, а мускулните влакна търпят микровъзпаления.\r\n                    \n                    \n                \r\n                \r\n                \r\n                \r\nАко сте имали проблеми със съня преди това вероятно лекарят ви е препоръчал спорт. Злоупотребата с него обаче води до обратния ефект – безсъние и изтощение.\r\n", "date": "2019.07.31", "title": "Знаци, че прекалявате с кардио тренировките"}
{"url": "https://www.dnes.bg/sofia/2019/07/31/el-trotinetki-v-sofiia-pod-naem-samo-ako-sa-registrirani.418132", "text": "Електрически тротинетки в Столична община ще могат да бъдат отдавани под наем само ако са регистрирани и с ограничение на скоростта. Това е основното предложение на експертите от Държавната агенция \"Безопасност на движението по пътищата\" след проведената днес първа среща с местната власт за  предстоящите изменения в Закона за движение по пътищата, с които да се регламентира ползването на такъв тип превозни средства.\n\r\nПо време на разговора с представители на Столична община и „Зелена София“ стана ясно, че вече няколко компании са изявили желание да навлязат на пазара с услуга за предоставяне на електрически тротинетки за споделено пътуване (почасово отдаване под наем).\n\n\n\n                    \n                    \n                \r\n                \r\n                \r\n                \r\nИменно затова от Столична община обмислят допълнителни изисквания към тях за регистрация, за да се гарантира проследяемост и безопасност на движението им. \n\r\nПодобно изискване обаче не се планира за частните ползватели.\n\r\nЕдинствено за споделената услуга се обмисля и да се създаде нормативна възможност общините да определят максимален брой превозни средства, които могат да бъдат регистрирани на територията им за отдаване под наем, както и местата за паркиране, така че да не пречат на движението на пешеходците и на автомобилите.\n\r\nВзето е решение и да се обособят 157 нови  места за безплатно паркиране на велосипеди, мотопеди и тротинетки. Мярката трябва да влезе от следващия месец и е в подкрепа на засилващия се интерес на гражданите към алтернативите на придвижването с автомобил в града, стана ясно по време на срещата, твърдят от Държавната агенция за безопасност на движението по пътищата. \n\r\nНовите места за паркиране на двуколките са в синя и зелена зона, като на по-късен етап се предвиждат и около 70 места върху пешеходни пространства и в периферията на паркове – като буферни зони, където да се оставят те. Планира се разширяване на този вид паркинг зони и в жилищните квартали.\n\r\nПредставителите на Държавната агенция са изтъкнали пред общината, че един от най-важните аспекти при подготвяната промяна е регламентиране на задължителни предпазни средства при използване на електрически тротинетки, което трябва да бъде съобразено и при предлагането им за споделено пътуване.\n\r\nОчаква се да бъде регламентирана и максималната допустима скорост на този тип превоз. Преди няколко дни беше изказано мнението, че приемливата скорост за тротинетките трябва да бъде ограничена на 20 км/ч.\n\r\n\"За тротинетки за частно ползване – ограничаването трябва да правят търговците, които внасят и продават такива превозни средства\", казват от Агенцията. \n\r\nСпоред мнението на експертите съществуват и други варианти за манипулации – както чрез директен внос от трета страна, така и софтуерно, затова изискванията ще бъдат детайлизирани и обект на допълнителен контрол.\n\r\n ", "date": "2019.07.31", "title": "Ел. тротинетки в София под наем - само ако са регистрирани"}
{"url": "https://www.dnes.bg/sport/2019/07/31/mariani-podpisa-v-oae-pozira-s-flanelkata-na-shabab-al-ahli.418187", "text": "Шабаб Ал Ахли привлече официално швейцарския полузащитник от Левски Давиде Мариани. Той позира с червения екип и снимките бяха публикувани на клубния уебсайт.\n\r\nСпоред непотвърдени информации, звездата на \"сините\" е преминал в тима от ОАЕ с трансфер на стойност 1.5 милиона евро. Той подписа договора си в клубните офиси и след това замина моментално за Испания, където Шабаб Ал Ахли води предсезонната си подготовка.\n\r\n\"Днес договор подписа швейцарският халф Давиде Мариани, който ще замине за Испания и ще се включи в предсезонната подготовка. Той изрази задоволство от трансфера си в Ал Шабаб Ал Ахли и обясни, че не се е колебал и за миг дали да приеме офертата от клуб с толкова добра репутация. Мариани обеща да даде всичко от себе си, за да помогне на нашия отбор да изпълни целите си\", съобщиха от клуба.\n                    \n                    \n                \r\n                \r\n                \r\n                \r\n28-годишният Мариани има 15 гола и десет асистенции в 43 мача за Левски, който го привлече като свободен агент миналата година. Днес той се сбогува с клуба и \"сините\" фенове с послание в инстаграм.\n\r\n", "date": "2019.07.31", "title": "Мариани подписа в ОАЕ, позира с фланелката на Шабаб Ал Ахли"}
{"url": "https://www.dnes.bg/politika/2019/07/31/simeonov-bsp-iskaha-da-unijat-plamen-georgiev.418189", "text": "Не беше красиво това, което демонстрира Народното събрание пред българския народ. Пламен Георгиев е подал оставка и има право на достойно оттегляне от поста, който е заемал. Можеше да бъде проявен такт, уважение, да се запази достойнството на човека. Това, което направиха БСП, беше изключително грозно. Те искаха да го унижат, да го смачкат, да се гаврят”. Това заяви в ефира на Нова бившият вицепремиер и лидер на НФСБ Валери Симеонов.\n\n\n\n\r\nПовод за думите му стана подадената днес оставка на шефа на КПКОНПИ Пламен Георгиев и желанието на БСП той да бъде извикан в парламента, за да даде обяснения защо напуска. Георгиев стана част от скандала \"Апартаментгей\" през последните месеци, след като беше заснета неговата огромна тераса на последния етаж на сградата, в която живее. Малко по-късно назначената проверка го оневини.\n                    \n                    \n                \r\n                \r\n                \r\n                \r\nВалери Симеонов коментира и  и създаването на временна анкетна комисия за хакването на НАП.\n\r\n\"Естествено, че нищо няма да установят. Там всичко е ясно”, категоричен беше той. \n\r\nОтносно исканите от страна на БСП оставки, включително и тази на министър Владислав Горанов, лидерът на НФСБ коментира, че това не е конструктивна опозиция.\n\r\n\"Тук имаме работа с хаотична, скандална опозиция, която за всяко нещо иска оставки, от всяко нещо иска да направи скандал\", коментира Симеонов.\n\r\nПреди това той коментира и отношенията с Волен Сидеров и \"Атака\".\n\r\n\"Има си коалиция \"Обединени патриоти\", тя продължава да съществува. Тя просто е намалила състава си с една партия. Вече е НФСБ и ВМРО. Не е голяма драма\", заяви Симеонов.", "date": "2019.07.31", "title": "Симеонов: БСП искаха да унижат Пламен Георгиев"}
{"url": "https://www.dnes.bg/index/2019/07/31/smetki-za-milioni-komunizym-v-sporta-aide-niama-nujda.418110", "text": "Преди почти 150 години германските философи Карл Маркс и Фридрих Енгелс поставят основите на марксизма, чиято цел е да измести капитализма и да проправи път на комунизма. В основата си идеята им е всички хора да получават такова възнаграждение за труда си, каквото им е нужно, за да водят „нормален“ начин на живот.\r\nИсторията обаче доказва, че идеята е по-скоро утопия, която няма място в реалния свят, или по-скоро не намира място в човешката природа. Хората винаги ще искат още и още, а спортът през последните няколко десетилетия повежда безкрайната колона от амбициозни младежи, които искат да материализират таланта и труда си. Именно тук максимата се променя в „на всекиго според заслугите“.\r\n                \r\n                \r\n                \r\nДа се прехвърлим век и половина напред във времето. През 2007 г. Винъс Уилямс осъществява сериозен пробив в света на тениса, като точно нейните усилия извън корта правят така, че турнирите от „Големия шлем“ да изравнят наградните фондове между половете. В съответната година самата американка вдига титлата от Уимбълдън над главата си след успех в два сета над Марион Бартоли, докато Роджър Федерер влиза в петсетов трилър с Рафаел Надал, за да заслужи успеха. Уилямс и Федерер получават по 1,4 млн. долара в допълнение на своите титли, но усилията, които всеки от тях полага на зеленото игрище, далеч не са съпоставими.\n\r\nПравилата в тениса винаги са затруднявали нежния пол. Докато мъжете най-често са длъжни да преследват успех в три от пет сега, то дамите се борят само за два от три. И това е чисто атлетическата страна на проблема.\r\nРекордът за най-гледан тенис мач в историята се държи от срещата между Роджър Федерер и Рафаел Надал на Откритото първенство на Австралия, когато през 2017 г. двамата оспорват поредната титла от „Големия шлем“. Спортният канал Eurosport отчита 9,7 млн. зрители по целия свят в хода на двубоя. Рекордът при жените се държи от Анжелина Кербер и Серина Уилямс през 2018 г., когато от централния корт на Уимбълдън те привличат 4,6 млн. зрители.\n\r\nОбръщаме поглед към футбола, където конфликтът за половото равенство напоследък се разпали с нова сила - благодарение на американките, които спечелиха поредната си титла от Световното по футбол. \n\r\nНека вземем под лупа броя на изиграните мачове до даден триумф. Меган Рапино е считана за една от големите звезди на САЩ, като в ролята си на капитан тя дори отбеляза едно от попаденията във финала на Световната купа, донесло триумфа за страната ѝ. Сезонът за нея приключи с изиграни 27 мача на клубно и национално ниво. Килиан Мбапе от друга страна записа 56 мача във всички турнири през сезон 2017/18, когато вдигна световната титла над главата си с екипа на Франция. Не бива да пренебрегваме факта, че Рапино е на 34 години по това време, докато Мбапе е едва 19-годишен по време на своя звезден миг. Лука Модрич от състава на Хърватска също изигра 56 мача през въпросния сезон, когато и той бе на 34-годишна възраст.\n\r\nОтново оставяме настрана атлетическото съревнование между половете, за да проверим какъв интерес предизвикват те във финансово отношение.\n\r\nЕдва през тази година за пръв път бе премината границата от 1 млрд. зрители на Световното по футбол за жени, докато на Мондиала в Русия преди година мъжете са привлекли 3,5 млрд. души из земното кълбо. Макар и неофициално, световната футболна федерация ФИФА използва много умело подобни данни, за да определя наградните фондове за всеки следващ турнир. Рекордът при дамите стана повод президентът на организацията Джани Инфантино да заяви, че следващото Световно за жени ще получи двойно по-високо финансиране (60 млн. долара), докато мъжкият еквивалент ще получи само 10% увеличение (440 млн. долара).\n\r\nВ основата си спортът има за цел да съпоставя физическите и психическите способности на хората. Това датира още от зората на Олимпийските игри, но, ако в древността жените наистина са били подценявани и пренебрегвани за сметка на мъжете, то днес ситуацията не е точно такава.\r\nДамите се ползват с все по-голямо уважение в обществото, като дори примерите за велики български спортисти са повече в полза на нежния пол. На прима виста изникват имената на Станка Златева, Таня Богомилова, Стефка Костадинова и Ивет Лалова. Ансамбълът ни по художествена гимнастика пък е световна сила десетилетия наред и практически е най-титулуваният ни национален отбор.\n\r\nНо... финансовата страна на спорта се ръководи от съвсем различни сили, които не намират място на игрището, тепиха, басейна, пистата или залата. Нейните властелини са негово величество зрителите. Тъй както телевизиите печелят правото си да изискват повече от рекламодателите, когато аудиторията им е по-голяма от на конкурентите, така и различните спортове, шампионати и състезания определят своите финансови капризи на база своите привърженици. В противен случай Станислав Костов би имал правото да настоява за по-висока заплата от тази на Мохамед Салах, защото отбеляза повече попадения с екипа на Левски в Първа Лига, отколкото египтянинът - във Висшата лига за Ливърпул.\n\r\nЕто как мечтата на Маркс и Енгелс е също толкова неприложима в реалния свят, колкото е и желанието на част от дамите в спорта за еднакво възнаграждение с мъжете. Комунизмът няма място в спорта. Мястото му е в миналото!\n\r\nКоментарът е на Десислав Янкулов, ", "date": "2019.07.31", "title": "Сметки за милиони: Комунизъм в спорта? Айде, няма нужда... "}
{"url": "https://www.dnes.bg/mish-mash/2019/07/31/hari-potyr-stava-na-39-a-dj-k-rouling-na-54.418171", "text": "Филмите и книгите са тези неща, които успяват да ни откъснат от ежедневието, да ни накарат да влезем в един друг, по-добър и интересен свят. Независимо какво ще изберете, винаги можете да се потопите във вселена, която не съществува и поне за малко да повярвате в магията на думите и изкуството.\r\n31-ви юли е малко по-различна дата за феновете на вълшебствата. Не само, че бележи края на месеца, но тя отбелязва и рождения ден на Дж. К. Роулинг и Хари Потър. Ако досега сте живели своя мъгълски живот в пещера, обясняваме всичко, което трябва да знаете за тези две имена.\r\n \r\nДж. К. Роулинг е писателка, която е родена на днешната дата преди 53 години в Англия. Пише първата си история, когато е едва на шест. Опитва се да влезе в Оксфорд, но оттам я отхвърлят и тя се насочва да учи в Ексетърския университет. Налага ѝ се да пътува доста време във влак, което й помага да измисли историята за Хари Потър.\r\n \r\nЕдин ден, возейки се на железницата от Манчестър до Лондон, Роулинг започва да пише на салфетка няколко начални изречения за магията. Оттам тръгва и цялата история на първата книга „Хари Потър и философският камък“.\r\n \r\nДоволна, че е написала цял роман, Роулинг с надежда изпраща ръкописа си на няколко издателства. За съжаление, получава откази с обяснението, че такава детска история няма да привлече читателите. Огромна грешка!\r\n \r\nОще новини за кино и музика четете в  ", "date": "2019.07.31", "title": "Хари Потър става на 39, а Дж.К.Роулинг на 54"}
{"url": "https://www.dnes.bg/usa/2019/07/31/trymp-se-krie-i-ot-turistite-zagrajda-beliia-dom-4-metrova-stena.418142", "text": "Президентът на САЩ Доналд Тръмп  около резиденцията си във Вашингтон, съобщи ТАСС, цитирана от „Фокус”.\r\nОграденият участък минава и през „Пенсилвания Авеню“, откъдето се открива най-известната и обичана от туристите гледка към Белия дом, който сега е закрит от висока бяла строителна ограда.\r\nОградата е покрита с бял плат, на който се виждат някои от детайлите на проекта, както и архивни изображения на това как Белият дом е изглеждал в предишни епохи.\r\nСпоред плановете, описани на сайта на Службата на националните паркове на САЩ, сегашната ограда, висока приблизително два метра, трябва да бъде подменена с два пъти по-висока.\r\n                    \n                    \n                \r\n                \r\n                \r\n                Новото заграждение ще бъде с височина около 4 м и за допълнителна сигурност по него ще бъдат монтирани технологии за откриване на нарушители.\r\n. включително. В резултат на това съществуващата стена ще бъде напълно подменена.В същото време някои от нейните секции ще бъдат запазени и предадени на музей.", "date": "2019.07.31", "title": "Тръмп се крие и от туристите, загражда Белия дом 4-метрова стена"}
{"url": "https://www.dnes.bg/index/2019/07/31/vreme-za-liubov-kak-venera-shte-promeni-jivota-ni.418166", "text": "По-малко от един ден ни дели от началото на август. От 23 юли до 22-ро число на новия месец властва не кой да е, а царят на животните – Лъв. Освен, че в следващите няколко седмици ще бъде най-благоприятното време за представителите на тази зодия, Венера попада в нея.\r\nНавлизането на планетата в Лъв стана на 28 юли. Тя ще остане в това положение чак до 21 август, като ще промени доста ежедневието на някои от нас, защото ще ни настрои на любовна вълна. Онези, които търсят сродната си душа, ще имат съдбовни срещи и пърхащи пеперуди в стомаха, докато обвързаните ще преоткрият романтиката и подобрят отношенията си с любимия човек.\r\nСпоред астролозите, родените под различни знаци от зодиака просто трябва да се отпуснат и да не се притесняват от летните флиртове. Причината е, че периодът е благоприятен за превръщането им в нещо по-сериозно от секс за една нощ.\r\r\n                \r\n                \r\n                Венера се свързва с Афродита – богинята на любовта и красотата. Тя омайвала всички с чара си и разпалвала страстта в тях. Не вменява чувство за дълг. Или казано по-просто – до 21 август може да му отпуснете края. Флиртувайте на воля и предизвиквайте себе си и своята половинка с неща, които до момента не сте правили.\r\nОсвен хармонията във връзката, която сме търсили, попадането на планетата в Лъв ще ни донесе и повече вдъхновение. Това важи най-вече за зодиите, които са по-креативни, но и за онези, които до момента са мислили, че са с две леви ръце. Въобще, любовта така ще ни замае, ще преоткрием неподозирани за нас заложби.\r\nНеслучайно девизът на Венера е „Аз искам това, което ти искаш!“. Каквото и да правите, оставете тревогите и се наслаждавайте на малките моменти.\r\n\r\n ", "date": "2019.07.31", "title": "Време за любов - как Венера ще промени живота ни?"}
{"url": "https://www.dnes.bg/eu/2019/07/31/dominik-kymings-glaven-podstrekatel-na-dauning-striit-10.418154", "text": "\"Психопат кариерист\", \"главен подстрекател\": в проява на неортодоксална политическа стратегия новият британски премиер Борис Джонсън избра за специален съветник Доминик Къмингс, известен още като мозъка на кампанията в подкрепа на Brexit-а, пише Франс прес.\n\r\nС язвителната си реторика 47-годишният Доминик Къмингс си създаде армия от врагове, включително сред торите. Във филма \"Brexit: The Uncivil War\", излъчен по Канал 4, в образа му се превъплъщава актьорът Бенедикт Къмбърбач. Къмингс е показан като подстрекател, използващ тактики, заимствани от \"Изкуството на войната\" на Сун Цзъ.\n\r\nБившият премиер консерватор Дейвид Камерън го описва като \"психопат кариерист\".\r\n                    \n                    \n                \r\n                \r\n                \r\n                \n\r\nТой вече беше сравняван и със Стив Банън, скандалния бивш съветник на президента на САЩ Доналд Тръмп. Също като него той е запален по военните тактики. И също като него назначаването му в изпълнителната власт е приемано като рисковано решение: ще намери ли заядливият му и безкомпромисен стил мястото си в британското общество?\r\n\n\r\n\"Доминик Къмингс е главният подстрекател - той е стратегически решителен, идеологически иконоборец\" пише Тим Бейл, преподавател по политически науки в университета \"Куин Мери\" в Лондон, в книгата си \"Консервативната партия: от Тачър до Камерън\".\n\n\r\n\"Чиновниците и апаратчиците на партията може да са вбесени от този съветник, но за Джонсън това е цена, която си струва да бъде платена\", ако Доминик Къмингс му помогне да успее с Brexit-а.\n\r\nОпозиционните партии подложиха на критики назначението на Къмингс, посочвайки, че през март той е бил признат за виновен в неуважение към Парламента, защото е отказал да се яви пред комисия, разследваща разпространяването на фалшива информация по време на кампанията преди референдума през 2016 година.\n\r\nТой аргументира решението си, надменно заявявайки, че комисията била \"повече заинтересувана от постановката, отколкото от търсенето на истината\".\n\r\nМиналият месец Доминик Къмингс заяви в блога си, че настоящата политическа дисфункция на Великобритания представлява \"уникална криза за последните 50 или 100 години\", която трябва да се използва, \"за да се променят неща, които по принцип са непоклатими\".\n\r\nДоминик Къмингс е роден в Дърам (Северна Англия). Баща му е бил ръководител на проект за петролна платформа, а майка му - учителка на деца със специални нужди.\n\r\nПосещавал е частно училище, а след това е бил приет в престижния Оксфордски университет. Русофил, почитател на писателя Достоевски, след завършване на образованието сиq Доминик Къмингс е живял в Русия, където през 90-те години участва в създаването на авиокомпания, която в крайна сметка не вижда бял свят.\n\r\nСлед завръщането си във Великобритания той прави първите си крачки в политиката, водейки няколко кампании, най-вече против приемането на еврото.\n\r\n\n\r\nПрез 2002 г. той беше назначен за директор по стратегията на Консервативната партия, но напусна поста си 8 месеца по-късно, след като нарече тогавашния партиен лидер Иън Дънкан Смит \"некомпетентен\".\n\r\nСлед това стана специален съветник на министъра на образованието Майкъл Гоув, настояща дясна ръка на Борис Джонсън.\n\r\nРъководител на кампанията в подкрепа на Brexit-а \"Vote Leave\" (\"Гласувайте за напускане\"), той изигра смятана за решителна роля за постигнатия резултат, водейки кампания, базирана повече на социалните мрежи и събирането на лични данни, отколкото на традиционни политически митинги. По-късно методите на \"Vote Leave\" бяха поставени под въпрос, особено използването на подвеждащи лозунги и таргетирани политически реклами.\n\r\nНо успехът на референдума за Brexit-а, на който поддръжниците на напускането на ЕС спечелиха с близо 52 на сто, го направи известен преди всичко като стратег, който знае как да опровергае прогнозите.\n\r\nНа церемонията по встъпването в длъжност на Борис Джонсън в сряда Къмингс се появи с дънки и тениска, в рязък контраст с останалите чиновници в костюми.\n\r\nНякои виждат неговия почерк и в състава на новото правителство, или във факта, че Борис Джонсън още не е обявил посещения в европейски столици и заяви, че очаква от ЕС да направи жест за Brexit-а.\n\r\nСпоред Деймиън Макбрайд, бивш съветник на лейбъристкия премиер Гордън Браун, \"всичко това предполага едно диво препускане с непредвидим край\".\r\n/БТА/\n\r\n ", "date": "2019.07.31", "title": "Доминик Къмингс - \"главен подстрекател\" на Даунинг стрийт 10"}
{"url": "https://www.dnes.bg/cars/2019/07/31/noviiat-opel-corsa-stava-nai-ikonomichniia.418135", "text": "Шестото поколение на Opel Corsa ще бъде най-икономичният автомобил в този сегмент. Това ще бъде постигнато не само с помощта на двигателя, но и благодарение на обновената аеродинамика и допълнителни елементи по каросерията, обявиха от компанията-производител.\n\r\nТочни данни за разхода на гориво засега не се съобщават, но от Opel разкриват любопитни подробности за автомобила. Инженерите на марката са успели да постигнат коефициент на челно съпротивление от 0,29 при площ 2,13 кв. метра, като благодарение на това, колата ще работи не само в много икономичен режим, но и ще отделя минимални количества вредни емисии, съобщава .\r\n                    \n                    \n                \r\n                \r\n                \r\n                Долната част на автомобила е покрита със специални плоски панели, позволяващи значително подобрение на въздушни поток. Спойлерът намалява притока на турбулентен въздух, което прави колата устойчива и комфортна за управление.\n\r\nСъществена роля за постигане на нисък разход на гориво играе и решетката на радиатора, която е взета от автомобилите на Opel от по-висок клас. Тя е активна, като може да се \"затваря\" в определени моменти и да пренасочва въздуха встрани от каросерията. По този начин се намаляват съпротивлението и разхода на гориво.\n\r\nНовата генерация на Opel Corsa ще излезе на пазара през 2020 г. До момента германският производител е показал само електрическата версия на модела.\r\n", "date": "2019.07.31", "title": "Новият Opel Corsa става най-икономичния"}
{"url": "https://www.dnes.bg/politika/2019/07/31/sled-apartamentgeit-shefyt-na-kpkonpi-podade-ostavka.418141", "text": "Шефът на антикорупционната комисия Пламен Георгиев е подал оставка днес. Това стана ясно, след като председателят на парламента Цвета Караянчева предложи оставката му да бъде гласувана от депутатите като допълнителна точка в дневния ред.\n\nМотиви за предсрочното напускане на поста не бяха обявени.\n\r\nИмето на председателя на Комисията за противодействие на корупцията и за отнемане на незаконно придобитото имущество (КПКОНПИ) също беше забъркано в известния имотен скандал с хора от властта „Апартаментгейт“ - заради допълнителни постройки към терасата му.\r\nЗаради незаконното строителство оставка подаде шефът на строителния контрол в общината Влади Калинов.\r\n                    \n                    \n                \r\n                \r\n                \r\n                Крум Зарков от БСП заяви, че социалистите са поискали оставката на Георгиев още на 4 април, а сега спешно комисията се е събрала и предлага шефът й да бъде освободен.\n\r\nПо думите му процедурно е недопустим начинът, по който това се предлага в дневния ред и не може да се дебатира оставка, станала ясна преди 5 минути.\n\r\nПредложението на БСП Георгиев да дойде и да обясни пред депутатите мотивите си и най-вече какво е свършил на поста, беше прието. След това обаче народните избраници се скараха дали да продължат разискванията или да изчакат идването на Пламен Георгиев в парламента. В крайна сметка Цвета Караянчева даде 10-минутна почивка.", "date": "2019.07.31", "title": "След \"Апартаментгейт\": Шефът на КПКОНПИ подаде оставка"}
{"url": "https://www.dnes.bg/stranata/2019/07/31/bedstveno-polojenie-v-silistra-zaradi-afrikanskata-chuma.418117", "text": "Обявено е  във връзка с африканската чума по свинете, съобщават от Областна администрация- Силистра. \n\n\n\r\nВчера след заседание на Епизоотичната комисия във връзка с констатирания случай на чумата по свинете в индустриален свинекомплекс в с. Попина от Националната референтна лаборатория обявиха, че пробите са положителни.\r\nОпределени са терени за загробване на заразените животни. Това е четвъртият случай на потвърдено огнище със заболяването в индустриална ферма и първи за областта.\r\nВъв връзка с това беше издадена заповед за обявяване на бедствено положение на територията на област Силистра (до понеделник).\r\n                    \n                    \n                \r\n                \r\n                \r\n                Сключен е договор с фирма за дезинфекция на местата, където ще бъдат умъртвявани и загробвани животните. Хранителните продукти, които са конфискувани на ГКПП Силистра, в четвъртък ще бъдат депонирани.\r\nОтносно предстоящото загробване от общините Ситово и Силистра са определени общински имоти, които по предварителни сведения покриват всички изисквания, но тепърва ще бъдат утвърждавани от съответните институции и се.\r\nНа ГКПП-Силистра се извършва дезинфекция на всички превозни средства. Съвместно със служителите на Агенцията по храните се правят проверки на багажа на пътниците и се конфискуват хранителни продукти.\r\nот държавата, съгласно действащата Наредба. След това страната ни подлежи на рефинансиране на този разход от страна на Европейската комисия, който е в размер от 50% до 100%, а за България се очаква обезщетението да бъде 75%.\r\nЗабранява се влизането и излизането на хора и автомобили без разрешение от Агенцията по храните, в района на обектите, по време на изпълнение на мерките, разпоредени със заповед (от 9.7.2019г.) на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място.\r\nНапомня се и на стопаните да спазват правилата за превенция на заболяването.  Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине не трябва да бъдат оставяни в природата, а да се загробват и местата да се дезинфекцират.", "date": "2019.07.31", "title": "Бедствено положение в Силистра заради африканската чума"}
{"url": "https://www.dnes.bg/balkani/2019/07/31/migrant-plashi-s-noj-pytnici-v-avtobus-v-zagreb.418127", "text": "Инцидент, в който са участвали няколко души, е станал снощи в автобус на градския транспорт в хърватската столица Загреб. \r\n\r\nПо неофициална информация става дума за хора, които са поискали убежище в Хърватия, тоест мигранти. \r\n\r\n\"Във вторник, 30 юли, около 22,40 часа, в автобус по линията Главна жп гара – Дугаве по време на движение един от пътниците е заплашил останалите с нож и някой от пътниците е извикал полицията\", съобщиха от транспортната фирма, в чийто автобус е станал инцидентът. \r\n\r\nПолицаите са спрели автобуса и са задържали развилнелия се пътник. \r\n\r\nНяма пострадали хора при инцидента. \r\n\r\nОт полицията са потвърдили за Index.hr, че са задържани няколко души. \r\n ", "date": "2019.07.31", "title": "Мигрант плаши с нож пътници в автобус в Загреб"}
{"url": "https://www.dnes.bg/obshtestvo/2019/07/31/liatnata-dilema-na-bylgarina-moreto-v-gyrciia-ili-v-bylgariia.418129", "text": "На море у нас, или в Гърция? Хиляди българи се изправят пред тази дилема в последните години, след като южната ни съседка стана изключително популярна дестинация за летен туризъм на нашенеца.\n\r\nОт Министерството на туризма признават, че сезонът у нас тази година е по-слаб, а родни звезди подеха кампания за популяризация на родното Черноморие с призива \"Родното море не е демоде\". \n\n\n\nИма ли резултат от него? И къде в крайна сметка ще почива българинът това лято? С този въпрос екипът на Dnes.bg се обърна към своите читатели, а в анкетата ни участие взеха цели 8210 души.\n                    \n                    \n                \r\n                \r\n                \r\n                \r\nРезултатите показват почти равенство между хората, избрали да почиват по родното и по гръцкото море. 21% от анкетираните посочват, че ще заложат или вече са заложили на Българското Черноморие. Само процент по-малко – 20% са тези, които декларират, че предпочитат Гърция за лятната си ваканция.\n\r\nДруги 4% пък ще отидат няколко пъти на море през това лято, като вероятно може да комбинират и двата варианта.\n\r\nВъпреки спадът на турската лира и добрите оферти, едва 6% от анкетираните посочват, че ще заложат на турските курорти за лятната почивка. Още толкова хора предпочитат да прекарат отпуската си в екскурзия в чужбина.\n\r\nНа планинска почивка ще заложат 5% от анкетираните, а също толкова ще се отдадат на домашни задължения на село и на релакс сред природата.\n\r\n4% от хората няма да почиват активно, а ще заложат по-скоро на дълги уикенди. 27% пък признават, че нямат пари за ваканция и затова надали ще стигнат до морето или планинските ни курорти.\n\r\nЕдва 2% са хората, които, въпреки че лятото е в разгара си, все още не са решили къде ще отмарят тази година.", "date": "2019.07.31", "title": "Лятната дилема на българина: Морето в Гърция или в България?"}
{"url": "https://www.dnes.bg/business/2019/07/31/v-14-stolichni-kvartala-elektrozahranvaneto-shte-byde-podobreno-ot-chez-razpredelenie.418145", "text": "ЧЕЗ Разпределение стартира подмяна на пореден ключов кабел 110 kV в София, което ще подобри електрозахранването на 96 000 домакинства и фирми в 14 столични квартала, споделя в интервю Томаш Пецка, главен директор „Управление на активите“ в ЧЕЗ Разпределение България.\n\r\nПо неговите думи подмяната на кабела високо напрежение, който е „компонент на електроенергийната инфраструктура на столицата, е част от стратегията за подмяна на мрежата 110 kV с бързи темпове“, като подобен проект се реализира всяка година“.\n\r\n„Технически е невъзможно това да става по-често, защото при изключването на кабела по време на подмяната му, останалата мрежа трябва да има капацитет да поеме товарите му. Правилното организиране на всичко това е от съществено значение, но ние имаме много добри специалисти, натрупахме много опит и се справяме успешно“, подчертава Пецка.\n                    \n                    \n                \r\n                \r\n                \r\n                \r\nТой добави, че това са много сложни за изпълнение проекти и професионализмът при работата е от съществено значение. \n\r\nТези кабели захранват огромни части от столицата, а това има отношение не само към качеството на услугата за клиентите, но и към националната сигурност, добавя още Пецка.\n\r\n„С реализация на проекта ще се подобри надеждността и сигурността на електрозахранването на 96 000 домакинства и фирми в 14 столични квартала – Редута, Гео Милев, Подуяне, Изток, Дианабад, Слатина, Христо Смирненски, Младост 1, Полигона, Сухата река, Левски, Хаджи Димитър и Централна градска част“, споделя мениджърът в електроразпределителното дружество.\n\r\nТой предупреди, че изпълнението на подобен проект неизменно води до много затруднения за ЧЕЗ Разпределение, както и до временни неудобства за гражданите, защото кабелите преминават през урбанизирани територии, пресичат улици и булеварди, трасета на градски транспорт и т.н.\n\r\n„В края на краищата всяко подобрение е за сметка на временни трудности“, коментира още Пецка.\n\r\nПодмяната на кабела стартира в началото на юли и се очаква да приключи през септември, пояснява още той.\n\r\n„Подменя се стар маслен кабел с нов сух, произведен по нова технология, с много по-сигурна изолация. Ще се извърши и частична реконструкция на двете подстанции, между които е разположен кабелът, свързана с автоматизиране на управлението на мрежата“, добавя Пецка.\n\r\nЧЕЗ Разпределение се намира на етап, в който внедрява автоматизации на всички нива в развитието на мрежата, защото се променят нуждите на клиентите и компанията трябва да бъде в ход с тази промяна.\n\r\n„Трасето, по което се извършват ремонтните работи, преминава изцяло през район Подуяне, като част от кабела ще се подменя в проходим колектор, а друга – в непроходим, което налага съответните изкопни дейности в неговия сервитут“, информира директорът.\n\r\nПо неговите думи клиентите на компанията в засегнатите райони са своевременно информирани за евентуални неудобства по време на ремонта и изкопните дейности. За да не се смущава градският транспорт, се налага изкопните работи в близост до трасетата му, както и част от ремонтните дейности, свързани с пресичане на улици и булеварди, да бъдат извършени през нощта, като тези дейности са предварително съгласувани със Столична община, Столичен електротранспорт, Център за градска мобилност и КАТ.\n\r\n„Това, разбира се, няма да се случва по време на цялото изпълнение на обекта, става въпрос за отделни случаи, в които се налага пресичането на определени улици. Направили сме всичко възможно неудобствата за хората да са минимални“, подчертава още Пецка.\n\r\nСпоред него моментът за извършване на ключовия ремонт е внимателно подбран – работи се в период, когато консумацията на електричество е най-ниска и най-малко хора са в столицата, като по този начин се избягва и претоварване по мрежата, която доставя ток по алтернативен път на клиентите по време на подмяната на кабела.\n\r\n„Осигурили сме този алтернативен път, за да няма смущения в електрозахранването за гражданите по време на ремонта“, подчертава Пецка, добавяйки: „Разбира се, кабел „Зенит“ е изключен и клиентите са захранени едностранно, затова сме създали и необходимата организация за предприемане на незабавни действия при евентуални форсмажорни обстоятелства и прекъсвания“.\n\r\nВ случай на непредвидена аварийна ситуация ЧЕЗ Разпределение ще мобилизира и допълнителни аварийни екипи. Създаден е план за реакция при нужда и компанията ще поддържа непрестанен контакт със Столична община и органите на МВР по време на ремонтните дейности.\n\r\n„Не очакваме проблеми, но никога не сме застраховани от намеса на трета страна или непредвидена авария, затова сме подготвени за всеки един сценарий. Искам да подчертая, че неслучайно дефинираме проекта като изключително мащабен. Организацията по неговото изпълнение е сложна, включени са всички звена в дружеството, подхождаме много отговорно и се надяваме, че ще се справим при минимални неудобства за всички“, коментира още Пецка.\n\r\nТой добави, че в проекта дружеството ще инвестира 2,9 млн. лв.\n\r\n„Това е една от най-големите ни инвестиции за 2019 г. Подменяме 2200 м кабел. Сериозна дължина, но засега всичко се развива съгласно първоначалния график и очакваме в края на септември проектът да е напълно и успешно завършен“, заключава той.", "date": "2019.07.31", "title": "В 14 столични квартала електрозахранването ще бъде подобрено от ЧЕЗ Разпределение"}
{"url": "https://www.dnes.bg/temida/2019/07/31/nameriha-obirdjiite-na-babata-s-pette-leva-sred-tiah-vnukyt-i.418146", "text": "Трима са извършителите на бруталното нападение над самотната възрастна жена от монтанското село Драганица, съобщава bTV. \n\r\n\r\nПо-рано днес стана ясно, че 75-годишната Елка Георгиева е била нападната в дома си около 1 часа през нощта. Тя я чула, че крадците разбиват ключалката на входната й врата. Извикала и заплашила, че ще повика полиция. Това обаче не стреснало крадците, а само ги агресирало. В крайна сметка обаче намерили само 5 лв. и 20 стотинки в портмонето на жената.\r\n\r\nСега полицията потвърди и съмненията, че в грабежа за пет лева е участвал и внукът на пострадалата. Извършителите са задържани в ареста за 24 часа. \r\n\r\nНападателите са направили пълни самопризнания. Престои да им бъдат повдигнати обвинения и да им бъде наложена мярка за неотклонение. \r\n ", "date": "2019.07.31", "title": "Намериха обирджиите на бабата с петте лева, сред тях – внукът й"}
{"url": "https://www.dnes.bg/rusia/2019/07/31/ruska-influensyrka-otkrita-myrtva-v-moskva-tialoto-i-v-kufar.418114", "text": "Руска инфлуенсърка беше открита мъртва, с десетки прорезни рани в апартамента си в Москва. \n\r\nЕкатерина Карагланова е била открита след като семейството й е дало сигнал, че в продължение на няколко дни тя не се е свързала с тях. \n\r\n24-годишната Екатерина наскоро се е дипломирала като лекар, пише BBC. Тя имала 85 000 последователи в Instagram, където феновете й я оприличават на Одри Хепбърн.\r\n \r\n                    \n                    \n                \r\n                \r\n                \r\n                Като вероятен мотив за престъплението полицията разследва убийство от ревност.\n\r\nНаскоро тя започнала нова връзка и планирала пътуване до Холандия, за да отпразнува рождения си ден на 30 юли, пише \"Московский комсомолец\". \n\r\nРодителите й обаче се притеснили, защото се опитвали да се свържат с нея, но тя не отговаряла. \n\r\nПосле те се свързали с хазяина й и поискали достъп до апартамента на Екатерина. \n\r\nТам обаче намерили само куфар с тялото й в коридора. Баща й повикал линейка, но Екатерина вече била мъртва и с прерязано гърло. \n\r\nСпоред полицията няма доказателства, че тя се е борила преди това. На мястото на инцидента не е открито и оръжието на престъплението. \n\r\nЗаписи от охранителни камери показват, че бившия приятел на Екатерина е посетил апартамента й около дните на нейното изчезване.\r\n ", "date": "2019.07.31", "title": "Руска инфлуенсърка открита мъртва в Москва, тялото й в куфар"}
{"url": "https://www.dnes.bg/politika/2019/07/31/ombudsmaia-vnese-proekta-za-lichniia-falit-v-ns.418148", "text": "Омбудсманът Мая Манолова внесе в Народното събрание законопроект за несъстоятелността на физическите лица или т. нар. личен фалит. С него се предлага разсрочване на дълговете, както и опрощаването на част от тях.\n\r\nСпоред Манолова законът ще помогне на свръхзадлъжнелите граждани, както и ще насърчи младите хора да започнат собствен бизнес.\n\n\n\r\nОмбудсманът обясни и че законът ще се прилага само към добросъвестни длъжници, които не са ползвали кредити са луксозни разходи и непремерени инвестиции, не укриват собственост и средства.\n\r\n\"Предлагаме съдебна процедура, която започва по искане на длъжника и в зависимост от това дали той разполага с имущество, дали разполага с доходи, които са над несеквестируемиия минимум, процедурите са различни. Предвижда се справедливост при удовлетворяването на кредиторите, като длъжникът се задължава да изплаща съответните суми в период три или пет години. От своя страна кредиторите се отказват от част от своите вземания, така че става дума и за опрощаване на дълговете в размер до 50%\", обясни Мая Манолова.\n                    \n                    \n                \r\n                \r\n                \r\n                \r\nПо думите й това е дълго чакан и изстрадан закон от българките граждани, които са изпаднали в дългово робство и във финансово бреме.\n\r\n\"България е единствената държава в ЕС, която няма такъв закон. В същото време ние сме на четвърто място по свръхзадлъжнялост на гражданите. Законът е чакан и от младите хора, които искат да започнат собствен бизнес, защото липсата на такова законодателство е сериозна преграда пред предприемаческия дух на младия българин\", посочи още ОмбудсМая.\n\r\nМанолова изрази надежда и проектозаконът й да бъде припознат от народните представители и да влезе в пленарната зала още през септември след депутатската ваканция.\r\n ", "date": "2019.07.31", "title": "ОмбудсМая внесе проекта за личния фалит в НС"}
{"url": "https://www.dnes.bg/televizia/2019/07/31/sviat-v-plamyci-vtorata-svetovna-voina-prez-istoriite-na-horata.418149", "text": "\"Свят в пламъци\" (World on Fire) е проект на BBC One, сниман на множество локции в Европа, включително Полша, Франция, Германия и Великобритания. В драматичните мигове по време на Втората световна война ще видим звезден актьорски състав, сред който Хелън Хънт (As Good As It Gets), Шон Бийн (Game of Thrones) и Лесли Манвил (Harlots).\n\r\nСценарист на сериала е Питър Баукър. Сериалът разказва историята на Втората световна война чрез историите обикновени хора от всички страни на глобалния конфликт.\n\r\nПървият сезон разказва за първата година на войната, започвайки с германската инвазия в Полша през септември 1939 г. като проследява преплитащите се съдби на ярки образи от Великобритания, Полша, Франция, Германия и САЩ, борещи се с отражението на войната върху живота им. \n                    \n                    \n                \r\n                \r\n                \r\n                \r\nКато дава невиждана досега перспектива към ранните дни на войната, тази драма изследва човешки истории, скрити в този сеизмичен момент от 20-ти век. От Хари, млад преводач от английски във Варшава, оплетен в преговори с нацистите в опит да изведе полската си любов Каша извън страната, до Луис, момичето, което го очаква у дома. От Нанси, американка - военен кореспондент, която не може да намери мира, освен когато животът й е в риск, до семейство Рослър в Берлин, разтревожени за съдбата на сина им, който е войник, докато същевременно се опитват да опазят дъщеря си от вниманието на нацисткия режим.  \n\r\nПърви сезон на \"Свят в пламъци\" ще дебютира ексклузивно по Epic Drama в Централна и Източна Европа през есента.\n\r\n\"World on Fire е точно този вид премиум съдържание, което зрителите на Epic Drama обичат и сме наистина развълнувани, че осигурихме правата за този невероятен сериал. Със страстно разказани истории, които формират нашия живот днес чрез този световен военен конфликт, това е сериал, в който има всичко - лоялност и бруталност, кураж и стах, любов и загуба, надежди и мечти – при това с участието на актьори от нашите страни. Вече сме били свидетели на успеха по Epic Drama на поредици, в които се говори на някоко европейски езика и са снимани на множество европейски локации. Затова сме убедени, че зрителите ни ще бъдат погълнати както от героите, така и от емоциите и адреналина, когато сериалът тръгне в ефир тази есен\", каза Карин Хейджинк, вицепрезидент във Viasat World.", "date": "2019.07.31", "title": "\"Свят в пламъци\" – Втората световна война през историите на хората"}
{"url": "https://www.dnes.bg/mestni-izbori-19/2019/07/31/bsp-kazva-kandidata-si-za-kmet-na-sofiia-v-nachaloto-na-septemvri.418147", "text": "В началото на септември БСП ще е готова с подреждането на листата и кандидатурата за кмет на София, обяви председателят на Градския съвет на столетницата в София Калоян Паргов. \n\n\"Всичко при нас върви по план-график. Готвим кампанията си за местните избори не от вчера. След подреждането на листата и кандидатурата ни за кмет на София ще завършим номинационната фаза и ще навлезем в горещата фаза на кампанията\", обясни Паргов, цитиран от \"Фокус\". \r\n\r\nСпоред него в момента има голяма маса от софиянци, които „имат очакване за промяна на модела на управление и за начина на изразходване на средства“.\r\n\r\nПаргов увери, че ще се направи всичко възможно БСП да се впише в очакванията на обществото и да предложи нови и успешни политики за града.", "date": "2019.07.31", "title": "БСП казва кандидата си за кмет на София в началото на септември"}
{"url": "https://www.dnes.bg/stranata/2019/07/31/lokomotiv-se-zapali-v-raiona-na-dragoman.418143", "text": " в района на ЖП гара Драгоман.\r\nЗаради инцидента международният пътнически влак за Белград в момента е на гара Драгоман и на този етап има забавяне от около час.\r\nОт пресцентъра на БДЖ съобщиха, че не става въпрос за пожар, а за , което са забелязали машинистите.\r\nКъм локомотива не е имало прикачени вагони. Причините за инцидента все още се изясняват, предаде bTV.", "date": "2019.07.31", "title": "Локомотив се запали в района на Драгоман"}
{"url": "https://www.dnes.bg/obshtestvo/2019/07/31/shefyt-na-tad-grup-ne-sydeistval-na-prokuraturata-ne-razkriva-parolite.418153", "text": "\"ТАД Груп\" са избирали фирми, чиито данни да копират, а информацията, свалена от сървърите на НАП, е била предоставена на онлайн издание седмици преди кибератаката да стане обществено достояние. Това става ясно от доказателствата по разследването за кибертероризъм и разпитите на служители на компанията, обяви наблюдаващият прокурор Евгения Станкова.\n\r\nТя обясни, че делото и мярката за неотклонение на собственика на фирмата Иван Тодоров трябва да се гледат при закрити врати, защото става дума за \"данни, които касаят националната сигурност\". Станкова допълни, че се цели да \"не бъдат разгласявани данни, които да всяват допълнително социално напрежение и паника в обществото\".\n\n\n\n\n\"Собственикът на \"ТАД Груп\" по никакъв начин не съдейства на разследването – не е предоставил паролите на иззетите компютърни конфигурации на фирмата\", подчерта Станкова. По думите ѝ служители на фирмата са дали показания, според които \"целенасочено са избирани фирми, чиито данни да бъдат копирани\".\n                    \n                    \n                \r\n                \r\n                \r\n                \r\nПо отношение на удара срещу НАП, \"около 2 седмици преди ареста на първия обвиняем, данните са били предоставени на сайта \"Биволъ”, посочват от държавното обвинение. Имало и данни за скрит чат в криптираното приложение \"Телеграм\" между собственика на онлайн изданието и един от обвиняемите, като там се казвало, че данните от сървъра на данъчните са били предоставени.\n\r\n\"Целта на цялата тази дейност е да бъде създадена някаква социална нестабилност. Това е срещу действащата в момента политическа система, форма на управление и т.н.”, категорична беше прокурор Станкова. Тя отбеляза, че разпитаните служители на НАП са споделили, че са изключително притеснени, а заради стотиците жалби на разтревожени граждани работата на цялата приходна агенция е силно затруднена.\n\r\n\"Има данни, че информацията е била предоставена и на други средства за масово осведомяване - Би Би Си, \"Ройтерс\" - те са излезли и извън пределите на нашата република – това създава голяма възможност да се засегне националната сигурност на държавата\", категорична беше тя.\n\r\nПрокурорът разкри и любопитен детайл, станал ясен по време на разследването. Имало е опит да се хакне сървър на \"Поливни системи\" с цел влизащите през парадния вход на Народното събрание да бъдат опръскани. Това също било елемент от създадената нестабилност.", "date": "2019.07.31", "title": "Шефът на \"ТАД груп\" не съдействал на прокуратурата, не разкрива паролите"}
{"url": "https://www.dnes.bg/sport/2019/07/31/stoicho-stoev-predi-revansha-s-valur-nikakvo-podceniavane.418152", "text": "Старши треньорът на Лудогорец Стойчо Стоев заяви, че отборът има варианти да се справи с исландския шампион Валур в турнира Лига Европа. Стоев добави, че не се притеснява от подценяване, защото резултатът от първия мач не предполага такова отпускане.\n\r\nПървата среща в Рейкявик завърши 1:1, като разградчани изравниха във 2-ата минута на добавеното време чрез Абел Анисе.\n\r\n\"Надявам се играчите от началните моменти да си повярват и да не дават възможности на Валур. Също така нашите футболисти трябва да използват силните си качества и индивидуално, и като отбор. Трябва да използваме фланговете, имаме скорост на фланговете. И в централната зона имаме сила, но когато един\r\nотбор се прибере в собствената си половина, тогава в един момент полето се минимизира и става трудно. Но имаме сила в центъра, имаме и на фланговете, заяви Стойчо Стоев.\n                    \n                    \n                \r\n                \r\n                \r\n                \r\nСпециалистът добави, че не очаква проблеми от подценяване, тъй като резултатът не предполага отпускане.\n\r\n\"Няма как да има подценяване, все пак първия мач се получи един равен резултат. Не сме взели преднина, за да сме спокойни. Исландците са такъв типаж, играят такъв футбол, че винаги могат да те затруднят. Ние го знаем и ще бъдем много внимателни в това отношение\".\r\n\r\n ", "date": "2019.07.31", "title": "Стойчо Стоев преди реванша с Валур: Никакво подценяване!"}
{"url": "https://www.dnes.bg/politika/2019/07/31/ostavkata-na-shefa-na-kpkonpi-porodi-skandali-v-parlamenta.418156", "text": "Скандал се развихри в парламента около оставката на шефа на КПКОНПИ. След като депутатите извикаха Пламен Георгиев, за да обясни мотивите си и свършеното от него на поста и го изчакаха да дойде, в крайна сметка Георгиев така и не получи думата. Председателят на парламента Цвета Караянчева закри разискванията, защото нямало желаещи да се изкажат.\n\n\r\n\n\r\nКрасимир Янков от БСП обвини Караянчева в арогантно отношение към дебата, защото не дала възможност за изразяване на отношение по подаваната оставка. Според него това бил стратегически резерв на Бойко Борисов за отклоняване на вниманието.\n                    \n                    \n                \r\n                \r\n                \r\n                \r\nМенда Стоянова от ГЕРБ пък репликира, че трябвало Караянчева да намери „бъклица и дрян“ в почивката, за да покани депутатите в зала, даже да мине по стаите и в стола.\n\r\n„Вие се подигравате на българските граждани, на абсолютно всички, които са извън тази зала“, скочи Крум Зарков срещу воденето на заседанието от страна на председателката. Това е изслушване на един от най-важните органи. Два месеца има да почивате оттук нататък, не бързайте да си ходите, се обърна Зарков към депутатите.\n\r\nОт Таско Ерменков пък шефката на парламента беше обвинена в „замитане под килима“.\r\n„Замитането вдига такъв прах, че има опасност да задушите демокрацията в България“, коментира Ерменков.\n\r\nВ крайна сметка Пламен Георгиев беше освободен от поста без дебат и без коментар от негова страна от парламентарната трибуна.", "date": "2019.07.31", "title": "Оставката на шефа на КПКОНПИ породи скандали в парламента "}
{"url": "https://www.dnes.bg/stranata/2019/07/31/vse-po-goliam-interes-u-nas-kym-pochivkite-s-kemper.418109", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИнтересът към кемперите става все по-голям, а много хора ги предпочитат, защото предоставят много интересно преживяване, заяви Николай Иванчев, който от вече 10 години отдава кемпери под наем.\n\n По думите на Иванчев те носят определена романтика, защото с тях може да се спре навсякъде, да се пренощува, да се извади масата пред него и да се наслаждаваш на почивката си.\r\n\"Това е типичен кемпер под наем. Имаме кухня с мивка, падащо легло, маса, място за 6 човека за сядане, вътре е доста светло, за да създава впечатление и добро настроение. В този кемпер могат да нощуват и возят 4 човека. Типичният кемпер е за семейство от 4 човека\", разказа Николай Иванчев.\r\n                    \n                    \n                \r\n                \r\n                \r\n                , обясни още той. По думите му големият интерес показва, че сумата е достъпна.\r\nИванчев разкри още, че клиентите му предпочитат най-вече Гърция, защото там има много добри условия за къмпинг с кемпер. Италия също е много популярно място, както и Хърватия.\r\n\"България имаше много големи традиции в близкото минало. Постепенно и тук се нормализират нещата. Бавно, но сигурно си . Имаме прекрасни места. С кемпер, за разлика от каравана, може да се къмпингува и извън къмпинг\", обясни още той пред .\r\nСпоред Иванчев най-добрият начин за регулиране на местата, на които да може да се разположи кемпер, е това да се направи от общините и това помага много за развитието на регионите. Пример за това са именно Гърция, Италия, Хърватия.", "date": "2019.07.31", "title": "Все по-голям интерес у нас към почивките с кемпер"}
{"url": "https://www.dnes.bg/balkani/2019/07/31/gyrciia-namaliava-danyci-razsrochvat-se-dylgove.418091", "text": "Гръцкият парламент одобри намаление на данъците и мерки за подпомагане на населението, което не може да плати дълговете си. Мерките бяха прокарани от новия гръцки премиер, десноцентриста Кириакос Мицотакис, предаде ДПА.\n\r\nСпоред тях онези, които дължат пари на държавата и на пенсионни фондове, сега ще могат да ги плащат на 120 разсрочени месечни вноски. \n\r\nВ допълнение имотните данъци ще бъдат намалени със средно около 22 процента.\n\r\nДебатите, предшествали гласуването на мерките, бяха излъчвани директно по телевизията. По време на тях министърът на финансите Христос Стайкурас каза, че гръцкият народ дължи на държавата над 104 милиарда евро.\n\r\n\"Проблемите на нашите граждани не могат да чакат\", заяви премиерът Мицотакис. \"Ние помагаме на милиони хора и фирми. Ние искаме да съживим средната класа и сектора на недвижимите имоти\", допълни той и подчерта, че иска да стимулира икономиката.\n                    \n                    \n                \r\n                \r\n                \r\n                \r\nСледващата седмица парламентът ще одобри още данъчни съкращения. Сред планираните мерки е и намаление на данъците върху доходите на хора, печелещи до 10 000 евро на година. Намалението ще е от настоящите 22 процента на 9 процента.\r\n ", "date": "2019.07.31", "title": " Гърция намалява данъци, разсрочват се дългове "}
{"url": "https://www.dnes.bg/notifikacii/2019/07/31/5-3-po-rihter-raztyrsi-ostrov-krit.418092", "text": "Земетресение с магнитуд 5.3 по Рихтер беше регистрирано към 7:30 часа българско време на остров Крит, съобщават от Европейския сеизмологичен център. Трусът е бил с дълбочина 80 км. До момента няма информация за пострадали хора и нанесени материални щети. ", "date": "2019.07.31", "title": "5,3 по Рихтер разтърси остров Крит"}
{"url": "https://www.dnes.bg/stranata/2019/07/31/ogranichavat-dvijenieto-kym-sofiia-v-tunel-vitinia.418085", "text": "Ограничава се движението в посока София в тунел „Витиня“ на АМ „Хемус“ от 22 часа на 31 юли до 5 часа на 1 август, съобщиха от Агенция \"Пътна инфраструктура\". \r\n\r\nПричината е профилактика на осветлението в тунела.\r\n\r\nТрафикът ще се пренасочва от км 35 по път I-1 София-Ботевград и при км 30, на пътна връзка „Витинска река“, ще се включва отново в магистралата. \r\n\r\nДвижението за Варна в тунела ще се осъществява в една лента. \r\n\r\nНеобходимо е шофьорите да карат внимателно, със съобразена скорост и да спазват стриктно пътната сигнализация. \r\n\r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.\r\n ", "date": "2019.07.31", "title": "Ограничават движението към София в тунел \"Витиня\" "}
{"url": "https://www.dnes.bg/video-prognoza/2019/07/31/slynce-i-temperaturi-do-35-gradusa-no-sledobed-shte-prevali.418094", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес времето в страната ще е предимно слънчево и топло. Възможно е следобед и привечер над планините в Западна България да превали. Ще има слаб северозападен вятър. \n\r\nМинималните температури ще бъдат от 15 до 20 градуса, а максималните 30 до 35, съобщи синоптикът на .\n\r\nНад планините ще бъде слънчево, следобед ще се заоблачава, но кратък дъжд е възможен само над Западна и Централна Стара планина.Максималната температура на 2000 метра височина ще достигне до 12 градуса, на 1500 м. около 19.\n\r\nНад Черноморието ще бъде слънчево с временни заоблачавания, а морската вода е с температура от 25 до 27 градуса.\r\n                \r\n                \r\n                \r\nНа Балканите времето ще се стабилизира за кратко, температурите ще се повишават. Началото на август носи високи температури и безвалежно време.\n\r\nУ нас в четвъртък ще превали и прегърми на много места, по-интензивно в Североизточна България. В петък през по-голямата част от деня ще бъде слънчево.", "date": "2019.07.31", "title": "Слънце и температури до 35 градуса, но следобед ще превали"}
{"url": "https://www.dnes.bg/eu/2019/07/31/tialoto-na-francuzin-otkrito-v-loara-sled-sblysyk-s-policiiata.418090", "text": "Тялото на млад французин, изчезнал след сблъсък с полицията, бе намерено в р. Лоара, предаде Ройтерс.\r\n\r\nДвадесет и четири годишният Стив Канисо бе в неизвестност, откакто полицията влезе в сблъсък с участници в рейв пари в Нант миналия месец. Тогава няколко младежи паднаха в реката.\r\n\r\nИзчезването на Канисо доведе до протести в северозападния град срещу използваните от полицията тактики.\r\n\r\nЩе бъде направена аутопсия, за да се установи причината за смъртта, каза прокурор Пиер Сен.\r\n/БТА/\r\n ", "date": "2019.07.31", "title": "Тялото на французин открито в Лоара след сблъсък с полицията"}
{"url": "https://www.dnes.bg/stranata/2019/07/31/moreto-krai-durankulak-izhvyrli-myrtvi-kozi-rumynski-sa.418095", "text": "Морето край Дуранкулак е изхвърлило .\r\nСлужители на Българската агенция за безопасност на храните в Шабла са направили проверка по морския бряг веднага след сигнала, но не са открили нищо. Предполагат , че морето си е взело трупа обратно.\r\nПрактиката при такива случаи е ветеринарите да вземат проби от намерените животни и след това да ги погребват в дълбока яма.\r\n, тъй като е нещо локално, обясни експерт пред Нова.\r\n„Няма как да се свържем с румънските ветеринарни служби, независимо, че българските имат идентификационния номер на намерените кози“, заяви експертът от Шабла.", "date": "2019.07.31", "title": "Морето край Дуранкулак изхвърли мъртви... кози. Румънски са!"}
{"url": "https://www.dnes.bg/notifikacii/2019/07/31/etichen-turizym-v-siciliia-bez-da-dadesh-evrocent-na-mafiiata.418102", "text": "Сицилия, разположена в центъра на Средиземноморието, е привличала милиони посетители през 2500-годишната си история. Сега обаче се опитва да примамва етични туристи, които не искат да пълнят джобовете на организираната престъпност, съобщи Ройтерс, цитирана от БТА.\n\r\nОтправяйки предизвикателство към стереотипното описание на сицилианците като гангстери, социални компании - бизнеси, които искат не само да трупат печалба, но и да правят добро - насочват туристите към хотели, ресторанти и магазини, които не са обвързани с мафията.\n\r\nПрез последното десетилетие АдиоПицоТравел (AddioPizzoTravel), социална компания, появила се от масово движение срещу мафията, работи с местните хора, които са решени да разклатят статуквото, като откажат да плащат \"пицо\" - сицилиански жаргон за парите, които се дават за защита. Според проучване от 2012 година близо три четвърти от сицилианския бизнес плаща такава \"такса\".\r\n                \r\n                \r\n                \r\nАдиоПицо предлага обиколки, насочени към откриването на природните и културни съкровища на острова, като същевременно туристите научават за историята на гражданската съпротива срещу мафията и личните истории на активисти и магистрати, които са заплатили с живота си.\n\r\n\"Искаме да представяме красотата на пейзажите ни и гастрономията извън стереотипите, които обикновено се приписват на Сицилия. Както и красотата на хората, които имат смелостта да кажат \"не\" на мафията\", разказва пред Ройтерс основателят на АдиоПицо Дарио Рикобоно.\n\r\n\"Пицото\" не е просто плащане на пари в брой, а неумолим механизъм, който поглъща компаниите и ги асимилира в широкообхватна престъпна мрежа, отбелязва Ройтерс.\n\r\nХората, които отказват, често получават смъртни заплахи или стават жертви на вандализъм и палежи. Те могат дори да се сблъскат с отлъчване от местната общност и да загубят клиентите си.\n\r\nСпоред проучване на фондация \"Роко Киничи\" малкият бизнес като дребни търговци и занаятчии плаща средно до 600 евро (670 долара) месечно за защита и редица собственици приемат разхода за неизбежен.\r\nЗа по-големите компании като супермаркети и строителни компании \"пицото\" може да достигне до хиляди евро.\n\r\nАктът на неподчинение на АдиоПицо е довел до създаването на мрежа за подкрепа, която свързва малките бизнеси, отказващи да платят \"пицото\" с местни потребители, които с желание подкрепят чистата икономика.\n\r\nСлед като тази идея се разпространила в страната и извън нея, туристите започнали да се свързват с асоциацията за съвети за обекти, които са извън контрола на мафията. Така през 2009 година възникнала АдиоПицоТравел.\n\r\nДнес организацията работи с мрежа от над 1000 компании в и около Палермо. Те могат да бъдат разпознати по стикерите на прозорците, които гласят \"Плащам на тези, които не плащат\".\n\r\nГрад Корлеоне може и да си е спечелил слава благодарение на връзката си с книгата и филмовата трилогия \"Кръстникът\", но асоциацията срещу мафията \"Либера\" предпочита да се съсредоточи върху създаването на възможности за работа на незаетите хора, които иначе биха могли да бъдат впримчени в мрежата на организираната престъпност. Партньорската й мрежа от социални компании отглежда органични култури върху земи, конфискувани от мафията, и предлага обиколки и престой във фермите, където туристите могат да опитат паста и органично вино. Предлагат се и екскурзии до каменните селца, кацнали на върха на неравните хълмове в околностите на Палермо.\n\r\n\"Подобни инициативи показват, че работните места, необвързани с престъпността, имат смисъл от икономическа гледна точка\", твърди активистът от \"Либера\" Лило Ганджи.\n\r\n\"Трябва да дадем конкретни възможности, ако искаме да постигнем значителни промени\", допълва той.\n\r\n\"Иначе е много лесно за 18-годишен младеж без работа да печели 3000 евро месечно като дилър на дрога за мафията\", коментира Ганджи.\n\r\nАктивистите, борещи се срещу мафията, признават, че все още трябва да бъде свършена много работа, за да се разпространи влиянието на етичния туризъм в Сицилия, особено след като по-голямата част от икономиката на острова е под властта на организираната престъпност.\n\r\nОколо 70 процента от 50 000 компании в Сицилия плащат \"пицо\", главно в провинции с големи градски центрове като Палермо, Трапани, Катания, Месина. Това сочи проучване на Ес Оу Ес Импреза (SOS Impresa) - подразделението за борба с рекета на италианската асоциация на търговците на дребно Конфесерченти (Confesercenti).\n\r\n\"Въпреки че Коза ностра и други мафиотски групи в Сицилия показват признаци на криза, редица бизнес собственици отказват да признаят, че плащат пицо\", твърди Умберто Сантино, основател на асоциацията за борба с мафията в Палермо \"Сицилански център за документация Джузепе Импастато\".", "date": "2019.07.31", "title": "Етичен туризъм в Сицилия - без да дадеш евроцент на мафията"}
{"url": "https://www.dnes.bg/politika/2019/07/31/pozdravi-za-boiko-borisov-ot-sasht-za-pokupkata-na-f-16.418101", "text": "В официална позиция на сайта на държавния департамент САЩ .\n\n\r\n„Поздравяваме премиера Бойко Борисов и българското правителство за тяхната решимост да модернизират своята армия, чрез покупката на тези много способни, оперативно съвместими с НАТО самолети\", се казва в съобщението.\r\nВ него се споменава още, че Съединените щати приветстват решението на българското правителство за поръчката на 8 многоцелеви изтребители F-16, боеприпаси и свързано с тях оборудване и очакват с нетърпение очакват съвместна работа с България по.\r\n„Ние също така оценяваме основната роля, която Конгресът на Съединените щати изигра в подкрепа на използването на чуждестранно военно финансиране за част от тази придобивка, и координираните усилия на американското правителство за постигане на този успех”, гласи съобщението.", "date": "2019.07.31", "title": "Поздрави за Бойко Борисов от САЩ за покупката на F-16"}
{"url": "https://www.dnes.bg/obshtestvo/2019/07/31/szo-preduprejdava-kakvato-i-da-e-cigarata-bezvredno-pushene-niama.418100", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБездимните цигари вече са на пазара у нас повече от година и по подобие на останалия свят се радват на голяма популярност сред пушачите. Някои потребители казват, че се чувстват по-добре, след като са заменили оригиналните тютюневи изделия, но тази седмица СЗО предупреди, че бездимните устройства за пушене и електронните цигари не са по-малко вредни от обикновените. \n\n\nД-р Гергана Гешанова от организацията \"Живот без тютюнев дим\" и пулмологът д-р София Ангелова коментираха в студиото на \"България сутрин\", че независимо дали е бездимна или електронна, цигарата си е цигара и пак е вредна.\n                    \n                    \n                \r\n                \r\n                \r\n                \r\n\"Докладът на СЗО е изключително коректен. Той показва техните изследвания, но показва и независимите. Една част от токсичните вещества са в по-ниски количества, но има други токсични вещества, които ги няма в обикновените цигари. Какъв е ефектът от тези вещества, трябва да минат години, за да се види\", \n\r\nПулмологът д-р София Ангелова пък допълни, че всеки организъм реагира по различен начин на смяната на цигарите и обясни, че няма как да са правени клинични проучвания, за да се докаже точно колко са вредни алтернативните видове цигари, но подчерта, че те също отделят токсини.\n\r\n\"Ние нямаме клинични и дългосрочни проучвания, само споделяме нашите наблюдения\", допълни тя.\n\r\nЕкспертите посочиха, че към този момент само рязкото вдигане на цената и стряскащите картинки са подействали като мерки за ограничаване на тютюнопушенето.", "date": "2019.07.31", "title": "СЗО предупреждава: Каквато и да е цигарата, безвредно пушене няма!"}
{"url": "https://www.dnes.bg/crime/2019/07/31/napadnaha-baba-v-doma-i-vzeha-i-poslednite-5-leva.418099", "text": "Пет лева и 20 стотинки - за тази сума крадци разбиха вратата на къщата на възрастна жена в монтанското село Драганица. \n\r\n75-годишната Елка Георгиева била нападната в дома си около 1 часа през нощта. Тя чула, че крадците разбиват ключалката на входната й врата. Извикала и заплашила, че ще повика полиция. Това обаче не стреснало крадците, а само ги агресирало. \n\r\nНападателите не били маскирани и не се криели. Били убедени, че жената крие пари в къщата. \n\r\nВ крайна сметка обаче намерили само 5 лв. и 20 стотинки в портмонето на жената. \n\r\nПретърсили къщата, обърнали покъщнината, а накрая взели и мобилния телефон на жената. \n\r\nСега тя е отседнала в нейна братовчедка, защото е в стрес и не иска да се прибира в дома си. \n                    \n                    \n                \r\n                \r\n                \r\n                \r\nПред bTV кметицата на селото Младенка Георгиева обяснява, че Драганица има 150 жители, \"кротки хора\".  Не са очаквали подобно нещо да се случи в селището.\n\r\nМестните хора се оплакват, че няма покритие на мобилните оператори в селото, което затруднява комуникацията им при опасност и спешни случаи.", "date": "2019.07.31", "title": "Нападнаха баба в дома й, взеха й последните 5 лева "}
{"url": "https://www.dnes.bg/obshtestvo/2019/07/31/veche-1-4-ot-prasetata-v-bylgariia-sa-zasegnati-ot-chumata.418103", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСвиневъдството в България е от порядъка на 400 хиляди свине. В момента , обяви началникът на отдел \"Здравеопазване на животните\" в БАБХ д-р Александра Митева.\n\n\r\nДнес е крайният срок, в който стопаните от Северна България могат да умъртвят животните си доброволно. Според заповедта на земеделското министерство за Южна България този срок изтича на 2 август.\r\n\"В цялата страна мерките за контрол на заболяването са засилени с основен фокус домашни и диви свине. Мерките за ранна диагностика, контрол и надзор на болестта са поставени още през 2018 година\", посочи д-р Митева.\r\n                    \n                    \n                \r\n                \r\n                \r\n                \r\nЗатруднение обаче срещат при липсата на съдействие от страна на стопаните с действащите органи, особено в \r\nПо думите ѝ всяка съпротива за изпълнение на ветеринарните мерки води до забавяне и е в ущърб на държавата и обществото, защото рискът от разпространяване на болестта е голям.\r\n\"Целият ни ветеринарен капацитете е впрегнат в рамките за контрол на това заболяване, имаме и отлично сътрудничество с другите институции като МВР, но на места има необходимост от подобряване\", обясни Митева пред .\r\n, каза още тя. Продължават действията и в огнищата във Видин, продължават и надзорните мерки в цялата страна.", "date": "2019.07.31", "title": "Вече 1/4 от прасетата в България са засегнати от чумата"}
{"url": "https://www.dnes.bg/stranata/2019/07/31/pojar-v-plovdivsko-unishtoji-kola-mikrobus-i-2-motopeda.418107", "text": "Пожар в пловдивско село е унищожил лек автомобил, микробус и два мотопеда. Инцидентът е станал в село Черноземен, съобщава \"Фокус\".\r\n\r\nСигналът за възникналите пламъци, в близост до централа за биогаз, е подаден в 23.36 часа снощи. \r\n\r\nНа мястото на произшествието са изпратени три противопожарни екипа от Пловдив. \r\n\r\nПри пожара са унищожени още бяла, черна и компютърна техника, спасена е сграда. Няма пострадали хора.", "date": "2019.07.31", "title": "Пожар в Пловдивско унищожи кола, микробус и 2 мотопеда"}
{"url": "https://www.dnes.bg/akoshtete-vqrvaite/2019/07/31/venera-v-znaka-na-lyv-dobri-vyzmojnosti-liubov-i-promeni.418063", "text": "На 28 юли планетата на любовта, красотата, благоденствието, удоволствието – Венера, премина в знака на зодия Лъв и там ще се задържи до 21 август. Какво ще ни донесе този транзит? Венера в Лъв ще ни помогне да изразим своята смелост, да изразим обичта си. Венера е символ на нашите ценности, отношения и нещата, които ни доставят най-голямо удоволствие. Междувременно Лъв е неподвижен огнен знак, който има мощна сила. Тази комбинация от енергии ще ни помогне да подновим нашите енергии, да се забавляваме, да открием нови възможности, ще търсим стойностните и страстни взаимоотношения, особено в любовта.\r\n\r\n\r\n                    \n                    \n                \r\n                \r\n                \r\n                С богинята на любовта, която ще окаже влияние върху вашия пети дом на романтиката, креативността, не бива да подценявате флиртуването. Освен че сте центъра на вниманието, най-вероятно ще сте в настроение да се забавлявате добре и да изглеждате добре. Необвързаните Овни имат добри перспективи за запознанства, неангажиращи взаимоотношения. Не се страхувайте да давате най-доброто от себе си и в работата. Звездите ви съветват да се влюбите в своята уникалност.\r\n\r\nЛоялността е всичко, Телци. Венера ще окаже влияние върху вашия четвърти дом на семейството и емоционалната интелигентност. Ще търсите някого, с когото да постигнете в любовта това, което ви се иска от дълго време. Независимо дали става въпрос за пари, храна, или човека, когото обичате, Венера е тук, за да ви даде своята подкрепа. Периодът е подходящ за промени в дома.\r\n", "date": "2019.07.31", "title": "Венера в знака на Лъв - добри възможности, любов и промени"}
{"url": "https://www.dnes.bg/health/2019/07/31/medici-alarmirat-41-raneni-ot-gazovi-butilki-samo-za-21-dni.418105", "text": "С настъпването на летния сезон има драстичен ръст на броя на случаите на пострадали при инциденти с газови бутилки в домашни условия, съобщават от \"Пирогов\". \n\r\n\"Само за последните 21 дни цели 41 пострадали пациенти са приети след инциденти с газови бутилки, от които 17 са тежко пострадали, предимно това са хора над 60-годишна възраст\", алармира пред Нова началникът на клиниката по изгаряне в университетската спешна болница \"Пирогов\" доц. д-р Мая Аргирора. \n\n\n\r\nНай-младият пациент е на 35 години, а най-възрастният на 86. Те са с обширни и дълбочинни изгаряния, което налага многоетапно лечение със серия от операции. \n                    \n                    \n                \r\n                \r\n                \r\n                \r\n\"Състоянието на повечето от тях изисква освен оперативните многоетапни хирургични намеси, активно наблюдение и реанимационно лечение\", обяснява началникът на клиниката доц. Аргирова. \n\r\nТя и нейният екип от специалисти определят състоянието на пострадалите, които се лекуват в \"Пирогов\", като изключително тежко, животът на част от тях-пряко застрашен.\n\r\nМедиците са силно обезпокоени от интензитета на инциденти с подобна тежест и призовават хората да използват гозовите бутилки изключително внимателно, отговорно и само при крайна необходимост.  ", "date": "2019.07.31", "title": "Медици алармират: 41 ранени от газови бутилки само за 21 дни"}
{"url": "https://www.dnes.bg/politika/2019/07/31/politicheskiiat-sezon-bil-uspeshen-i-za-gerb-i-za-bsp.418111", "text": "Българските народни представители излизат в едномесечен отпуск и така се слага край на изминалия политически сезон. Каква обаче е равносметката на депутатите от последния им парламентарен ден? \n\r\n\"Парламентарният сезон беше успешен за БСП\", заключи пред bTV представителят на левицата Александър Симов. Той смята, че бойкотът на заседанията не е оказал негативно влияние на червената партия и че тя излиза в почивка в добра кондиция. \n\n\n\r\nСпоред него, столетницата е доказала, че \"поставя важните теми за обсъждане, а парламентът функционира като смешка, когато няма опозиция\".\n\r\nАлександър Сиди от ВМРО пък коментира актуалната напрегната ситуация в т.нар. малка коалиция \"Обединени патриоти\". Само преди няколко дни \"Атака\" беше изключена от нея, а Волен Сидеров, Десислав Чуколов и Павел Шопов станаха независими депутати. \n                    \n                    \n                \r\n                \r\n                \r\n                \r\n\"Парламентарното мнозинство на правителството е стабилно\", категоричен е въпреки проблемите Сиди. \n\r\nДоказателство за това било и нееднократно повтаряното желание на лидера на \"Атака\" мандатът да бъде изкаран до край. Според Сиди националистите на Волен ще сключат отделно споразумение с ГЕРБ.\n\r\n\"Не сме изхвърлили Сидеров от малката коалиция. Направихме така, че нашата група да продължи да работи добре. Ръководството не се събираше и нямаше смисъл. Това беше логично развитие\", обясни Александър Сиди. \n\r\nПоложителен и успешен политически сезон отчете и Маноил Манев от ГЕРБ. Според него, ключово за управлението била стабилността и тя е била постигната. \n\r\n\"Тази стабилност обаче е подложена на изпитание от кризи като кибератаката срещу НАП и епидемията от чума по прасетата\", контрира го пък Хамид Хамид от ДПС, който също даде отчет за сезона от гледна точка на своята партия.\n\r\nСпоред ДПС стабилността на управлението не е стабилност на държавата. Хамид беше категоричен, че неговата партия се стреми към второто и затова не смята, че има нужда от нови предсрочни избори от типа \"стани да седна\", а обединение около приоритети на управлението. \n\r\n\"Закъсняхме с мерките и не направихме достатъчно\", призна и Александър Сиди по темата за епидемията от африканска чума по свинете. \n\r\nСпоред представителя на ДСП обаче, през последната година е имало сериозен проблем със законодателната инициатива на Министерския съвет. Те просто не предлагали качествени закони.\n\r\nДепутатът от ГЕРБ обаче защити правителството и каза, че истеричните реакции на опозиция и президент само доказват полезността на предприетите законопроекти. \n\r\nНародните представители в студиото на bTV коментираха и промените за субсидии в Закона за политическите партии и сезирането на Конституционния съд от страна на президента за даренията за политическите формации.\n\r\n\"Президентът няма мотиви, това са коментари\", продължи Манев, според когото няма опасност партиите да станат зависими от бизнеса, защото има четистепенен контрол на техните финанси и всичко се публикува. \n\r\nИ макар че излизат във ваканция, депутатите бяха категорични - няма да почиват. Престояли им срещи по изборните им райони. \n\r\n\"Политическият сезон не свършва, а започва днес\", изтъкна Маноил Манов.\n\r\n\"Депутатите нямат отпуск, а парламентът има ваканция по правилник\", отбеляза и Хамид Хамид от ДСП. \n\r\n ", "date": "2019.07.31", "title": "Политическият сезон бил успешен и за ГЕРБ, и за БСП"}
{"url": "https://www.dnes.bg/sport/2019/07/31/cska-vdiga-zanev-i-pinto-za-revansha-s-osiek.418096", "text": "ЦСКА-София ще може да разчита в реванша с Осиек на Петър Занев и Рубен Пинто, твърди “Тема Спорт”.\r\n\r\nОт понеделник двамата тренират на пълни обороти и се очаква да пътуват с отбора за Хърватия. Занев получи мускулен проблем към края на двубоя с Осиек на \"Армията\" и първоначалните прогнози бяха, че може да е аут за десетина дни. Възстановяването на бранителя обаче е протекло бързо и той ще е готов за втората среща.\r\n\r\nПри успеха с 1:0 над хърватите Занев беше използван като ляв централен защитник в схема 3-5-2. Той вероятно ще играе на същата позиция и утре, освен ако Петрович не реши да го ползва като халф-бек, а в центъра на отбраната да действа Божидар Чорбаджийски.\r\nЛюпко няма намерение да променя тактическата постройка.\r\n\r\n", "date": "2019.07.31", "title": "ЦСКА вдига Занев и Пинто за реванша с Осиек"}
{"url": "https://www.dnes.bg/obshtestvo/2019/07/31/bnb-apetityt-kym-krediti-raste-s-po-visokite-dohodi-i-niskite-lihvi.418083", "text": "Расте апетитът към взимане на кредити. В условията на задържащи се ниски лихви и увеличаване на заетостта и доходите домакинствата и предприятията проявяват висока склонност към използване на заемни средства при финансирането на потреблението и инвестициите, пише в изданието на БНБ “Банките в България”. \n\r\nНаред с това е налице и увеличено предлагане на заеми, за което допринася както засиленият в резултат на икономическото развитие апетит към поемане на риск от кредитните институции, така и обемът на ликвидните ресурси, с който те разполагат, посочват от БНБ.\n\r\nРастежът на заемите е по-ясно изразен при домакинствата, пише в анализа на Централната банка, цитиран от „Труд“. При нефинансовите предприятия към март 2019 г. най-голямо нарастване на годишна база има в обема на заемите за фирмите в секторите операции с недвижими имоти, преработваща промишленост и хотелиерство и ресторантьорство.\n                    \n                    \n                \r\n                \r\n                \r\n                \r\nКредитният портфейл на банките през първото тримесечие на 2019 г. нарасва с 856 млн. лв. (1,4%) до 61,8 млрд. лв. Заемите за домакинства се увеличават с 346 млн. лв., а за бизнеса – с 505 млн. лв.\n\r\nНеобслужваните кредити намаляват, като за това допринасят отписването и продажбата на банкови заеми. От януари до март размерът на необслужваните кредити намаля с 84 млн. лв. (1,2%) до 6,7 млрд. лв., като делът им в общия размер на заемите възлезе на 7,4% (при 7,6% към края на 2018 г.).\n\r\nВ непосредствен план нарастването на банковите кредити за домакинствата и бизнеса се отразява положително върху доходността на кредитните институции, посочват от БНБ. \n\r\nПродължителните периоди на ниски лихви и засилена кредитна активност обаче могат да доведат до натрупване на системни рискове, свързани със задлъжнялостта на гражданите и бизнеса, предупреждават от Централната банка.\n\r\nВъпреки че дълговете на домакинствата и предприятията са сравнително ниски спрямо доходите им, в бъдеще не е изключено да настъпят неблагоприятни изменения във възможността за обслужване на задълженията, например при евентуален спад на икономическата активност, при нарастване на лихвите по кредитите в резултат от промени в паричната политика в еврозоната или при разширяване на рисковите премии в цената на заемните ресурси, предупреждават от БНБ.\r\n ", "date": "2019.07.31", "title": "БНБ: Апетитът към кредити расте с по-високите доходи и ниските лихви"}
{"url": "https://www.dnes.bg/obshtestvo/2019/07/31/da-se-mahame-ot-germaniia-moeto-momiche-otivame-v-bylgariia.418084", "text": "Все повече германци избират да прекарат старините си извън Германия. За това говорят и трансферите на германски пенсии към чужбина, чийто брой за 20 години се е удвоил. Най-голям ръст отбелязва България - с 2 800%, пише .\n\r\nВсе повече германци след излизане в пенсия не могат да запазят стандарта си на живот. И трябва да се отказват от какво ли не: от автомобил, от пътешествия, от култура. В Източна Европа обаче с германската пенсия се живее доста по-охолно.\n\r\nВ България животът е двойно по-евтин, твърдят репортерите на тв канал ZDF и дават пример с имотите: къща може да се купи дори за 5 000 евро. Същото се твърди и в серия от публикации в „Ди Цайт\". Седмичникът цитира службата Евростат, според която средният доход в България възлиза на по-малко от 500 евро. Литър бензин струва около едно евро, наемите са ниски, цените на недвижимите имоти – също, пише вестникът и обобщава, че условията на живот в България определено предлагат интересна перспектива на тамошните пенсионери.\n                    \n                    \n                \r\n                \r\n                \r\n                \r\nС това се обяснява и едно на пръв поглед смайващо число: броят на германците, които живеят и получават пенсията си в България, за 20 години се е увеличил с цели 2 800 процента! В абсолютни цифри обаче това нарастване вече не изглежда толкова сензационно: през 1997 година към България е имало едва 22 пенсионни трансфера от Германия, а през 2017 броят им вече е бил 652.\r\n\n\r\nЗа същия период от 20 години се е удвоил броят на германците, които получават пенсиите си извън Германия – днес те вече са близо 240 хиляди. Повечето живеят в съседни държави – Австрия, Франция и Швейцария. Там обикновено ги е отвел личният или служебният им живот. \n\r\nНо тази картина постепенно се променя и все повече германци избират на старини да живеят там, където са ходили на лятна почивка: между 100 и 200% се е увеличил броят на германските пенсионери в страни като Испания, Гърция и Хърватия.\n\r\nВ своя документален филм за германските пенсионери в България ZDF представя 75-годишния Валдемар Хакщетер и съпругата му Хилдегард, които от десетина години живеят в едно село в Североизточна България. \n\r\nХилдегард изобщо не искала да напуска Германия, но България се оказала единственият изход. Техния случай описва и вестник „Ди Цайт\": Това са един друг вид икономически мигранти: те бягат не от бедното към богатото, а обратно, от богатото към бедното, коментира седмичникът. \n\r\nВ България бедните германски пенсионери спадат към горната средна класа. „Тук няма нужда да си броя стотинките и да мисля мога ли да отида на ресторант\", казва Валдемар пред изданието. Двамата обясняват, че в Германия месечно разполагали с не повече от 300 евро, след като си платят всички сметки. „Вече десет години живеем тук. И нито ден не съм съжалявал за това решение\", казва още Валдемар.\r\n\n\r\nПо-нататък в „Ди Цайт\" четем: „От 1990 година насам България изгуби почти два милиона от общо 9-те си милиона жители. На час я напускат деветима души, както наскоро установи един учен. Мнозина от тях, обикновено добре образовани, се отправят към Западна Европа. А в техните домове сега се нанасят пенсионери от Западна Европа. „България се обезкървява\", казва Валдемар Хакщетер. Тъкмо поради това българите се радвали на новите си съседи.\" Цитираният от „Ди Цайт\" учен се казва Петър Иванов. Австрийският „Дер Щандарт\" го представя като университетски преподавател по психология, според когото всеки ден 220 души напускат България.\n\r\nТръгнали точно в обратната посока, днес Валдемар и Хилдегард са доволни. Искам да живея, не просто да оцелявам\", казва Валдемар и добавя: „А тук съм вторият най-заможен човек в селото.\" Не случайно преди 10 години той казал на Хилдегард: „Да се махаме от Германия, моето момиче!\"\r\n \r\n   ", "date": "2019.07.31", "title": "\"Да се махаме от Германия, моето момиче, отиваме в България!\""}
{"url": "https://www.dnes.bg/eu/2019/07/31/napadateliat-na-gara-vyv-frankfurt-izdirvan-v-shveicariia.418086", "text": "Германските власти арестуваха официално 40-годишния мъж, заподозрян, че е блъснал 8-годишно момче и неговата майка пред влак във Франкфурт, каза вчера местната прокуратура, предаде ДПА.\n\r\nТой е обвинен в убийство и в два опита за убийство. Вчера следобед той се яви пред съдия и остава под стража, каза говорителка на прокуратурата.\n\r\nМъжът, който е от Еритрея, е видян в понеделник да блъска момчето и майка му от перон на централната гара във Франкфурт на релсите. Жената успя да се спаси и да избегне задаващия се високоскоростен влак, но детето не оцеля.\r\n\n                    \n                    \n                \r\n                \r\n                \r\n                \r\nТрети човек също бе блъснат, но успя да се задържи на перона. \n\r\nШвейцарските власти са издали по-рано заповед за арест на мъжа, заподозрян, че блъснал дете и майка му пред влак във Франкфурт, заяви германската полиция, цитирана от ДПА.\n\r\nГерманските власти продължават да разследват мотивите за нападението, което полицията разглежда като убийство. Според правоохранителните органи мъжът не е познавал жертвите.\n\r\nЗаподозреният е бил известен на органите на реда за \"други подобни престъпления в Швейцария\", каза шефът на германската полиция Дитер Роман на пресконференция в Берлин. По думите му мъжът е обвинен, че заплашил своя съседка с нож, след което я заключил и избягал. \n\r\nЕритреецът, който е баща на три деца, пристигнал в Швейцария незаконно през 2006 г. и кандидатствал за убежище. Две години по-късно получил убежище и оттогава швейцарските власти го определяли като \"добре интегриран\", каза германският вътрешен министър Хорст Зеехофер на среща със служители по сигурността.\n\r\nШвейцарската полиция заяви, че заподозреният, който е постоянен жител на кантона Цюрих, е получавал психиатрични грижи по-рано тази година. При обиска на дома му са били намерени документи, свързани с неговото лечение и диагноза, пише БТА.\r\nШвейцарската полиция потвърди, че е издала заповед за арест на мъжа миналата седмица, след като той заплашил своя съседка и децата й и ги заключил в апартамента им.\r\n ", "date": "2019.07.31", "title": "Нападателят на гара във Франкфурт издирван в Швейцария"}
{"url": "https://www.dnes.bg/index/2019/07/31/tigrite-v-bangladesh-zastrasheni-niama-myjki.418087", "text": "Властите в Бангладеш оповестиха, че са обезпокоени от малкия брой мъжки екземпляри сред популацията тигри в природата в страната, предаде Франс прес. Това застрашава оцеляването на тигрите в Бангладеш.\n\r\nСпоред публикуваните през месец май данни от преброяването на тигрите в природата в страната популацията им малко се е увеличила - 114 екземпляра, при 106 екземпляра преди 4 години. Но задълбоченият анализ на данните разкри, че на един мъжки екземпляр се падат 5 женски. Това може да има своите последствия, що се отнася до размножаването на тигрите.\n\r\n\"Много сме обезпокоени - нормалното съотношение трябва да е един мъжки екземпляр на три женски\", заяви правителственият експерт по съхраняването на фауната Джахидул Кабир.\r\n                \r\n                \r\n                \r\nТигрите в природата в страната се срещат в мангровите гори в областта Сундарбан, която е включена в Списъка на световното културно и природно наследство на ЮНЕСКО.\n\r\nПопулацията на тигрите в природата в Бангладеш достигна тревожно ниво през 2015 г. - 106 екземпляра, след като броят им през 2004 г. бе 440. \r\n \r\n/БТА/\r\n ", "date": "2019.07.31", "title": "Тигрите в Бангладеш застрашени, няма мъжки"}
{"url": "https://www.dnes.bg/eu/2019/07/31/jenite-u-nas-jiveiat-sys-7-godini-po-dylgo-ot-myjete.418088", "text": "Разликата между средната продължителност на живота на жените и мъжете у нас е точно 7 години в полза на нежния пол, като дамите у нас регистрират средна възраст на преживяемост от 78,4 години, докато за силния пол статистиката отчита 71,4 години. Това показват данни от анализ на Евростат за средната продължителност на живота в ЕС за периода 2017-2018 г.\n\r\nОбщо за населението на страната ни за посочения период средната продължителност на живота е била 74,8 години, което ни нарежда сред страните с най-ниска средна продължителност на живот в ЕС заедно с Латвия /75 г./. Средният показател за продължителност на живота в ЕС е бил 81 години.\n\r\nРазличните нива на смъртност при мъжете и жените у нас определят и средната смъртност на населението в страната, като за 10-годишен период /2008-2018 г./ има регистрирано значително увеличение на преживяемостта при мъжете у нас - 1,9 години, както и при жените - 1,8 години.\n                    \n                    \n                \r\n                \r\n                \r\n                \r\nРегистрирана е също и значително по-висока средна продължителност на живота сред населението у нас в градовете спрямо селата - хората в градовете живеят с около 2,9 г. по-дълго отколкото в селата.\n\r\nСредната продължителност на живота у нас варира значително и според някои региони - от 73 г. в област Монтана /по-ниска от средната за страната/ - до 77 г. в София-град и област Кърджали.\n\r\nОсвен това очакваната средна продължителност на живота на българите, навършили 65-годишна възраст през миналата година, е отчетена в размер на плюс 16 години, като за 10-годишен период този показател се е повишил с 1,2 години.\n\r\nЗа сравнение - средната продължителност на живота на 65-годишните мъже във Франция за периода 2017-2018 г. се измерва с показател от около плюс 20 години, а за дамите там - около плюс 24 години.\n\r\nСредната очаквана продължителност  на живот в ЕС се оценява на 81 години\n\r\nСредната очаквана продължителност на живота в ЕС за отчетения период се оценява на около 81 години, като за мъжете в ЕС цифрата е 78,3 г., а за жените - 83,5 години, показват данните на Евростат, цитирани от БТА.\n\r\nВъв всички страни-членки на ЕС е отчетена по-висока продължителност на живота при жените, отколкото при мъжете, сочи европейската статистика.\n\r\nСпоред анализа най-големи диспропорции в нивата на средната преживяемост между мъжете и жените в ЕС са регистрирани в Латвия - 9,9 г., Литва - 9,8 г., Естония - 8,8 г., Полша - 7,9 г., Румъния - 7,4 г. и България - 7 години.\n\r\nСравнително по-малки разлики са регистрирани в Словакия /6,9 г./, Унгария /6,8 г./, Португалия /6,2 г./, Хърватия и Франция - по 6 г. и др.\n\r\nНай-ниски нива на преживяемост между мъже и жени са регистрирани в Холандия - 3,2 г., Швеция - 3,3 г., Великобритания и Дания - по 3,6 г. и Кипър - 4 години.\n\r\nСравнително ниски показатели на продължителност на живота между двата пола са регистрирани и при съседите ни - в Турция разликата е 5,6 г., в Гърция - 5,1 г., в Сърбия - 5 г. и в Северна Македония - 3,8 години - в полза на дамите.\n\r\nКато цяло продължителността на живота в ЕС за 10-годишен период /2008-2018 г./ се е удължила с 3,2 години. Страните с най-висока средна продължителност на живота като цяло за населението са били Испания /83,4 г./ и Италия /83,1 г./, сочат данните на Евростат.\n\r\nПостепенното нарастване на продължителността на живота в ЕС е един от факторите, които допринасят за застаряването на населението на ЕС-28 - наред с относително ниските равнища на раждаемост, които продължават да съществуват от десетилетия. Така например почти всеки пети жител на ЕС или около 20 на сто от населението на Евросъюза е на възраст над 65 и повече години, което е доста негативен показател, отчита още Евростат. \r\n ", "date": "2019.07.31", "title": "Жените у нас живеят със 7 години по-дълго от мъжете"}
{"url": "https://www.dnes.bg/world/2019/07/31/severna-koreia-izstrelia-dve-balistichni-raketi.418089", "text": "Северна Корея е изстреляла тази сутрин две балистични ракети. Те са прелетели около 250 км, съобщи Комитетът на началник-щабовете на въоръжените сили на Южна Корея, цитиран от Йонхап.\n\r\nСпоред южнокорейското министерство на отбраната изстреляните ракети са се отличавали от тези, които Северна Корея изстреля миналата седмица.\r\n\r\nИзстрелването е било извършено от полуостров Ходо на територията на севернокорейската провинция Южен Хамгьон, пише БТА.\r\n\r\n ", "date": "2019.07.31", "title": "Северна Корея изстреля две балистични ракети"}
{"url": "https://www.dnes.bg/obshtestvo/2019/07/31/zaradi-chumata-bylgarinyt-mina-na-pileshko-i-riba.418081", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗаради африканската чума се оказа, че все повече хора предпочитат пилешкото месо и рибата пред свинското.\r\nРусенски магазин например се отказа да продава месо от един от най-големите свинекомплекси в района, в който е обявено бедствено положение заради болестта. В София пък спада на употребата на свинско месо е съвсем малък. \n\r\nСпоред Асоциацията за защита на потребетилите свинското месо може да поскъпне до 50%.\r\nЦената на свинското месо по магазините в Русе ще се повиши от утре, . Причина е, че 3 от индустриалните ферми в региона бяха засегнати от африканска чума и сега доставките на месо идват от други краища на страната. \n                    \n                    \n                \r\n                \r\n                \r\n                \r\nKлентите също все по-рядко посягали към свинсокто.\n\r\nВ София повишение на цената все още няма. \n\r\nПритесненията на хората от бранша обаче са, че ако заразата се разпространи и в други свинекомплекси в страната, ще се стигне до крайната мярка да се внася месо от чужбина. А това това ще доведе до скок в цената.", "date": "2019.07.31", "title": "Заради чумата: Българинът мина на пилешко и риба"}
{"url": "https://www.dnes.bg/sport/2019/07/31/grisho-schupi-karyka-pobedi-amerikanec-v-los-kabos.418093", "text": "Григор Димитров най-после счупи каръка и постигна победа над американеца Стив Джонсън след 7:6(4), 4:6, 7:6(5) в мач от първия кръг на турнира от ATP 250 в Лос Кабос, който бе изпълнен с доста елементарни грешки от страна на нашето момче..\n\r\nПротивникът на българина е на 94-ото място в ранглистата и също като него изобщо не се намира в добро състояние.\n\r\nПо този начин нашето момче прекъсна лошата си серия от четири поредни загуби в тура и в крайна сметка ще си спре пропадането в световната ранглиста.\n\r\nВ първия сет Джонсън проби още във втория гейм, но в деветия Гришо успя да върне пробива и в крайна сметка докара частта до тайбрек в който победи своя съперник след 7:4 точки.\n                    \n                    \n                \r\n                \r\n                \r\n                \r\nВторият сет започна равностойно, но в осмия гейм българинът пропусна две точки за пробив срещу своя опонент. Джонсън все пак си взе подаването и след това проби в деветия гейм преди да си спечели заключителния сервис гейм в частта, за да изравни сетовете. \r\nВ третия сет Гришо проби в шестия гейм, а в деветия пропусна мачбол на свой сервис и допусна пробивът да бъде върнат. Българинът обаче бе по-съобразителен в тайбрека и след 7:5 точки спечели срещата.\n\r\nВъв втория кръг българинът ще срещне Гуидо Пея.\n\r\n\n\r\n ", "date": "2019.07.31", "title": "Гришо счупи каръка, победи американец в Лос Кабос"}
{"url": "https://www.dnes.bg/index/2019/07/31/receptata-dnes-vegan-hliab-s-carevichno-brashno.418066", "text": "\r\n1 чаша пшеничено брашно\r\n1 чаша царевично брашно\r\n¼ чаша захар турбинадо\r\n1 супена лъжица бакпулвер\r\n1 чаена лъжица сол\r\n1 чаша подсладено соево мляко\r\n1/3 чаша олио\r\n¼ чаша меко тофу\r\n\r\nЗагрейте фурната на 200 градуса. Намазнете правоъгълна тава за печене и я набрашнете леко. В купа разбъркайте заедно пшениченото брашно, захарта, бакпулвера и солта. Пресейте и оставете настрана.\r\nВ друга купа или в блендер разбийте тофуто, соевото мляко и олиото, докато стане гладко. Направете кладенче в сместа със сухите съставки. В нея добавете течните, като разбърквате постепенно, докато сместа се напои. Омесете тесто. Поставете го в подготвената тава за печене. Печете за 25-30 минути. След като изстине, нарежете на квадратчета.\r\n", "date": "2019.07.31", "title": "Рецептата Dnes: Веган хляб с царевично брашно "}
{"url": "https://www.dnes.bg/notifikacii/2019/07/31/apple-imalo-jivot-i-sled-iphone.418104", "text": "Apple е генерирала по-малко от половината (25,99 млрд. долара) от общите си приходи за тримесечието от продажбата на iPhone за първи път от 2012 г. насам - знак, че компанията се насочва към живот отвъд флагмана си, пише Bloomberg. \r\nОще по-сериозен срив на продажбите бе избегнат благодарение на сериозни намаления на цените в Китай - вторият по големина пазар за концерна след САЩ, и кампании по връщане на стари устройства. Спадът с почти процентни пункта в подразделението за iPhone (Apple вече не дава информация за броя продадени устройства), е компенсиран от ръстове в другите отдели.\r\nВъпреки че Apple отчете рекордните 11,5 млрд. долара приходи от услуги за фискалното трето тримесечие, тя показа силно представяне на носимите си устройства, като Apple Watch, но все още не може напълно да се отърси от зависимостта си от iPhone. Макар тези две продуктови категории да растат, те все още са свързани със смартфона.\r\r\n                \r\n                \r\n                Всички основни услуги и носими устройства на компанията, в това число часовникът Apple Watch и слушалките AirPods се нуждаят или работят най-добре със смартфон на Apple. Услуги като App Store, Apple Play, Apple News+ и предстоящата аркадна игра се ползват предимно на iPhone.\r\nКомбинирани, двете основни независими продуктови линии на Apple, които не са свързани с iPhone - компютрите Mac и iPad, са генерирали само около 20% от приходите за третото фискално тримесечие, въпреки ръстовете спрямо година по-рано, обяви базираната в Купертино, Калифорния, компания. Освен това Apple работи по очила за смесена добавена и виртуална реалност, които ще излязат през следващите години, но те вероятно също ще разчитат на iPhone.\r\nЗа да има успех отвъд iPhone, Apple ще трябва да продължи да продава смартфоните си или да направи музиката, дигиталните разплащания, видеото и други услуги достъпни и достатъчно добри за други мобилни устройства. Приходите от смартфони са се свили с 12% през тримесечието спрямо година по-рано, но директори на Apple заявиха, че тазгодишните усилия за възраждане на приходите от продажби чрез намаления, повече финансови опции и различни програми, вече работи.\r\nГлавният финансов директор Лука Маестри заяви, че програмата в магазините “показва добра инерция”, а според главния изпълнителен директор Тим Кук компанията се радва на “силен отзвук от потребителите”.\r\n\r\n ", "date": "2019.07.31", "title": "Apple: Имало живот и след iPhone"}
{"url": "https://www.dnes.bg/politika/2019/07/31/borisov-samo-u-nas-se-govoriat-gluposti-za-f-16.418120", "text": "Премиерът Бойко Борисов поздрави ресорните министри за \"търпението и куража\" за превъоръжаването на Българската армия.\n\r\nОценката на Департамента на САЩ я видяхте, каза той в началото на заседанието на правителството. По думите му въпреки глупостите, изприказвани у нас, навън никой не се съмнява в способностите на изтребителите F-16, които ще купим.\r\n\"Въпреки опитите и глупостите, които се наслушахме в България, мисля, че никой не би си позволил извън България да си помисли, че българското и американското правителство са били подвластни на лобизъм, на корупционни действия или на каквото и да било\", коментира премиерът.\n                    \n                    \n                \r\n                \r\n                \r\n                \r\nБорисов изрази съжаление, че правителството не получило подкрепа от партньорите от дясното за сделката, която била \"геостратегическо решение\". Той съобщи, че финансовото министерство довършва работата си по проекта за покупка на самолетите.\n\r\n\"Въпреки враждебната среда, в която работихте, въпреки нежеланието на нашите и институционални опоненти да превъоръжим с едни от най-добрите самолети българските ВВС, ви поздравявам за куража, силата, търпението\", каза Борисов пред министрите.\n\r\nПо думите му неслучайно 28 години след промените все още армията ни е въоръжена със \"старите руски оръжия\".\n\r\nВ официалната позиция на Държавния департамент на САЩ премиерът Бойко Борисов и правителството са поздравени за \"тяхната решимост да модернизират своята армия чрез покупката на тези много способни, оперативно съвместими с НАТО самолети\". В съобщението се приветства решението на България за поръчката на 8 многоцелеви изтребители F-16, боеприпаси и свързано с тях оборудване и се изразява очакване за съвместна работа по проекта за засилване на дългосрочното стратегическо партньорство.", "date": "2019.07.31", "title": "Борисов: Само у нас се говорят глупости за F-16! "}
{"url": "https://www.dnes.bg/notifikacii/2019/07/31/5-000-rabotni-mesta-investiciia-za-1-4-mlrd-evro-borbata-za-vw.418106", "text": "България все още може да се бори за инвестицията на Volkswagen в завод за автомобили, увери министърът на икономиката Емил Караниколов. Според него страната ни превъзхожда другия претендент в надпреварата - Турция, по много показатели. \n\r\nКараниколов обясни, че инвестицията на германския концерн ще е за 1,4 милиарда евро, като ще се отворят между 4 и 5 хиляди работни места. Той допълни, че решението къде ще бъде построен завода ще бъде взето през септември.\n\n\n\n\r\n\"Един от представителите на Борда на Volkswagen каза, че все още не е взето окончателното решение къде ще е завода на компанията. България продължава да е в състезанието. Превъзхождаме Турция с членството ни в ЕС, по-ниските оперативни разходи, висококвалифицираната работна ръка и локациите, които предлагаме\", каза министърът.\r\n                \r\n                \r\n                \r\nКараниколов коментира и епидемията от африканска чума по свинете, която удари България. Според него, ако не бъде спряна болестта ситуацията може да стане критична.\n\r\n\"Епидемията по свинете е изключително сериозна и се разраства бързо. Трябва първо да я спрем и след това да търсим причини и виновни. Проблемът е дали ще бъдем в карантина в периода за износ и дали ще фалират свинефермите. Ако не спрем епидемията ситуацията може да стане критична\", разясни той пред  \r\n ", "date": "2019.07.31", "title": "5 000 работни места, инвестиция за 1,4 млрд. евро: Борбата за VW"}
{"url": "https://www.dnes.bg/stranata/2019/07/31/nad-2500-chujdenci-se-prepitavat-po-severnoto-chernomorie.418118", "text": "Над 2500 чужденци, граждани на страни извън ЕС, са наети в сферата на туризма по Северното Черноморие, съобщиха днес от Регионалната служба по заетостта /РЗС/ във Варна, пише БТА. \n\n\r\n\n\r\nСлужители извън България са потърсили 173 работодатели. Най-голямата част от наетите са от Украйна, Молдова, Русия, Беларус. Има и кадри от Македония, Армения, Туркменистан, Турция, Таджикистан, Сърбия, Куба.\n\r\nПрез юни 2019 г. в бюрата по труда в областта са заявени 1 168 работни места, допълват от РЗС. Освен в сектора туризъм, има търсене и в сферата на образованието, търговията, преработващата промишленост. Равнището на безработицата в региона е 2,8 на сто. В град Варна този показател е 1,8 процента.\n                    \n                    \n                \r\n                \r\n                \r\n                \r\nДанните на РЗС за полугодието показват, че от началото на годината броят на безработните, регистрирани в бюрата по труда в региона, е намалял с 3614 души. В края на юни в списъците на бюрата са фигурирали 6 217 души, с 810 по-малко спрямо същия месец на 2018 г.", "date": "2019.07.31", "title": "Над 2500 чужденци се препитават по Северното Черноморие "}
{"url": "https://www.dnes.bg/stranata/2019/07/31/piiana-jena-predizvika-katastrofa-v-kavarna.418121", "text": "Пияна жена предизвика катастрофа в Каварна, съобщават от Областната дирекция на МВР в Добрич.\n\r\nНа 30 юли, около 16:10 часа, е получено съобщение за възникнало ПТП в града. На място е установено, че лек автомобил \"Ауди\" със софийска регистрация, управляван от 41-годишна жена, застига и удря лек автомобил \"БМВ\" със софийска регистрация, управляван от 54-годишен мъж. \n\r\nПри последвалата проверка за употреба на алкохол с техническо средство, цифровата индикация отчита наличието на 1,25 промила в издишания от жената въздух. Задържана за 24 часа. По случая е образувано бързо полицейско производство.\n\r\nПри друг случай от тази нощ, отново в Каварна, е установен пиян шофьор, седнал зад волана с 2,47 промила алкохол в кръвта.\n                    \n                    \n                \r\n                \r\n                \r\n                \r\nОколо 00:55 часа е спрян за проверка лек автомобил \"Опел\" с добричка регистрация, управляван от 55-годишен мъж.. При извършената проверка за употреба на алкохол с техническо средство, цифровата индикация отчита наличието на 2,47 промила в издишания от водача въздух. \n\r\nЗадържан за 24 часа. По случая е образувано бързо полицейско производство.", "date": "2019.07.31", "title": "Пияна жена предизвика катастрофа в Каварна"}
{"url": "https://www.dnes.bg/science/2019/07/31/bylgariia-v-antarktida-izgrajdame-super-laboratoriia.418115", "text": "България отдавна присъства на терен из ледените ширини на Антарктида, но през следващите няколко години страната ни ще се опита да се нареди до най-технологично напредналите нации на контитента - започва изграждането на супер модерна научно-изследователска лаборатория, съобщава Нова. \n\r\n\"Българската база е международен научен център. Апаратурата в новия център ще позволява пробите, които се събират да не бъдат повредени при транспорта, който трае от няколко седмици до месеци, до обитаемите континенти. Така ще бъдат обработени на място и ще идват за изследване пригодени, а не загубени\", разказа директорът на Националния център за полярни изследвания проф. Христо Пимпирев. \n\n\n                    \n                    \n                \r\n                \r\n                \r\n                \r\nПо думите му, Антарктида става все по-интересна за всички нации и всяка нация, която е там, хвърля десетки и стотици милиони долари, за да обновява своите бази. \n\r\nТой даде пример с базата на САЩ - предстои да бъде изцяло обновена с бюджет от 200 млн. долара. Поляците също обновяват изцяло базата си с бюджет от 30 млн. евро, а испанците са похарчили над 20 млн. евро.\n\r\nПроф. Пимпирев каза, че се очаква лабораторията да бъде завършена до 2-3 години. \n\r\n\"Там се изгражда доста трудно. Материалите са един от най-важните въпроси. Те трябва да отговарят на специфични изисквания – да могат да бъдат сглобени лесно на място, там няма пристанище – всичко се пренася с понтони, с лодки, с хеликоптери, а ние не притежаваме нищо от това и разчитаме на връзките си с нашите колеги”, обясни той. \n\r\nМеждувременно стана ясно, че Пловдив е домакин на най-голямата международна среща на националните антарктически програми.\n\r\n\"Това е голямо признание за нашата страна. Събрани са над 250 делегати – това са мениджърите на страните, които имат национални програми на Антарктида. Над 30 държави\", похвали се професорът и допълни, че нашето гостоприемство и нашите успехи в изучаването на Антарктида ще допринесат за построяването на новата лаборатория да струва минимални средства, сравнение с тези, които отделят другите държави. \n\r\n ", "date": "2019.07.31", "title": "България в Антарктида: Изграждаме супер лаборатория"}
{"url": "https://www.dnes.bg/stranata/2019/07/31/otkriha-tialo-na-jena-v-izostavena-sgrada-v-isperih.418119", "text": "Тяло на жена е в Исперих, съобщиха от МВР - Разград.\r\n52-годишен мъж от Исперих съобщава, че на вчера около 16:15 часа в Исперих в необитаема сграда на бившата \"леярна\" под необезопасено стълбище с височина 4 метра е открил труп на жена.\r\nУстановено е, че трупът е на , област Шумен, за която е известно, че води скитнически начин на живот и системно злоупотребява с алкохол.\r\nОт извършения оглед на трупа в присъствието на съдебен лекар е установено наличието на дълбока отворена рана на челото, други следи от насилие и видими наранявания не са установени.\r\n. Уведомен е дежурен прокурор.", "date": "2019.07.31", "title": "Откриха тяло на жена в изоставена сграда в Исперих"}
{"url": "https://www.dnes.bg/eu/2019/07/31/iztichaneto-na-danni-ot-nap-moje-da-ni-spre-za-shengen.418128", "text": "Изтичането на лични данни от НАП ще се отрази отрицателно на шансовете на България да бъде приета в Шенген, тъй като се отнася до националната сигурност. Това заяви в пред БНТ евродепутатът от ДПС Илхан Кючюк.\n\r\nТой посочи, че един от критериите за Шенген е сигурността и изтичането на данни предизвиква тревога. Вторият е политическото доверие, каза евродепутатът, който оглавява българската делегация в групата \"Обнови Европа\" в Европейския парламент.\n\n\n\r\n\"Шенген е и въпрос на политическо доверие. До момента българското правителство, и с участието на крайните националисти в него, не е успяло да отговори на втория критерий, и това е притеснително\", обясни Кючюк. \n                    \n                    \n                \r\n                \r\n                \r\n                \r\nЕвродепутатът подчерта, че приемането на България в Шенген е въпрос на стратегически интерес, както от наша страна, така и от ЕС, тъй като тя е външна граница на Съюза.\n\r\nКоментирайки външнополитическите приоритети за България през новия мандат на европейските институции, Кючук посочи интеграцията на Балканите.\n\r\n\"Балканите трябва да са част от ЕС. Ако Европа иска да играе ключова глобална роля, трябва да присъедини Балканите\", убеден е Илхан Кючюк.", "date": "2019.07.31", "title": "Изтичането на данни от НАП може да ни спре за Шенген"}
{"url": "https://www.dnes.bg/notifikacii/2019/07/31/jena-pogna-s-bradva-myj-sled-bitov-skandal-v-slivensko-selo.418125", "text": "32-годишна жена с брадва в ръка нападна мъж на 43 години в сливенското село Селиминово, съобщава полицията от областния град.\n\r\n\r\n\r\nПовод за нападението е битов скандал, който завършил с нападението върху мъжа. Жената е ударила познатия си в крака с домашната брадва.\r\n\r\n43-годишният е настанен в сливенската болница без опасност за живота. По случая е образувано досъдебно производство.", "date": "2019.07.31", "title": "Жена погна с брадва мъж след битов скандал в сливенско село "}
{"url": "https://www.dnes.bg/obshtestvo/2019/07/31/alpinistyt-atanas-skatov-shte-atakuva-chetvyrti-osemhiliadnik.418113", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българският алпинист Атанас Скатов стъпи на Гашербрум 2 (8035 метра) на 18 юли. Това е 13-ият по височина връх на планетата. А за Скатов това е деветият изкачен осемхилядник и трети за този сезон. \n\r\n\n\r\nНа 15 май българинът изкачи третия по височина връх на планетата Канчендзьонга (8586 м), а на 12 юли - Гашербрум 1 (8080 м). \n\r\n\"Бях планирал трети връх, но връщането ми в България трябваше да бъде на 12 август. Само че много интензивно се случи експедицията, почти не съм почивал, защото имаше прозорец от хубаво време за Гашербрум 1, а веднага след него имаше прозорец за втория връх\", сподели алпинистът в \"България сутрин\".\n                    \n                    \n                \r\n                \r\n                \r\n                \r\nПред той заяви, че в края на август ще замине за Непал, където му е останал само едни осемхилядник, който да изкачи и там ще атакува четвъртия си връх за този сезон.\n\r\nАпинистът коментира, че когато се качи на върха, винаги се чувства по различен начин в зависимост от това какво е времето и колко е вървял, но винаги мисли за това - как ще слезе, а по време на експедиция най-много му липсват близките хора и времето с тях.", "date": "2019.07.31", "title": "Алпинистът Атанас Скатов ще атакува четвърти осемхилядник"}
{"url": "https://www.dnes.bg/health/2019/07/31/biagaite-sutrin-za-poveche-energiia-prez-rabotniia-den.418097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСутрешното бягане , обясни ултрамаратонецът Красимир Георгиев. Според него е изключително полезно човек да излезе на сутрешен крос преди началото на деня, вместо да тръгне веднага за работа и да пуши цигари.\r\nВсеки сам за себе си може да прецени какво разстояние да пробяга, обясни Георгиев. Той бе категоричен, че съвсем спокойно човек може да премине 5-10 километра.\r\n\"Идеята на сутрешното бягане е човек да се зареди преди началото на деня. Тялото ни има нужда от зареждане. Сутрин вместо веднага да се събудим и да идем на работа идеалният вариант е да излезем да изтичаме 5-10 километра. Това ни зарежда за целия ден. \", каза ултрамаратонецът.\r\n                    \n                    \n                \r\n                \r\n                \r\n                Не може да се каже с точност обаче дали бягането вреди на ставите. Спортистът разясни, че ако човек не може да тича може да си избере друг вид тренировка, която да го зареди с енергия преди работния ден.\r\n\"Ако бягането не му се получава на човек той може да тренира нещо друго - да кара ролери, например. Сутрешното бягане всеки си го моделира сам и решава къде и колко време ще тича. Вече има много площадки, на които има лостове и халки и хората имат възможност да тренират. Тялото е една изключителна машина и трябва да се поддържа с балансиран начин на живот\", обясни ултрамаратонецът пред .", "date": "2019.07.31", "title": "Бягайте сутрин за повече енергия през работния ден"}
{"url": "https://www.dnes.bg/eu/2019/07/31/velikobritaniia-izliza-ot-es-do-31-10-sys-ili-bez-sdelka.418124", "text": "Великобритания ще напусне Европейския съюз на 31 октомври, , заяви британският министър по въпросите на Brexit Стивън Баркли.\n\n\r\nВ свой пост в социалните мрежи Баркли отбелязва, че ясно е изразил тази позиция в разговорите си с главния преговарящ на ЕС по Brexit Мишел Барние.\r\nБаркли допълни, че , а сегашното правителство има „свеж подход към преговорите по сделката и ние имаме готовност да напуснем ЕС“.\r\nВстъпилият миналата седмица в длъжност премиер на Великобритания Борис Джонсън обеща при всички случаи да извади страната от ЕС на 31 октомври и да създаде „ново партньорство“ с Европейския съюз.\r\n ", "date": "2019.07.31", "title": "Великобритания излиза от ЕС до 31/10 със или без сделка"}
{"url": "https://www.dnes.bg/notifikacii/2019/07/31/pochinaliiat-uchastnik-v-poklonnicheski-pohod-e-bil-udushen.418138", "text": "Участникът в поклоннически поход \"Светият път\" от Велико Търново до Рилския манастир, който беше открит мъртъв в Радомирско, е бил убит, съобщи Dir.bg, като се позова на Окръжната прокуратура в Перник. \n\r\nТялото на възрастния мъж, който е от Бургас, е било открито в неделя край пътя между радомирските села Дрен и Горна Диканя. \n\r\nПенсионерът се движел самостоятелно от групата и само по пътищата, тъй като има очно заболяване и зрението му било намалено.\r\n\n\r\nТой обаче поддържал постоянна телефонна връзка с останалите участници в похода.\r\n                \r\n                \r\n                \r\nВ неделя сутринта водачка на група подала сигнал, че е загубила връзка с бургазлията. Служители на полицията и кметът на село Дрен започнали обход на района. След около час мъжът бил намерен мъртъв. \n\r\nПървоначално криминалистите решили, че участникът в поклонническия поход е бил блъснат от джип, тъй като имал травми в горната половина на тялото. \n\r\nПри аутопсията обаче са установени следи от асфикция (задушаване). \n\r\nПо случая е образувано досъдебно производство. Издирва се извършителят на убийството. \n\r\n\r\n ", "date": "2019.07.31", "title": "Починалият участник в поклоннически поход е бил удушен"}
{"url": "https://www.dnes.bg/politika/2019/07/31/bsp-iska-otmiana-na-sankciite-sreshtu-rusiia-neefektivni-sa.418131", "text": "БСП настоява за отмяна на санкциите срещу Русия, тъй като те са \"доказали своята неефктивност и лош икономически резултат\". Затова червените внесоха проект на решение, с което Народното събрание да се обяви срещу санкциите. \n\"Доводите са преди всичко икономически. Очевидно е, че както за България, така и за цяла Европа, санкциите дават лош икономически резултат, а и доказаха своята неефктивност. Туризмът, леката промишленост, хранителната промишленост губят от това\", коментира соцдепутатът Антон Кутев.\n\r\nТой поясни, че с решението да се обявим срещу санкциите се задължава председателят на Народното събрание да обяви решението пред Европейския парламент и другите държави членки.\n                    \n                    \n                \r\n                \r\n                \r\n                \r\nКутев настоя, че това не би било прецедент и даде пример с Франция и Кипър, които са приели подобни решения, а в Словакия и Белгия се обсъждат в момента.\n\r\n\"Смислено за нашата държава е да предприемем мерки за отмяна на санкциите срещу Русия, както и за реципрочните санкции на Русия срещу държави от ЕС\", заключи депутатът от БСП.", "date": "2019.07.31", "title": "БСП иска отмяна на санкциите срещу Русия. Неефективни са!"}
{"url": "https://www.dnes.bg/politika/2019/07/31/nap-prizna-ne-biahme-vnimatelni-shte-tyrsim-vynshna-pomosht.418157", "text": "Признавам, че не сме били достатъчно внимателни. Нашият стремеж беше да предоставяме все повече електронни услуги на все повече хора, за да могат да изпълняват задълженията си по-лесно, но подценихме баланса между достъпност и сигурност. Това каза на специален брифинг директорът на Националната агенция по приходите Галя Димитрова по повод изтеклите милиони лични данни от сървърите на агенцията. \n\r\n\"Трудно събираме ИТ специалисти с необходимата квалификация\", каза още Димитрова. \n\n\n\r\nАнализът за причините за инцидента е показал пропуски в работата на звената на НАП за информационна сигурност. Димитрова обяви, че вече са уволнени ръководителите на отделите „Информационна сигурност” и „Информационни системи”.\n                    \n                    \n                \r\n                \r\n                \r\n                \r\n\"Обмисляме, че тази дейност - поради спецификата си, би могла да бъде аутсорсвана”, обяви тя и добави, че освен това вече се работи по създаването на нова ИТ инфраструктура.\n\r\n\"НАП е постигнала и постига забележителни резултати. Няма друга агенция по приходите в европейски мащаб , която е да е увеличила три пъти приходите си\", изтъкна още Димитрова.\n\r\nДиректорът на приходната агенция отново посъветва българските граждани да сменят единствено паролите си и персоналния индентификационен код /ПИК/ към НАП и потвърди, че не е необходимо да се сменят личните карти. \n\r\nГаля Димитрова заяви, че финансовият министър Владислав Горанов не е поискал оставката й, а настоява за решения за справянето с проблема.", "date": "2019.07.31", "title": "НАП призна: Не бяхме внимателни, ще търсим външна помощ"}
{"url": "https://www.dnes.bg/sofia/2019/07/31/kola-pomete-baba-na-stolichen-bulevard.418155", "text": "74-годишна пешеходка е загинала на място при пътен инцидент в столицата, съобщава \"Фокус\". \r\n\r\nСигналът е подаден малко след 9 ч. тази сутрин, съобщават от пресцентъра на МВР. \r\n\r\nПо първоначални данни на бул. \"Царица Йоанна\" в ж.к. Люлин възрастната жена е пресичала на необозначено място на трилентов път. \r\n\r\nВ резултат е била ударена от лек автомобил в крайната лява лента, по посока на движение към центъра на града. \r\n\r\nНаправен е полеви тест на шофьора, който е отчел отрицателна проба за алкохолни пари в издишания въздух. \r\n\r\nОбразувано е досъдено производство.", "date": "2019.07.31", "title": "Кола помете баба на столичен булевард"}
{"url": "https://www.dnes.bg/sport/2019/07/31/legendi-i-priiateli-si-vzeha-sbogom-s-vasil-metodiev-shpaidela.418161", "text": "\n\r\nДесетки приятели, колеги и близки се стекоха на поклонението пред легендарният футболист и треньор Васил Методиев – Шпайдела. Легендата на Локомотив София и Левски почина на 84-годишна възраст на 29 юли.\n\r\nСред отдалите последна почит бяха Петър Хубчев, Петър Михтарски, Цанко Цветанов, Наско Сираков, Емил Велев-Кокала, Антони Здравков, Бойчо Величков, Войн Войнов и много други. \n\r\nСпециалистът ръководи Левски от 1983 до 1985 година, през 1987-1988 година и през 1990-1991 година. С Левски Шпайдела е шампион през 1984, 1985 и 1988 година и носител на купата през 1984 (включително и Купата на съветската армия) и 1991 година.\r\n                    \n                    \n                \r\n                \r\n                \r\n                \n\r\nМетодиев остави диря и в историята на Локомотив (София). Той ръководи отбора от 1972 до 1974 година и от 1977 до 1980 година, с който става шампион през 1978 година и достига до четвъртфинал за Купата на УЕФА през 1980 година. \n\r\nБил е треньор още в Чавдар (Троян), Пирин, Етър, Славия, Доростол, Хасково, Янтра и Спартак (Пл).\n\r\nКато играч се състезава за Академик (София), Локомотив (София) и Добруджа (Добрич). С Локомотив става шампион през 1964 година. Шпайдела има 17 мача за националния отбор.", "date": "2019.07.31", "title": "Легенди и приятели си взеха сбогом с Васил Методиев – Шпайдела"}
{"url": "https://www.dnes.bg/mestni-izbori-19/2019/07/31/kabaivanov-otnovo-iska-da-e-kmet-na-karlovo.418123", "text": "Впускам се отново в битката за кметския пост на Карлово, за да бъда полезният градоначалник. Това обяви пред \"Фокус\" настоящият кмет на Карлово и зам.-председател на СДС Емил Кабаиванов. \n\r\nПо думите му това, което се прави от общината през последните два мандата, проектите, които се реализират и тези, предвидени за осъществява през следващите пет години, дават увереност на местната администрация, че са в полза на гражданите.\n\n\"Спечелихме няколко европейски проекта, вследствие на което сме извършили основни ремонти. Това включва подмяна на водопроводи, нов асфалт и нови тротоари на десет улици в Карлово, над 15 улици в населените места извън Карлово\", похвали се той. \n                    \n                    \n                \r\n                \r\n                \r\n                \r\nКабаиванов изброи още няколко големи инфраструктурни проекта, детски площадки и зали, които администрацията му е успяла да осигури на своите граждани. \n\r\n\"Това всичко е плод на няколко години проектиране, подготовка за тези проекти. Имаме проекти за следващите пет години, които са предназначени за всяко кметство, за всяко населено място, освен общинския център Карлово“, обясни кметът. \n\r\nТой коментира още, че има пълната подкрепа на съпартийците си в СДС, като изрази надежда за поредна година и жителите на Карлово да му гласуват доверие. \n\r\nЕмил Кабаиванов изкара два последователни мандата като кмет на Карлово. През 2012 година беше избран за председател на СДС, но година по-късно подаде оставка след провала на парламентарните избори. Веднага след това беше назначен за зам.-председател на партията. \n\r\nПрез януари тази година той беше осъден условно на 3 години затвор за присвояването на близо 27 000 лева от общината. Районният съд в Пловдив призна вината му за това, че през 2013-2014 г., като кмет на Карлово е присвоил парите на общината, получени от договор с Министерството на околната среда и водите. \n\r\nКабаиванов е осъден и да не заема кметски пост за 4 години, но тъй като присъдата не е окончателна, той и неговата защита обжалват присъдата в Окръжния съд в Пловдив. Така той спокойно може да се кандидатира за следващите местни избори.", "date": "2019.07.31", "title": "Кабаиванов отново иска да е кмет на Карлово"}
{"url": "https://www.dnes.bg/eu/2019/07/31/bylgariia-na-9-o-miasto-po-niska-bezrabotica-v-es-4-4.418158", "text": "През юни 2019 година нивото на безработица в 28-те страни от Европейския съюз (ЕС) стабилизира за втори пореден месец в , като в рамите на еврозоната се понижи до 11-годишно дъно от 7,5%.\r\nВ България пък се регистрират 4,4% - най-ниско ниво от 2000 година, откакто Евростат разполага с данни за нашата страна, предаде БНР.\n\n\nБезработицата в ЕС стабилизира през юни на майското ниво от 6,3% - най-ниската безработица от януари 2000-а година, и след като година по-рано беше на ниво от 6,8% (през юни 2018-а). В рамките на еврозоната нивото на безработицата пък се понижи до 7,5% (най-ниско ниво от юли 2008-а година) спрямо 7,6% през месец май и 8,3% година по-рано.\r\n                    \n                    \n                \r\n                \r\n                \r\n                Общо , от които 12,377 милиона от еврозоната, през шестия месец на настоящата година, като спрямо май е отчетено понижение на безработните в ЕС с 36 хиляди и в рамките на еврозоната - с 45 хиляди. Спрямо юни 2018-а година общият брой на безработните европейци е спаднал с 1,205 милиона, от които 1,032 милиона само в рамките на единния валутен блок.\r\nРекордно ниските нива на безработицата в целия ЕС остават едни от малкото позитивни новини за състоянието на европейската икономика и предполагат, че опасността от рецесия е малко вероятна. Поне на теория много ниската безработица трябва да подкрепи потребителските разходи и респективно икономиката на стария континент.\r\n(безработица от едва 1,9%), следвана от Германия (3,1%), докато най-висока остана безработицата в Гърция (ниво от 17,6%, но според данни на Евростат за април2019-а), в Испания (14,0% през юни 2019-а) и в Италия (9,7%).\r\nПрез юни общо 3,176 млн. младежи на възраст под 25 години са били без работа в ЕС (ниво на младежка безработица от 14,1%), като това представлява понижение на младежката безработица с 239 хиляди спрямо година по-рано, когато безработицата сред младите европейци беше на ниво от 15,2%.\r\nНивото на безработица в България се понижи през юни доспрямо 4,5% през месец май и лед като година по-рано (през юни 2018-а) безработицата в нашата страна беше на ниво от 5,2%, сочат данни на Евростат.\r\nПо този показател нашата страна заема девето място сред всички 28 членове на Европейския съюз с най-ниска безработица и е една от 18-те страни - членки на ЕС с безработица, която е по-ниска от средноевропейската.\r\nПрез шестия месец на настоящата година , спрямо 150 хиляди през май и 174 хиляди година през юни 2018-а година, показват днешните данни на Евростат. Това също е рекорден брой.\r\nНивото на младежката безработица в България се повиши през юни до 12,0% от 11,4% през предходния месец, като през шестия месец на годината без работа са били общо 16 хиляди български младежи на възраст под 25 години спрямо 16 хиляди и през май и 20 хиляди година по-рано (през юни 2018-а).\r\nДанните на Евростат също така показват, че  в нашата страна стабилизира през юни за втори порен месец в 4,1% - далеч под безработица от 4,8% година по-рано, докато безработицата сред мъжете се повиши слабо до 4,8% от 4,7% през май, но остава под нивото на безработица от 5,7% през юни 2018-а година.", "date": "2019.07.31", "title": "България на 9-о място по ниска безработица в ЕС - 4,4%"}
{"url": "https://www.dnes.bg/science/2019/07/31/ucheni-lunata-e-mnogo-po-drevna-ot-smiatanoto-dosega.418112", "text": "Учени от университета в Кьолн, Германия, установиха, че Луната се е формирала 50 милиона години след раждането на Слънчевата система, съобщи Физ.орг.\n\n\r\n\n\r\nОказало се, че естественият спътник на Земята е по-древен, отколкото се смяташе досега. Предишни изследвания показаха, че формирането на Луната е станало не по-късно от 150 милиона години след това на Земята. Резултатите от анализа на образци от лунни скали, събрани по време на мисията \"Аполо\", разкриха, че Луната се е формирала преди 4,51 милиарда години, пише БТА. \n                    \n                    \n                \r\n                \r\n                \r\n                \r\nСега учените преценили количеството изотопи на елементите хафний и волфрам. Радиоактивният разпад на хафний-182 и волфрам-182 продължава само през първите 70 милиона години от съществуването на Слънчевата система. Това позволило да се заключи, че съдържащите въпросните изотопи разтопени скали започнали да изстиват по-рано.\n\r\nСледователно до довелия до появата на Луната сблъсък на Земята с голям космически обект се е стигнало през първите няколко десетки милиона години след образуването на Слънчевата система.", "date": "2019.07.31", "title": "Учени: Луната е много по-древна от смятаното досега "}
{"url": "https://www.dnes.bg/akoshtete-vqrvaite/2019/07/31/ne-chakai-da-si-spomniat-zodiite-koito-zabraviat-postoianno.418134", "text": "Тези зодии са толкова разсеяни, че често забравят за срещи, уговорки, планове. Може да сте им разказвали една история много пъти, но те не я помнят и всеки път реагират все едно я чуват за първи път. \r\n \r\nЗабравят какво сте си казали, ваши общи преживявания, какво е трябвало да купят от магазина. Ето кои са те.\r\n \r\n\r\n \r\nТова са зодиакалните знаци, които имат най-голямо въображение и най-често потъват в своя собствен свят. Сякаш забравят всичко около тях и се потапят в собствените си мечти и фантазии. Не го правят нарочно - те са много мили и отзивчиви, просто постоянно мислят и мечтаят за нещо, адски креативни са. \r\n \r\nОбожават света на изкуството и обръщат внимание на духовното, затова не могат да се трогнат от административни неща, както и да спазват графици и точни часове. Не обръщат толкова внимание на детайлите, предпочитат да се носят по течението. \r\n \r\nПрекалено емоционални и чувствителни са, затова често забравят за реалността и задълженията, мислят само за отношенията с други хора и творческите пориви.\r\n \r\n", "date": "2019.07.31", "title": "Не чакай да си спомнят: Зодиите, които забравят постоянно"}
{"url": "https://www.dnes.bg/obrazovanie/2019/07/31/bylgariia-i-kitai-zasilvat-sytrudnichestvoto-v-obrazovanieto.418163", "text": "Правителството одобри проект на Споразумение за сътрудничество в областта на образованието между Министерството на образованието и науката на България и Министерството на образованието на Китай за периода 2020- 2023 година, съобщи пресслужбата на кабинета.\n\r\n\n\r\nВ проекта на документа са посочени квотите на обмен на студенти, докторанти, специализанти, преподаватели. Насърчава се прякото сътрудничество между висшите училища на двете страни, както и изучаването на български и китайски език, начините на финансиране на договореностите.\n                    \n                    \n                \r\n                \r\n                \r\n                \r\nПредвидено е българската страна да предлага шест места за курсовете по български език и култура за китайски българисти. Предвижда се и активизиране на участието в Диалога за образователна политика между Китай и държавите от Централна и Източна Европа, насърчаването и подкрепата на висшите училища и колежи на двете страни да участват в Консорциума на институциите за висше образование на Китай и държавите от Централна и Източна Европа, и в тази рамка да се развиват двустранното и многостранното сътрудничество и обмен.\n\r\nПодписването на Споразумението за сътрудничество с Министерството на образованието на Китай през тази година съвпада с отбелязването на 70-годишнината от установяването на дипломатически отношения с КНР и ще допринесе за запазването на дългогодишните връзки, за продължаване на успешния образователен обмен между двете държави, както и за активизирането и задълбочаването на двустранните отношения в областта на образованието и науката, включително по линия на Инициативата \"17+1\".", "date": "2019.07.31", "title": "България и Китай засилват сътрудничеството в образованието "}
{"url": "https://www.dnes.bg/politika/2019/07/31/bsp-sesiiata-na-parlamenta-prikliuchva-s-dve-tejki-krizi.418164", "text": "БСП разкритикува остро правителството в последния парламентарен ден преди ваканцията на депутатите. Соцлидерката Корнелия Нинова заяви в декларация от името на групата, че сесията на парламента приключва с две тежки кризи - атаката срещу базата данни на НАП и чумата по свинете.\r\n\n\r\nНа правителството беше дадена тежка оценка, че една цяла нация е хакната, втора криза е чумата по свинете. Европа даде оценка, тя каза, че правителството не си е свършило работата и България може да изгуби цялото свиневъдство заради небрежноста на управляващите, заяви Нинова. Тя не пропусна да атакува лично премиера Бойко Борисов, който наскоро подкара катер, преди да наблюдава морско учение.\n                    \n                    \n                \r\n                \r\n                \r\n                \r\n\"Борисов държи кормилото на влак, на катер, на електрокар, на тротинетка може би, но няма кой да държи кормилото на страната\", заяви Нинова. Според нея е безотговорно, че вместо да излезе пред народа в тези кризи, премиерът коментира събора на левицата на Бузлуджа.\r\nВ декларацията от името на БСП бяха критикувани приети закони от управляващите. По думите на Нинова най-големите европейски компании и авторитетни държави обжалват концесията на летище София.\n\r\nИма ли друга обществена поръчка в България, която да е обжалвана от всички участници, освен от спечелилия – не, попита риторично Нинова.\n\r\nКато резултати от законотворческата дейност на депутатите от управляващото мнозинство, тя посочи увеличени цени на тока за бизнеса, пустеещи плажове и липса на приходи в туризма, липса на реална борба с прането на пари и др.\n\r\nАктуализирахте бюджета, ефектът за държавата е близо 2 млрд. нов дефицит и 500-600 млн. дълг. В здравеопазването се затварят болници, хората нямат достъп до здравеопазване, каза още тя и допълни, че има предложен модел, който се отхвърля от абсолютно всички засегнати. Като алтернатива Нинова заяви, че БСП е предложила намаляване на ДДС на лекарства и храни, данъчни облекчения за родители за отглеждане на деца, преизчисляване на всички пенсии. Има пари, въпросът е за какво се харчат, смята Нинова.\n\r\nСоцлидерката обвини премиера Бойко Борисов за това, че е издигнат само един кандидат за главен прокурор. Тя заяви, че БСП ще предложи наесен промени в Закона за съдебната власт, с които да се наложи съдебен контрол върху актовете на прокуратурата.\n\r\nСпоред нея тогава цялата енергия ще бъде хвърлена в изборите, „но и те ще минат и ще застане най-важният въпрос за бюджета, за стимулите за икономиката, за увеличаване на доходите, за намаляване на неравенствата, за общинско и държавно здравеопазване, за справедливостта и съдебната реформа.", "date": "2019.07.31", "title": "БСП: Сесията на парламента приключва с две тежки кризи"}
{"url": "https://www.dnes.bg/politika/2019/07/31/plamen-georgiev-chist-podal-ostavka-zaradi-tormoz-nad-semeistvoto-mu.418160", "text": "Вече бившият шеф на антикорупционната комисия Пламен Георгиев заяви, че не е извършил никакво законово нарушение и проверката на НАП го доказва. Мотивът му за оставката пък бил личен - заради скандала с терасата на апартамента му било подложено на тормоз семейството му.\n\r\n\n\r\nТой настоя и че е станал жертва на атака от страна на олигархията заради работата си като председател на КПКОНПИ. Отбеляза и че е получил заплаха за живота си.\n                    \n                    \n                \r\n                \r\n                \r\n                \r\n\"Акумулирах толкова много врагове, които сега ми го върнаха чрез медиите. Това беше атака срещу мен и семейството ми. Един чист човек беше омаскарен! Извадиха се неща, които бяха напълно оборени - имал съм законни доходи, не съм ипотекирал тераса. Когато председателя на КПКОНПИ си купува жилище с кредит - изведнъж това стана националният проблем на тази държава. Семейството ми бе подложено на тормоз - малкото ми дете да не смее да излезе на терасата, синът ми изпада в депресия\", коментира пред журналисти в парламента Пламен Георгиев.\n\r\nТой добави и че се е доказало, че не е купувал евтино и не е променял данъчни оценки. \n\r\nБившият шеф на КПКОНПИ отчете като грешка и комуникацията си с медиите и съжали, че не е излязъл по-рано да обясни позицията си.\n\r\n\"Не можех да си позволя да си подам оставката преди да излезе проверката, че аз съм един чист човек. Анализира се всяка една моя стотинка и на моята съпруга\", добави още Георгиев.\n\r\nПопитан кой ще е следващият председател на комисията, Георгиев посочи, че той трябва да бъде решителен и да не се плаши от това, което се е случило на него. За своите бъдещи планове ексшефът на КПКОНПИ посочи, че ще се върне отново в прокуратурата. \n\r\nПрипомняме, че днес шефката на парламента Цвета Караянчева изненадващо обяви, че Пламен Георгиев е подал оставка и предложи да бъде включена точката за освобождаването му в дневния ред на парламента. Това ядоса депутатите от БСП и те поискаха шефът на КПКОНПИ да дойде в Народното събрание и да обясни мотивите за оставката си.", "date": "2019.07.31", "title": "Пламен Георгиев - чист! Подал оставка заради тормоз над семейството му"}
{"url": "https://www.dnes.bg/akoshtete-vqrvaite/2019/07/31/koi-hrani-mogat-da-imat-stranen-efekt-vyrhu-psihikata-ni.418061", "text": "Какви храни включва ежедневното ви меню? Вероятно съдържа полезни и не толкова здравословни храни и напитки. Според някои научни изследвания, твърде честата консумация на някои храни може да окаже определено влияние върху нашата психика, както отрицателни, така и положителни. С кои може да предизвикате главоболие и кои ще подобрят настроението ви, вижте в следващите редове.\r\n\r\nБелият ориз е една от най-често консумираните храни и спада към групата на бързите въглехидрати. Когато го консумираме, нивата на кръвната ни захар рязко се променят, което може да доведе до отрицателни ефекти върху здравето на нервната система и мозъка. Ето защо,  внимавайте с какви храни комбинирате белия ориз и в какви количества го хапвате.\r\n                    \n                    \n                \r\n                \r\n                \r\n                Любимите ни пуканки съдържат протеини, фосфор, желязо, магнезий, помагащи на нервната система да функционира правилно. Пуканките съдържат и витамин В, който намалява риска от депресия и вредните влияния на стреса. Важно е какви пуканки консумираме. Дали нямат добавени вредни мазнини, захари, твърде много сол.\r\n\r\nРиба тон е сред любимите ни. Най-често я добавяме към салати. Но забравяме, че някои видове риба тон могат да съдържат твърде много живак, който да доведе до проблеми с паметта. Също така някои видове от тон, съдържат и полихлориран бифенил - синтетичен химикал, който може да засегне хормоните и да наруши функцията на нервната система.\r\nДали да готвим със свинска мас или не? Свинската мас съдържа арахидонова киселина, която подпомага мозъчната функция. Някои учени смятат, че тази киселина помага и в борбата с алцхаймер.\r\n", "date": "2019.07.31", "title": "Кои храни могат да имат странен ефект върху психиката ни? "}
{"url": "https://www.dnes.bg/politika/2019/07/31/goranov-tvyrd-ne-iska-da-obezglaviava-nap.418170", "text": "Според финансовия министър Владислав Горанов приходната адинистрация не би трябвало да бъде обезглавявана дори за толкова сериозен случай като изтичането на лични данни. Това стана ясно от думите му в отговор на въпрос дали ще иска оставката на шефката на НАП Галя Димитрова.\n\n\n\n\r\n\"Не мисля, че един успешен ръководител на приходната администрация, която заедно с Агенция Митници увеличи данъчните приходи с 50% за последните години, заслужава, дори за толкова сериозно деяние, да обезглавяваме приходната администрация, особено когато тя има за цел да събере приходи. Не съм чул шефът на ЦРУ да напуска след Уикилийкс. Ние сме жертви, както всички вие, на едно криминално деяние, което вероятно целите му надминават обикновеното хакерство\", коментира Горанов пред журналисти в парламента.\n                    \n                    \n                \r\n                \r\n                \r\n                \r\nТой посочи и че вече са освободени пряко отговорните за безпрецедентния теч на данни -  директорът на Информационна сигурност и директорът на IT звеното.\n\r\n\"Със същите аргумети тези, които причиниха това, искаха и правителството да си тръгне. Ние сме жертва, ние не сме извършители на престъплението. Изводите за нас са, че балансът между повече електронни услуги и по-голяма сигурност, е много тънък и трябва да бъдем по-прецизни\", допълни още Горанов. \n\r\nТой успокои и че с име, ЕГН или номер на лична карта няма как да се направи никакво обосновано предположение за имущественото състояние на гражданите, освен ако не се извършат и още много други престъпления. Той даде пример с това, че допреди две години са \"висели\" ЕГН-та пред избирателните секции.\r\n ", "date": "2019.07.31", "title": "Горанов твърд, не иска да обезглавява НАП"}
{"url": "https://www.dnes.bg/zvezdi/2019/07/31/baloni-i-fotoshop-za-rojdeniia-den-na-geri-nikol.418168", "text": "„Честит рожден ден на красивото ми аз“. Това написа Гери-Никол в социалните мрежи. На 30 юли любимката на много тийнейджъри навърши 21. \r\nИзвестната с провокативното си поведение певица сподели снимка, на която позира гордо до огромни балони във формата на цифрите 2 и 1. \r\nКадърът е направен край басейн, а Гери-Никол е по оранжев бански, украсен със златни пайети. \r\nФенове побързаха да поздравят изпълнителката, която и този път не пропусна да обработи снимките си с Фотошоп.\r\n„Може би един ден ще съжалявам за някои неща. Но пък за един ден... да си развалям кефа...“, написа тя преди няколко дни, след като публикува снимки, на които пуши наргиле. Те отново предизвикаха недоволство сред последователите ѝ, които веднага откриха, че певицата е коригирала част от лицето си с програма. \r\n                    \n                    \n                \r\n                \r\n                \r\n                „Егати голямата уста. Замина 70% от лицето“, „Защо лицето ти е рисувано с пастели?“, „Супер фейк Фотошоп. Устата опира в носа“, пишат потребители под кадрите. \r\nПреди броени дни една от колежките на Гери-Никол, както и основна конкурентка на музикалния пазар – Тита, също имаше рожден ден. Тя е само една година по-малка.  \r\n", "date": "2019.07.31", "title": "Балони и фотошоп за рождения ден на Гери-Никол"}
{"url": "https://www.dnes.bg/index/2019/07/31/trigodishno-dete-padna-ot-6-iia-etaj-hvanaha-go-s-odeialo.418130", "text": "\r\nТригодишно момченце, което падна от шестия етаж, беше спасено, след като хора от блока и случайни минувачи разпънаха одеяло, което омекоти падането, съобщи китайската телевизия CCTV, цитирана от CNN.\n\r\nВ началото на видеото, заснето от минувач, се вижда как детето виси от балкона на сграда в град Чунцин. То се опитва да се покачи отново на балкона, но не успява. \n\r\nПод него се чуват викове на насъбралите се хора и се забелязва как някои от тях бързат напред с одеяло в ръце. \r\n                \r\n                \r\n                \r\n\n\r\n„Вдигнах очи и видях малко дете да виси от балкона. Първата ми реакция беше да намеря нещо, с което да го хвана. Първо си помислих да го уловя с ръце, но разбрах, че това няма да стане“, разказа служител на компанията, която  поддържа въпросната и съседни сгради. \n\r\n„Опънахме одеяло и следяхме какво се случва с детето. Единствената ми мисъл беше то да бъде спасено“, казва мъжът. \n\r\n\n\r\n„Помогнах да опънем одеялото. Десетина секунди след това момченцето падна. Всичко стана много бързо“, обяснява друг от спасителите на детето. \n\r\nСъсед е отвел момченцето в болница, за щастие то се е оказало без тежки наранявания. \r\n ", "date": "2019.07.31", "title": "Тригодишно дете падна от 6-ия етаж, хванаха го с одеяло"}
{"url": "https://www.dnes.bg/televizia/2019/07/31/geitove-ostavki-i-sovalki-kakvo-beliaza-posledniia-parlamentaren-sezon.418188", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nГейтове, оставки и совалки. Какво беляза последния парламентарен сезон? Анализ на Първан Симеонов\r\n\r\nБизнесът срещу болничните. Ще спрат ли да ни плащат първите три дни, когато се разболеем?\r\n\r\nСвобода или суета? Какво е посланието на статуята от боклук в центъра на София?\r\n\r\nЗа мисията – баскетбол в инвалидна количка. В ''Завърналите се с Петя Кертикова'' – среща с треньора, който сбъдва мечти\r\n\r\nДеца – шампиони. Как химиците ни завладяха Париж?\r\n\r\nЯпонска революция или каква е тайната на вечната младост?\r\n\r\n\"Силата на любовта\". Йордан Марков с втори албум и национално турне\r\n\r\n ", "date": "2019.07.31", "title": "Гейтове, оставки и совалки. Какво беляза последния парламентарен сезон?"}
{"url": "https://www.dnes.bg/world/2019/07/31/rekord-70-miliona-bejanci-v-sveta-nomer-edno-venecuelcite.418126", "text": "Броят на хората, бягащи от войни, преследване и конфликти, е достигнал 70,8 милиона през 2018 година показва годишния доклад „Глобални тенденции“ 2018 на Агенцията на ООН за бежанците, съобщават от пресцентъра на институцията. \n\r\nТова е и най-големият брой на разселени хора по света, който Агенцията на ООН е регистрирала някога. \n\r\nБроят им е два пъти повече от нивото отпреди 20 години, с 2,3 милиона повече отпреди една година и съответства на население по брой между това на Тайланд и Турция.\n\n\n\n\r\nОказва се, че през 2018 година най-голям брой нови молби за закрила са подадени от граждани на Венецуела – 341 800.\n                    \n                    \n                \r\n                \r\n                \r\n                \r\nИзследователите изтъкват, че цифрата  70,8 милиона е приблизителна, тъй като кризата във Венецуела все още е само частично отразена в нея. Общо около 4 милиона граждани на Венецуела са напуснали страната си от 2015 г. насам, според информация на държавите, които ги приемат. \n\r\nТова е една от най-големите съвременни кризи, свързани с разселване на хора по света. Въпреки че мнозинството от хората се нуждаят от международна закрила, към момента само около половин милион са подали молби за защита. \n\r\n\"Това, което показват тези цифри, е потвърждение на дългосрочната тенденция на нарастване броя на хората, бягащи от войни, конфликти и преследване. Макар че езикът, който се използва по отношение на бежанците и мигрантите често води до разногласия и разделение\", казва Върховният комисар на ООН за бежанците Филипо Гранди. \n\r\nВъпреки това, обяснява Гранди, сме свидетели на  на примери на щедрост и солидарност, особено от общности, които са приели голям брой бежанци.\n\r\nОтчита се също така и включването нови действащи лица, като представители на частния бизнес и отделни хора, което е в тясна връзка с Глобалния пакт за бежанците.\n\r\nВ тези над 70 милиона души се включват три основни групи. Първата са бежанците – хората, принудени да напуснат страната си поради конфликти, войни или преследвания. През 2018 г. броят на бежанците достигна 25,9 милиона в световен мащаб, което е с 500 000 повече отколкото през 2017 година.\n\r\nВтората група включва хората, търсещи международна закрила – хора извън своята страна на произход, които все още очакват становище по молбите си за статут на бежанец. Към края на 2018 г. те са 3,5 милиона в световен мащаб.\n\r\nТретата и най-голяма група, 41,3 млн. души, са хора, разселени в други райони в рамките на тяхната собствена страна – вътрешно разселени хора.\n\r\nСпоред ООН, за бежанците най-доброто решение е да се върнат у дома доброволно,  в безопасност и с достойнство.\n\r\nДруги решения включват интеграция в приемащата общност или презаселване в трета страна.\n\r\nВъпреки това, през 2018 г. само 92400 бежанци са били презаселени, което е по-малко от 7% от броя на чакащите за презаселване. Около 593 800 бежанци са успели да се завърнат у дома, а 62 600 са били натурализирани.\n\r\n„При всяка бежанска ситуация, където и да е, колкото и дълго да продължава, трайният акцент трябва да се поставя върху намирането на решения и премахването на пречките пред завръщането на хората у дома“, каза Гранди.\n\r\n„Това е сложна задача, с която ВКБООН е постоянно ангажиран и която изисква всички страни да се обединят за общото благо. Това е едно от големите предизвикателства на нашето време\", разказва Върховния комисар на ООН за бежанците. \n\r\n ", "date": "2019.07.31", "title": "Рекорд: 70 милиона бежанци в света, номер едно – венецуелците"}
{"url": "https://www.dnes.bg/mish-mash/2019/07/31/za-gines-student-obikoli-7-dyrjavi-za-24-chasa-s-kolelo.418173", "text": "Дейвид Ковари е студент в Будапеща, чието ежедневие не се различава с нищо от това на всеки обикновен учащ и работещ човек. Повечето от деня му минава в офиса или над учебниците, а развлеченията остават настрана. Един ден обаче Ковари осъзнал, че иска да прави нещо, което му доставя удоволствие и го кара да тества възможностите си. \r\nЗатова решава да се пробва за рекорд на Гинес. Той се разровил в интернет и видял, че има постижение, в което мъж е обиколил с колело шест страни само за 24 часа. Решил, че това е неговото предизвикателство и започнал да проучва най-оптималните пътища, по които да подобри вече съществуващия рекорд. \r\nПрез 2013-а британецът Глен Бърмейстър избрал да посети Източна Европа, започвайки от Чехия и преминава през Австрия, Словакия и Унгария. Години по-късно, Карстен Кохлер тръгва от същата държава, но минава през Белгия, Холандия, Германия, Люксембург и Франция. Всичко това се случва за 24 часа.\r\n                    \n                    \n                \r\n                \r\n                \r\n                Все пак и Дейвид не иска да остане по-назад и проверява откъде ще е най-бързо да посети повече държави от предшествениците си. Той разбира, че Полша ще е добър старт, а след това идват страните Чехия, Словакия, Австрия, Унгария, Словения и Хърватия.\r\nОще за невероятното постижение четете в ", "date": "2019.07.31", "title": "За Гинес: Студент обиколи 7 държави за 24 часа с колело"}
{"url": "https://www.dnes.bg/balkani/2019/07/31/srybskata-armiia-opovesti-nai-golemite-si-dariteli.418108", "text": "Сръбското министерство на отбраната оповести преглед на даренията, от който се вижда, че от 2014 г. до 2018 г. Сърбия е получила от САЩ около 10 милиона долара в екипировка и пари, с което тази страна заема първото място в списъка на дарителите, пише белградският вестник \"Блиц\".\n\n\r\n\n\r\nВтори в списъка е Китай, който е дарил около 5,2 милиона евро, следва Норвегия с 586 000 евро, Дания с 494 860 евро и Великобритания със 169 000 лири, предаде БТА.\n                    \n                    \n                \r\n                \r\n                \r\n                \r\n\"Блиц\" пише, че 10 автомобила БРДМ 2 от контингента руски дарения от 30 танка Т-72 и 30 автомобила БРДМ 2 са пристигнали в Сърбия, но тях, както и програмата изтребители МиГ, ги няма в сипсъка, в който са представени даренията на армията за последните пет години.\n\r\nСръбският външен министър Ивица Дачич, който е и бивш министър на вътрешните работи, потвърди информациите, че навремето /докато са били в опозиция/ Александър Вучич и Томислав Николич са били подслушвани и че докато е бил вътрешен министър е наредил разследване, пише \"Сръбски телеграф\".\n\r\nДачич каза за вестника, че е предупреждавал тогава и за някои \"задкулисни действия\" и на опитите на някои партии да използват ресурсите на службите за сигурност за проследяване на политическите си противници. Шпионирането е голям и сериозен проблем, с който службите за сигурност трябва да се занимаят сериозно, защото хората, които използват тези методи на разправа с другомислещите са готови на всичко, дори да следят семействата и децата на опонентите си.\n\r\nНачалникът на общинската полиция в Белград Иван Дивац заяви, че съгласно новия закон общинският полицай има право да спре хора, които изхвърлят боклук от амтомобил, камиони, които отнасят строителни материали без да са ги покрили със защитно покривало, и шофьори, от чиито автомобили тече масло докато управляват колата.\n\r\nВ интервю за \"Сръбски телеграф\" Дивац допълни, че общинските полицаи ще имат право да предупреждават съответните фирми за появяването на дупки по пътя и за паднали дървета, които застрашават сигурността на трафика или на пешеходците. Разработват се закони за защита от шума в околната среда и правилник за домашния ред, които трябва да дадат по-широки пълномощия на полицаите да действат по отношение на различните източници на шум.\n\r\nСръбските вестници съобщават, че на един от плажовете в черногорския град Улцин бил пуснат химнът на бившата СФРЮ \"Хей словени\", при което всички посетители се изправили и стояли мирно по време на изпълнението. Някогашният химн на СФРЮ, а след това и на Съюзна република Югославия /Сърбия и Черна гора/ доказва, че \"още е жив духът славянски\", отбелязват вестниците.", "date": "2019.07.31", "title": "Сръбската армия оповести най-големите си дарители"}
{"url": "https://www.dnes.bg/rusia/2019/07/31/izrisuvaha-gigantski-knigi-vyrhu-ruska-biblioteka.418179", "text": "Библиотека като от приказна история сътвориха в руския град Стари Оскол, пише ribalych.ru \n\r\n\r\nТворението е дело на художници и дизайнери от различни области в страната. Те били подкрепени и от местни младежи. Целта на флашмоба бил да се привлече вниманието на всички към 220-годишнина от рождението на великия руски писател Александър Пушкин. \r\n\r\nЦентралната библиотека в града изуми  гражданите с креативното си изписване, ярките цветове и огромния облик на Пушкин, чието име носи и самата тя.", "date": "2019.07.31", "title": "Изрисуваха гигантски книги върху руска библиотека  "}
{"url": "https://www.dnes.bg/index/2019/07/31/kak-mikonos-se-prevyrna-v-gryckiia-ostrov-na-miliarderite.418065", "text": "Хиляди наши сънародници избират Гърция за своята лятна почивка. Оказва се, че и голяма част от звездите и милионерите също. И по-точно едно специално място – остров Миконос. Той винаги е привличал изискани и богати хора, но притокът на милионери го превръща в рай на абсурдния лукс.\r\n\r\nНяма да намерите нито един магазин за кофички и лопатки, нито за дюшеци. Всъщност, няма нито едно място, което може да ви продаде евтин китайски морски атрибут за забава. Но ако имате 10 хил. евро в джоба, може да се сдобиете с нова чанта „Гучи“. \r\n\"Нашите посетители не са такъв тип хора\", казва добре облечена хостеса на плажа Nammos пред The Guardian.\r\r\n                \r\n                \r\n                От малко селце, Nammos се превръща в \"Пътят на кралете на морето\". Плажът е посещаван от звезди като Ариана Гранде, Кейт Мос, Линдзи Лолън, Уейн Руни и Юсеин Болт. По думите на хостесата Ана дори и някой да иска да хапне в ресторанта, шансът е малък, тъй като резервации се правят седмици по-рано. И най-вероятно е за добро – порция морски бас струва 200 евро. Навярно опитът ви да пиете бира на бара, където всички клиенти се поклащат на масите в ритъма на R&B музика, също ще бъде осуетен от група гардове в черни тениски и шорти.\r\nЕдин от тях – Джордж, твърди, че само онези с резервации имат правото да се присъединят към партито. Други хора не се допускат, а богаташите харчат най-малко 50 хил. долара на вечер. Това е повече от парите, които Джордж, който споделя малкия апартамент на острова с още петима негови колеги, ще изкара за 10 сезона напред.\r\nЗа повече уединение звездите наемат така наречената „кабана“ с външно джакузи за скромните 5000 евро на вечер. Не чак толкова луксозни кабани на 10 минути от бляскавия плаж могат да се наемат за 10 евро на вечер.\r\nОстровът привлича туристи от 1920 година, когато археолози го използват като база, докато изследват руините на о. Делос. Мястото става още по-популярно, когато бившата първа дама Джаки Кенеди го посещава с втория си съпруг. Примерът й последват Грейс Кели, Бриджит Бардо и София Лорен.\r\n\r\nЗаливът, в който се намира Nammos е най-популярен, тъй като водите му са естествено дълбоки, а скалите предпазват от опасните морски мелтеми. Мястото е перфектно за богаташите, които искат да се похвалят със суперяхтите си. А понякога и актьори като Том Ханкс и Хю Джакман също си наемат яхти.\r\nЗа тези, които предпочитат да пътуват по въздух, Nammos предлага частно летище. Ако нямате свой хеликоптер, самолет или летящо килимче, пътят от Атина до Миконос ще ви струва 3500 евро.\r\nНа луксозната улица в градчето на Nammos има само бутици на скъпи марки като Gucci, Burberry и Louis Vuitton. Моряшко потниче с надпис J’Adior Mykonos струва 1200 евро.\r\n„Който дойде на Миконос, може да купи всичко, казва анонимен артист, който носи бандана. - За това е проектирано мястото“.\r\nТой нарича себе си Монополи и продава странни произведения на модерното изкуство на неприлично високи цени. Казва, че работите му нямат никакво културно значение, а \"просто са направени за пари\".\r\n\r\nНе само заливът на Nammos е превърнат в място за богаташи. Негова конкуренция е бар Scorpios. По думата на Елена, една от трите хостеси, когато има големи партита на опашка пред бара има над 2000 души. Политика на заведението е никога да не пуска гръцка музика.\r\nНа международното летище в Миконос пристигат близо 282 хил. души само за първите шест месеца на 2019 г.  - с пет пъти повече от 2018 г. То все още претърпява ремонт за 25 милиона евро, като през 2021 година ще отвори нов ВИП сектор.\r\nЗа онези, които нямат суперяхти, на които да спят, островът предлага петзвездни хотели и луксозни вили, които всеки може да наеме за 1 милион на месец. Там се намира и една от най-големите вили на всички острови в Гърция - Villa Tamarisk.\r\n„Милиардерите са свикнали да живеят в големи къщи, така че не можем да ги тикнем в малки вили“, обяснява нейната собственичка. Домът върви с персонал, който обслужва гостите 24 часа в денонощието, а наемът му за седмица струва 330 хил. на месец.\r\nЖителите на острова се оплакват, че заради богаташите, които идват на острова, цените на имотите са скочили страшно много и е трудно да си намериш нормално място където да живееш. От 400 евро на месец, наемът на малка вила в по-отдалечените части на острова е скочил на 600 евро. Близо три пъти по-висок от средния за Гърция.", "date": "2019.07.31", "title": "Как Миконос се превърна в гръцкия остров на милиардерите "}
