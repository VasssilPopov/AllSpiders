{"url": "https://www.dnes.bg/notifikacii/2018/12/14/iunker-kym-orban-pravish-falshivi-novini.396608", "text": "Председателят на Европейската комисия Жан-Клод Юнкер обвини унгарския премиер Виктор Орбан, че разпространява фалшиви новини, когато го обвинява заради напускането на Великобритания. Това стана по време на пресконференцията след приключилата днес среща на върха на ЕС в Брюксел.\r\nЮнкер увери, че е казал същото и в залата, в присъствието на Орбан докато евролидерите обсъждаха мерки срещу дезинформацията по време на предизборната кампания за европейските избори през май.\r\n“Фалшивите новини могат да се открият не само в лагера на авторите на фалшиви новини. Някои министър-председатели също стават източник за такива новини. Когато г-н Орбан казва, че аз съм виновен за Brexit или че мигрантите са виновни за него, това са фалшиви новини”, заяви Юнкер, който е съпартиец на Орбан в Европейската народна партия.\r\n                \n                Председателят на Еврокомисията настоя “преди да хвърлим цялата отговорност върху другите, нека проверим в нашия кръг кой е фалшификаторът на новини”.\r\nЕвролидерите се разбраха да засилят мерките за борба с дезинформацията и да координират усилията на отделните държави.\r\nЮнкер разкритикува лидерите и за отношението им към миграцията, след като те отново не успяха да се разберат за приемането на реформата на политиката за убежище.\r\nЕврокомисията предложи да се приемат договорените по време на Българското председателство 5 регламента и директиви, като преговорите по оставащите две от пакета реформи - Дъблинският регламент и процедурата за даване на убежище, където няма консенсус.\r\nЕвропейските лидери обаче отхвърлиха стратегията на Комисията и настояха пакетът да не се разделя. Това предизвика гнева на Юнкер, който заяви, че започва да губи търпение и особено заради лицемерието на някои страни, които подкрепят на думи укрепването на външните граници на ЕС, а на практика блокират решенията.\r\nЮнкер даде за пример идеята за 5-кратното увеличение на персонала на Европейската служба за гранична и брегова охрана до 2020 г, което е заседнало в Съвета.\r\n“Има бял слон в залата и това е лицемерието. Всеки ни подканя да засилим контрола по външните граници и аз съм удивен, че някои страни, включително на първа линия, отказват да приемат предложението за 10 000 европейски граничари, което постига точно това”, каза Юнкер.\r\nЛидерите приеха и два нови елемента от Банковия съюз - създаването на фонд от 60 млрд евро за стабилизиране на закъсали банки, както и реформата на Европейския стабилизационен механизъм. Юнкер подчерта, че широка подкрепа е получила инициативата за създаване на фонд за подпомагане на структурните реформи в държавите, които се стремят да влязат в Еврозоната, но че предложението за стабилизационен механизъм срещу външни и вътрешни финансови шокове има по-малко поддръжници.\r\nЕвропейските лидери поръчаха на финансовите министри от Еврогрупата да разработят инструмент за създаване на отделен бюджет за Еврозоната. Той ще бъде част от Многогодишната финансова рамка за 2021-2027 г, която се обсъжда в момента, но от него ще могат да се ползват само страните членки, използващи ощата валута. Министрите ще определят размера му, както и критериите и случаите, в които той ще може да се харчи.", "date": "2018.12.14", "title": "Юнкер към Орбан: Правиш фалшиви новини!"}
{"url": "https://www.dnes.bg/football/2018/12/14/valio-iliev-pred-gol-bg-niama-da-kaja-losha-duma-za-cska-sofiia.396564", "text": "\n\r\nДо есента Вальо бе старши треньор на ЦСКА 1948. Той успя да преведе \"авиаторите\" от най-ниските аматьорските групи до Втора лига на България, но бе сменен след едно равенство. От два месеца Илиев е помощник треньор в румънския елитен Университатя Крайова. Бранителят даде специално интервю за колегите от \r\nВ Университатя изкарах доста силни футболни години. Създадох си име на футболист и човек. Хората в Крайова ме уважават страшно много. Не всеки ден се случва да получиш покана за работа от чуждестранен клуб, където треньор е италианец, а собственик румънец. Благодарен съм им, че ми предоставиха тази възможност да се развивам. Определено се опитвам да попивам и да се уча от Девис Манджа. От него за месец научих неща, които със сигурност ме развиха поне една идея като треньор.\n                    \n                    \n                \r\n\r\nПрез последните години в Университатя всичко е сериозно надградено във всяко едно отношение. Отборът разполага с доста модерен стадион. Новата тренировъчна база до месец ще бъде изцяло готова и ще функционира на пълни обороти. Тя ще притежава всичко необходимо за един наистина качествен тренировъчен процес и то на едно високо европейско ниво. Мисли се само и единствено за футбол. Като цяло Университатя представлява доста амбициозен проект, в който включвам абсолютно всичко - стадион, база, президент, ръководство, треньори, футболисти. Самите играчи са млади, един микс между чужденци и румънци. Г-н Манджа пък е перфекционист. Изпипва всеки един детайл до максимум, знае много добре какво прави, как да го постигне и как да го предаде на футболистите. Трябва да си призная, че в първите ми дни останах наистина сериозно впечатлен от всичко в този клуб. Страхотен колектив и отлична комуникация между отделните звена.\n\r\nФ\r\nСамо ще кажа, че средната ни посещаемост е между 10 000 - 15 000, като на последната ни дерби среща имаше близо 30 000 зрители. Университатя има наистина уникални фенове, една сериозна ултрас маса.\n\r\n\r\nТвърде е рано да се говори за крайно класиране и призови места. Има много мачове да се изиграят от редовния полусезон и след това от плейофите. Не трябва още сега да се правят сметки и изчисления. Колкото и клиширано да прозвучи - играем мач за мач. Треньорският щаб и футболистите сме максималисти. Самият собственик пък е доста амбициозен човек и едва ли ще се задоволим с каквото и да е. Ще гоним максимума, но всичко вече е Божа работа. Вярвам, че клубът има необходимите условия, нужната политика и качество, с които да постигне целите си, а защо не и да стане шампион.\n\r\n\r\nВ Румъния се играе по-качествен футбол, колкото и да не ми се иска да го кажа и призная. Темпото в срещите, агресивността и изпълненията са на по-високо ниво. Разлика има дори и в тренировките. В Румъния почти всеки отбор разполага с много добри бази за подготовка и официални стадиони, които имат нужната тревна настилка. Това е предпоставка за един по-добър футбол.\n\r\n\r\nТова ми е болна тема, няма да го крия. Патриот съм и винаги държа на българското - и треньори, и футболисти. Сигурен съм, че в България има много кадърни млади и опитни треньори. У нас търпение има само към чуждестранните специалисти. Те съумяват да си издействат договори със сериозни клаузи за неустойка при едно уволнение и трудно даден президент би им показал вратата. Със сигурност това не е единствената причина, но една от основните. Българските треньори един вид нямат почти никаква защита.\r\nМаксималист съм и ще се опитам да стигна далеч. Ще направя всичко по силите си, пък каквото Господ ми е отредил. Още съм твърде млад в тази професия, но съм решен и амбициран да се уча и да се утвърдя. Привърженик съм на агресивния футбол, който изповядва Диего Симеоне. Един вид микс между агресивност и офанзивност.\n\r\n\r\nНяма какво да се заблуждаваме. Всичко изисква време, търпение от собственици и фенове, правилен начин на работа и взимане на правилни решения от правилните хора. В България прекалено лесно и бързо искаме да постигнем крайните резултати, а нямаме основата. Това много бързо пресича някой млад треньор, който има шанс да се развие. Това е грешно. За да постигнеш нещо значимо, голямо и трайно е нужно време, търпение и отдаденост.\r\nДоста приятно изненадан съм от представянето ни в Лига на нациите. Г-н Хубчев е изградил един страхотен колектив, вкарал е нужната дисциплина и резултатите са на лице. Трябва да се отбележи, че всеки от националите ни играе за отбора, а не за себе си. Вече няма лесни съперници. Всеки иска да се развива, да надгражда и да побеждава. Като цяло няма аутсайдери и тотални фаворити, както беше преди години. Имаме добри шансове за класиране на еврофиналите през 2020. Трябва обаче да отбележа, че при младите футболисти твърде рано се къса нишката и те забравят каква е реалността. Нямат точна преценка за качества и възможности. Имаме доста талантливи и кадърни момчета, но те много бързо се главозамайват и то след едва два-три силни мача. Получава се главозамайване и трудно се намира постоянство. В тази връзка шапка свалям на футболни мохикани, като Емил Гъргоров, Георги Илиев, Георги Петков и Мартин Камбуров.\r\nНе. Не съм обиден на никого, а и няма място за подобни неща. Съжалявам единствено, че не получих шанс да вкарам отбора в Първа лига, а бях сигурен в това нещо и вярвах, че ще го направя. Това е неприятното чувство в мен, не успях да довърша започнатото. Пожелавам успех на отбора.\n\r\n\r\nНикога няма и да кажа лоша дума, а и не мисля, че има какво лошо да казвам. Изживял съм страхотни моменти на \"Армията\" - с хора, с фенове, с футболисти, с треньори. Там, където съм имал приятни изживявания и страхотни резултати, няма как да плюя.\n\r\n", "date": "2018.12.14", "title": "Вальо Илиев пред Gol.bg: Няма да кажа лоша дума за ЦСКА-София"}
{"url": "https://www.dnes.bg/rusia/2018/12/14/istina-li-e-tova-rusko-oryjie-s-400-niama-ravno-na-sebe-si.396502", "text": "Руската противоракетна система С-400 се оказва истински експортен шлагер. Причината: твърди се, че в технически план този оръжеен комплекс няма равен на себе си. Но има и друго: \"Купуват не С-400, а дързостта на Путин\".\n\r\nИндия вече сключи сделка за покупката на С-400, Китай получи първите комплекси от системата още през януари тази година, а Турция очаква поръчаната от нея пратка през идната година. Интерес проявяват също Саудитска Арабия, Катар, Ирак и Алжир, съобщава германският вестник \"Ди Велт\" и пита: Защо това руско оръжие е толкова популярно?\n\r\n\n\r\n„На хартия С-400 изглежда наистина блестящо. Твърди се, че мобилният оръжеен комплекс може както денем, така и нощем да прихваща всевъзможни летящи цели в рамките на радиус от 400 километра и на височина до 30 километра. С други думи: системата може да поразява както балистични ракети, така и ниско летящи дронове и дори невидимите за радарите американски самолети F-22 и F-35. За сравнение: американската система THAAD също може да сваля ракети, но не и самолети\", пише изданието и изброява още предимства на руското оръжие. Първо, С-400 може да се задейства извънредно бързо. И второ, докато руската система може да се зарежда с ракети с различен обсег на действие, възможностите на американските „Пейтриът“ се изчерпват при радиус от близо 100 километра. В техническо отношение С-400 действително превъзхожда американските системи, казва пред \"Ди Велт\" Симон Веземан, оръжеен експерт от стокхолмския мозъчен тръст СИПРИ.\n                    \n                    \n                \r\nНо дали популярността на тази руска оръжейна система се дължи единствено на техническите ѝ преимущества? Московският оръжеен експерт Руслан Пухов твърди, че за да се отговори на този въпрос, трябва да се познава начинът, по който функционира световният пазар за високотехнологични оръжейни системи: „Доскоро на този пазар имаше само двама продавачи на противоракетни системи: американците и руснаците. Американците обаче са труден партньор - те предлагат най-модерните си оръжейни системи само на най-близките си съюзници, и то след сложна процедура на обстойни проверки, която обикновено не е по вкуса на тоталитарните режими. При руснаците е друго - те доставят много по-лесно и значително по-бързо“, казва експертът.\n\r\nОтскоро руснаците и американците си имат нови конкуренти от Китай и от Европа. Но докато моделът SAMP-T на един френско-италиански консорциум е относително нова разработка, която тепърва трябва да доказва своите качества, руската система за противоракетна отбрана е завършен продукт, който вече е на въоръжение в руската армия, обяснява Симон Веземан.\n\r\n\n\r\nНо световният оръжеен пазар не се регулира единствено от търсенето и предлагането - всяка покупка на оръжие е и политически акт. По думите на руския оръжеен експерт Пухов \"чужденците купуват не толкова С-400, колкото дързостта на Путин\". С други думи: агресивната външна политика на Русия се явява един вид реклама за нейната противоракетна система. Дори самото намерение да се закупи тази система дава възможност на потенциалните купувачи да се инсценират като суверенни държави, които не позволяват на американците да ги командват.\n\r\nОсобено ярък пример в това отношение е Турция, която още през 2019 ще получи руската С-400. От военна гледна точка не е особено ясно за какво точно ѝ е притрябвала на Анкара подобна оръжейна система. \"В случая става дума за послание към Вашингтон. И към Брюксел\", твърди руският оръжеен експерт Руслан Пухов. Затова той е убеден, че сделката ще се осъществи. Независимо от натиска, който упражнява Вашингтон.\n\r\nВъпреки това Русия трябва да е наясно, че за много страни по света най-важна цел си остава подсигуряването на оръжия и военна помощ от САЩ. А покупките на руско оръжие са просто средство за оказване на натиск в преговорите с Вашингтон, гласи заключението на \"Ди Велт\", цитиран от \r\n \r\n \r\n", "date": "2018.12.14", "title": "Истина ли е? Това руско оръжие (С-400) няма равно на себе си"}
{"url": "https://www.dnes.bg/usa/2018/12/14/treska-za-pari-razpileni-banknoti-po-magistrala-krai-niu-djyrsi.396534", "text": "Хора тичат по магистралата край Ню Джърси. Цари хаос, но не заради някое тежко ПТП, а защото пътното платно е осеяно с... пари.\r\n \r\nВратата на бронираният камион на компанията Brink се разваля, а парите, които той съхранява, се изсипват по пътя.\r\nВиждайки летящите пари, хората рязко започват да спират автомобилите си и се втурват да събират по някой допълнителен долар. Това на свой ред води до няколко ПТП-та.\r\nКадри показват множество хора, които в този ранен час спират колите си и изкачат от тях, представлявайки опасност за всички останали, които са решили да не обърнат внимание на дъжда от банкноти.\r\n                    \n                    \n                По-късно някои от хората, които са прибрали част от парите съжалили и се обадили в полицията с желание да ги върнат.\r\nСамо един единствен човек се е опитал да помогне на шофьора на камиона, който панически търчал по пътя, опитвайки се да събере парите. Добрият самарянин успял да хване няколко пачки и ги върнал на притеснения мъж. Неговата самоличност обаче остава неясна, тъй като той бързал да тръгне обратно за работа.\r\nПолицията в Ню Джърси призова всеки, който е бил завладян от златна треска, да върне парите обратно. Обвинения няма да бъдат повдигани.", "date": "2018.12.14", "title": "Треска за пари: Разпилени банкноти по магистрала край Ню Джърси"}
{"url": "https://www.dnes.bg/index/2018/12/14/boshniaci-torbeshi-koi-slavianski-plamena-prieha-isliama.396517", "text": "България е православна и християнска държава, но не малка част от населението ни изповядва исляма. Обществото ни е толерантно към друговерците, а пример за това е столичният център, в който мирно съжителстват храмове на трите основни религии – християнство, ислям и юдаизъм.\n\n\n\r\nВсе пак знаете ли кои славянски племена са приели вярата на пророка Мохамед?\r\nПърви и най-многобройни са Бошняците. Те са ислямизирана южнославянска общност от северозападната част на Балканския полуостров, която в Босна и Херцеговина съставлява 47% от населението според преброяването от 2000 г. Бошняците наброяват около 4 500 000 души, от които в Босна и Херцеговина 2 159 508 (2008), в Турция около 2 000 000, а в областта Санджак, известна и като Рашка (между Черна Гора и Сърбия) 245 000 души.\r\n                \n                Втори по многобройност са Помаците, известни в България и като българи-мохамедани. Техен майчин език е българският, но религията им е ислямът. Традиционно до средата на XIX век българоговорящите мюсюлмани смятат себе си за част от ислямския миллет, а с разрастването на национализма в империята започват да се приемат за турци. На официалното преброяване на населението в България, през 2001 година, нито един гражданин досега не е определил етническата си група като \"помашка\". Преобладаващата част от живеещите в България българоезични мюсюлмани определят етническата си група като българска (131,531 души), а останалата част я определят като турска.\r\nТрето място заемат Торбешите. Те са ислямизирани македонци. Торбешите не притежават осъзната етническа принадлежност. Част от тях се смятат за македонци, а друга част за албанци, които както знаем не принадлежат към славянската общност. Не малка част от Торбешите казват за себе си: \"Ние сме просто мюсюлмани\".\r\nЧетвърти са Гораните или горанците (друго самоназвание – нашинци или нашенци) са малка общност, живееща в планинския район Гора, по северните склонове на Шар планина, от двете страни на границата между Албания и Косово. Албанците наричат населението на Гора горан (goranë), торбеш (torbeshë) или ги характеризират като потур (poturë). През XVIII век (до началото на XIX век, включително) са ислямизирани, но са запазили своя език и обичаи. В миналото гораните са известни в различни части на Балканския полуостров като майстори-бозаджии и халваджии. Диалектът на гораните, наричан от тях нашински или горански, спада към така наречените преходни у-говори.\r\nВ Черна гора също има ислямизирани граждани. Те са познати като \"потурчени\" или просто мюсюлмани.\r\nКакто виждаме, не малка част от южните славяни са приели исляма. Обяснението на този феномен е съвсем простичък – земите на тази етническа група дълго време са били част от най-могъщата ислямска империя – Османската.", "date": "2018.12.14", "title": "Бошняци, торбеши... Кои славянски пламена приеха исляма?"}
{"url": "https://www.dnes.bg/notifikacii/2018/12/14/ekshyn-zadyrjaha-trima-myje-za-otvlichane-v-sofiia.396581", "text": "Трима рецидивисти са задържани за грабеж и отвличане в София. На 12 декември жител на столицата потърсил помощ в полицията, след като бил ограбен и отвлечен.\r\nПотърпевшият разказал, че около 19:30 часа, докато паркирал БМВ-то си пред дома, бил нападнат от трима непознати, съобщават от МВР.\r\nЗаплашили го с пистолет, завързали го, взели чантата с пари, документи, часовник, ключове от дома му и други вещи. Качили го в техния автомобил, паркиран наблизо.\r\nДокато един от нападателите го пазел, другите двама влезли в жилището му с ключовете, откъдето отмъкнали куфар, часовници и пари. Върнали се на паркинга и един от мъжете потеглил с колата на пострадалия в неизвестна посока.\r\n                \n                Вторият се качил при тях с \"пазача му\" и също потеглил. Малко по-късно нападателите изоставили жертвата си на пътя при Казичене. Шофьор на преминаваща кола го видял и се отзовал на молбата му да потърсят полиция.\n\r\nСветкавично стартирали оперативно-издирвателни и процесуално-следствени действия от екипи на СДВР. В рамките на разследването били установени и задържани извършителите на престъплението - трима мъже на 27, 38 и 45 години, криминално проявени и осъждани.\r\nУстановено е, че двама от тях живеели на територията на столицата без адресна регистрация. След доклад на събраните материали в Софийска градска прокуратура тримата са привлечени като обвиняеми за престъпления от НК. Наложени са им мерки за неотклонение \"задържане под стража\" за 72 часа.", "date": "2018.12.14", "title": "Екшън! Задържаха трима мъже за отвличане в София"}
{"url": "https://www.dnes.bg/zvezdi/2018/12/14/djei-lo-na-krilete-na-liubovta-do-aleks.396548", "text": "Дженифър Лопес е на крилете на любовта вече повече от година, откакто е заедно с Алекс Родригес. Но личният ѝ живот невинаги е бил толкова розов. \"Знаех, че нещо се случва, което не разбирах\", разкри 49-годишната дива в новия брой на сп. People.\n\r\nПрез годините Лопес е имала много връзки и три провалени брака зад гърба си, сред които и този с Марк Антъни, от когото са и близнаците ѝ Макс и Еме. По време на развода си с него през 2014, Лопес е била в период на самоанализ и пречистване на душата и тогава е разбрала какво всъщност ѝ пречи да намери своята истинска половинка.\r\n\"Спрях да виня другите – той направи това или онова и си казах: Ти си виновна\", коментира любовния си живот дивата.\r\n                    \n                    \n                \"Израснах, делейки легло със сестрите ми. От време на време се появяваше едно гадже, после друго, после съпруг и осъзнах, че никога не съм била сама. Докато не се научех да бъда щастлива сама и да обичам себе си, тези връзки нямаше да издържат без значение какво се случва. Това беше повратна точка за мен\", издаде още дивата, която дори е работила с терапевт, за да стигне до тези открития.\r\nВижте още за Дженифър Лопес в ", "date": "2018.12.14", "title": "Джей Ло на крилете на любовта до Алекс"}
{"url": "https://www.dnes.bg/notifikacii/2018/12/14/myjki-jenski-drug-germaniia-legalizira-tretiia-pol.396603", "text": "Германия легализира присъствието на трети пол в актовете за раждане, което прави страната пионер в Европа в признаването на интерсексуалните хора, предаде Франс прес, цитирана от БТА.\n\r\nСпоред законовия текст, одобрения снощи от Бундестага (долната камара на парламента), наред с традиционните женски и мъжки пол, в документите ще присъства и трети вариант - \"друг\".\n\r\nС това коалиционното правителство на консерваторите на Ангела Меркел и социалдемократите прилага решение на Конституционния съд от 2017 г. Най-висшата германска съдебна инстанция даде на депутатите срок до края на тази година да гласуват законодателството за \"трети пол\".\n\r\nОт май 2013 г. досега в Германия беше възможно да не се дава сведение във връзка с пола, като полето за обозначаването му се остави празно. Така в течение на живота си човек можеше да избере мъжки или женски пол, или да не постави отметка.\n                \n                \r\nИ други европейски страни, като Холандия и Австрия, са на път да признаят съществуването на трети пол.\n\r\nВъв Франция до петия ден след раждането новороденото трябва да бъде записано като момче или момиче. Миналата година Касационният съд отхвърли признаването на \"неутрален пол\", отклонявайки молбата на човек, който по рождение няма нито пенис, нито вагина.\n\r\nСпоред статистиката на ООН между 0,05 и 1,7 процента от световното население е интерсексуално.", "date": "2018.12.14", "title": "Мъжки, женски... друг! Германия легализира третия пол"}
{"url": "https://www.dnes.bg/zvezdi/2018/12/14/kristiano-ronaldo-otseche-niama-da-se-jenia.396498", "text": "Кристиано Роналдо отрече слуховете, че е предложил брак на приятелката си, Джорджина Родригес.\r\nПрез ноември двамата бяха забелязани да носят нови пръстени по време на събитие в Лондон, а италиански медии твърдяха, че Джорджина обикаля магазините там и пробва булчински рокли. Тогава се заговори, че двамата готвят сватба.\r\nСега португалският футболист каза пред италианския спортен вестник \"La Gazzetta dello Sport, че бракът не влиза в плановете му.\r\n\"Ходя на църква всяка седмица. Аз съм католик и трябва да благодаря на Бог за всичко, което ми дава. Не моля за нищо, благодарение на Бог, аз имам всичко. Просто му благодаря, че пази моето семейство и приятелите ми. Всяка седмица ходя в различна църква, защото в Торино има много. Фотограф ме е видял в църква и си е помислил, че подготвям сватба. Не знам дали това ще се случи в бъдеще, но в момента не влиза в моите планове\", сподели играчът на \"Ювентус\". \r\n", "date": "2018.12.14", "title": "Кристиано Роналдо отсече: Няма да се женя!"}
{"url": "https://www.dnes.bg/obshtestvo/2018/12/14/radev-obnarodva-biudjet-2019-no-sezira-ks-za-tekstove.396605", "text": "За да не забави действието на бюджетния закон от началото на 2019 г., президентът обнародва Закона за държавния бюджет на Република България, въпреки несъгласието с някои положения в него.\r\nДържавният глава сезира Конституционния съд за разпоредби, които засягат основни права на гражданите, съобщиха от прессекретариата му. \r\nСпоред президента непостъпването на средства от концесията на летище София във Фонда за гарантиране устойчивост на държавната пенсионна система е конституционно неприемливо. Правото на пенсионно осигуряване би останало просто една декларация, ако държавата не създава гаранции за неговото упражняване.\r\nНеразривната връзка между това право и задълженията на държавата изисква да се отчитат съществуващите реалности, поставящи в риск пенсионната система - неблагоприятното съотношение между работещите и пенсионерите, застаряването на населението, ниските доходи. Социалната държава трябва да приема закони, които да стабилизират тази система, изтъква президентът.\r\n                    \n                    \n                Ограничаването на приходоизточниците на Фонда поставя под съмнение дългосрочното изпълнение на неговото предназначение – да гарантира стабилността на пенсионната система. Така законодателят се отклонява недопустимо от принципа на социалната държава и застрашава упражняването на едно конституционно гарантираното право на гражданите, смята Румен Радев.  \n\r\nВ искането се оспорва и въвеждането на упражненото право на пенсия като несъвместимост със заемане на длъжност за държавен служител. Реализирането на едно конституционно право, което не влияе негативно върху безпристрастното и законосъобразно изпълнение на държавната служба в обществен интерес, не може да направи едно лице негодно да е държавен служител, мотивира се държавният глава.\r\nСпоред него приетата уредба създава неравно третиране в зависимост от основанието за пенсиониране и засяга придобити права, в нарушение на принципите за равенство пред закона и правовата държава. Това законодателно решение не позволява да се отчетат потребностите в различните администрации.\r\nСъздава се опасност за изпълнението на публични функции, за които след задължителните според закона уволнения може да не се намерят професионално подготвени кандидати.", "date": "2018.12.14", "title": "Радев обнародва Бюджет 2019, но сезира КС за текстове"}
{"url": "https://www.dnes.bg/obshtestvo/2018/12/14/mario-mojeshe-da-byde-spasen-ako-za-obyrnatata-karuca-pytishta-mnogo.396545", "text": "Д-р Марио Шкодров - младата надежда в областта на медицината, който може би щеше да се превърне в едно от светилата на здравната система не само у нас, а и по света, загуби живота си на 27 години.\r\nОписват го като талантливо момче. Завършил с отличие. Но планината не прощава на никого. Планината решава, че животът на Марио ще свърши там.\r\nА можеше да е жив, ако беше успял да активира джипиеса на телефона си, за да може планинските спасителни екипи да го локализират лесно. Можеше, но не успя. А като се обарне каруцата... пътища много.\r\nХристо Сливков, шеф на планинските спасителни екипи на Троян и ръководител на акцията по издирването на младия лекар разказва, че премеждията започнали още с обаждане от страна на Емилия Гатева, хижарката на \"Амбарица\", която очаквала 27-годишния Марио да пристигне от хижа \"Добрила\".\r\n                    \n                    \n                Звъннала на спасителите около 19:30 ч. в понеделник, след като час и половина по-рано Марио и обяснил, че е наблизо, но не може да открие къде е хижата. Гатева излязла да го търси, но от него нямало и следа. Тогава потърсила помощта на отряда.\n\n\r\n\"Успях да открия мобилния номер на туриста и да се свържа с него. Поискахме да ни даде някакви кородинати, които да ни подскажат къде да го търсим. Той не успя, тъй като не знаеше как да активира джипиеса на телефона си. Опитам да му обясня, но не можа да се справи\", разказва през \"\" Христо Сливков.\r\nКъм 22:30 е получено ново обаждане. Марио звъннал отново на хижарката на \"Амбарица\" и нещата изглеждали добре. Жената останала с впечатление, че момчето ще пристигне на място всеки момент.\r\nОпитният спасител Сливков, обаче, веднага организирал акция по намирането на Марио. В 5 ч. сутринта екип от 15 души от Троян, Ловеч и Карлово поемат нагоре по планината. Търсенето продължава през целият ден във вторник. Към отряда им се присъединяват и екипи от София, Сопот, както и от Банско, които имат три кучета. Още от два български града били в пълна готовност да помогнат.\r\n\"Дори преминахме през района, където е бил, но нямаше отговор на подадените от нас звукови сигнали\", разказва още спасителят.\r\nМобилният оператор предоставил информация за местоположението на последната активност на телефона на Марио, която помогнала на хората и кучетата да открият тялото му.\r\nСпоред Сливков Марио не е осъзнавал какво се случва заради преумора и преохлаждане. Бил неадекватен. По думите му момчето е взело грешно решение да тръгне в планината предвид лошите метеорологични условия и спецификата на терена. Преходът бил труден, а денят - твърде кратък.\r\n\"Ако беше предприел изкачването на следващия ден, когато времето вече беше добро, щеше да оцелее\", категорично заявява спасителят.\r\nАко. Като се обърне каруцата, пътища много...\r\n\"Когато лекарят разбрал, че се е загубил, е трябвало да направи принудителен бивак, вместо да обикаля хаотично. Щеше да има по-големи шансове да оцелее. Но явно не му е било писано\", коментира още Сливков.\r\nНе му е било писано, защото срещу силата на планината не се върви. Планината е решила вместо Марио, вместо спасителите, вместо съдбата.\r\nИнформацията, която екипите получават в началото е, че момчето е тръгнало от Карлово в посока хижа \"Амбарица\", но без да знаят кой точно маршут е избрало. По-късно се свързват и с хижаря на \"Добрила\", който обяснява, че Марио е минал от там. Опитал да го убеди, че това не е подходащ момент да тръгва във високата планина. Около 16:00 ч. Марио излиза.\r\nСпоред информация на изданието лекарят е бил с подгизнали крака още при пристигането си в първата хижа. Според планинските екипи 27-годишното момче е било с относително добра екипировка. Приятелите му пък са на мнение, че Марио не е имал смартфон, с който да изпрати своите координати, не е опитал да използва приложението на Планинската спасителна служба или някое друго, за да бъде намерен.\r\nМарио искал да отпразнува 27-мия си рожден ден в планината. Било неделя. Но за него неделя така и не идва.\r\nДиректорът на Александровска болница д-р Костадин Ангелов го описва като чист човек, който непрестанно показва силата, която се намира в него - да помага на всички около себе си и да го вдъхновява. Прежлежда безплатно възрастни хора и спасява момиче на планинския фест.\r\nМарио бил отличник. Имал много възможности пред себе си, но избрал да работи в спешното отделение на Александровска болница. Колегите му обмислят да учредят стипендия на негово име, която да подпомага обучението на отлични студенти без родители.\r\nСамият Марио е от Септември. Остава без родители и израства като един любвеобилен и независим млад човек. Отгледан е от своя чичо, а освен това има и брат, който живее в Англия. Марио е влюбен в планината, разказват за него приятелите му.\r\nЗавършва Медицинския университет в София като стипендиант по програмата \"Готови за успех\" на фондация \"Помощ за благотворителността в България\". Тя подкрепя отлични ученици и студенти, загубили единия или и двамата си родители.\r\nПреди година започва работа като санитар в Александровска болница, а само няколко месеца по-късно се разкрива място за специализант в спешното отделение там. Марио кандидатства и е одобрен. Той е един от малкото лекари, които днес избират тази трудна специалност.\r\nПрез 2013 г. пък се качва за първи път на хижа \"Амбарица\". През 2018 г. се качва за последно. ", "date": "2018.12.14", "title": "Марио можеше да бъде спасен, ако... За обърнатата каруца, пътища много"}
{"url": "https://www.dnes.bg/notifikacii/2018/12/14/konete-umni-i-aristokratichni-a-ezdata-s-tiah-lechebna.396519", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\n\r\nНаричат конната езда поезия в движение, а любителите на тези аристократични животни споделят, че това е изживяване, което се помни цял живот. \n\r\nПрез последните години се забелязва все по-засилен интерес и ездата се превърща във все по-търсен начин за разтоварване и връзка с природата. Медиците пък доказват, че освен това ездата има и лечебен ефект върху психиката.  \n\r\n\"За начало животните трябва много да се обичат. Не трябва да се страхуваме от тях. Трябва да можем да ги ръководим, ако искаме да се занимаваме с конна езда. Язденето трябва да е приятно. Винаги трябва да се седи на безопасно разстояние от задните крана на коня. Конят трябва да знае, че ние сме до него или че го приближаваме. Тези животни не обичат резките движения\", поясни ветеринарят д-р Гергана Ангелова пред телевизия . \n                \n                \r\nТя сподели още, че конете разполагат с много жестове на тялото – над 80! Един от основните е когато конят даде ушите си назад. Тогава той дава сигнал, че се чувства застрашен. \n\r\n\"Конната езда активира много мускули в тялото, без да натоварва организма. Терапевтичната езда се прилага из целия свят. Контактът на децата с тези животни е невероятен\", отбеляза д-р Ангелова.\n\r\n ", "date": "2018.12.14", "title": "Конете – умни и аристократични, а ездата с тях – лечебна!"}
{"url": "https://www.dnes.bg/za-da-se-razbirame/2018/12/14/3-te-zodii-koito-ne-sa-nikak-koledno-nastroeni.396566", "text": "Остават 11 дни до Коледа. Много от нас обожават този празник и украсяват домовете си още на 1 декември. Обикновено те се опитват да заразят с духа си околните и са инициатори за партито в офиса, томболи и размяна на подаръци. Но поведението им никога не се харесва на всички.  \r\nПодобно на героя Гринч, който мрази Коледа, украси, звънчета и елхички в гирлянди, някои хора мразят тази част от годината и се чудят на колегите си, които се опитват да ги въвлекат в \"пъклени\" планове за харчене на пари и подаряване на ненужни предмети. Тях трудно ще ги накарате да участват във викторината, камоли да украсяват заедно с вас. \r\n \r\nСпоред астролозите, има представители на някои зодии, които просто са си такива. Те не одобряват еуфорията и безумните украси не само на Коледа, а и на други празници като Св. Валентин, Великден и други.\r\n \r\nАко искате да играете на играта \"Secret Santa\" на работното място, ето колегите от кои зодиакални знаци няма да се включат: \r\n \r\n\r\n \r\nХората, родени под този знак, са твърде емоционални. Ако подаряват нещо на някого, то то ще има сантиментална стойност. Например за най-добрите си приятели ще намерят нещо, което да им напомня за детството или някое хубаво изкарване по празниците. Те биха обиколили антикварните магазини, за да намерят любимата книга на майка си или монета, която издирва баща им. Раците не желаят да разменят подаръци с колегите, защото не могат да купят нещо просто ей така, като не са толкова близки с човека. \r\n \r\n\r\n \r\nТе не са чак толкова големи коледни хейтъри, просто обичат да провалят плановете на другите. Ако говорим за игри за изненада на колеги като \"Secret Santa\", те биха се включили, но предпочитат да саботират колегите и да се смеят отстрани. Ако на бюрото до тях има оставени бонбони от Тайния Дядо Коледа, те ще ги скрият или сложат в опаковката нещо друго. От друга страна, когато става дума за пари, те не са толкова широко скроени и предпочитат да минат по-тънко. \r\n \r\n\r\n \r\nХората с тази зодия никога не биха се навили да бъдат водещи на коледното парти или да теглят листче, на което да пише името на човека, на който трябва да купят подарък. Опитвайки се да ги навият, колегите им ще си навлекат само нерви. Всъщност Козирозите не мразят Коледа, те просто искат да се фокусират върху празненството със семейството. Биха купили само за него подаръци, докато коледният дух в офиса не ги интересува. \r\n \r\n", "date": "2018.12.14", "title": "3-те зодии, които не са никак коледно настроени "}
{"url": "https://www.dnes.bg/stranata/2018/12/14/diriha-bedstvasht-turist-v-pirin-shtial-da-oceliava-za-kauza.396607", "text": "Планински спасители от Сандански тръгнаха на нощна акция по издирване на турист в Пирин, поел на преход без храна и вода, в името на \"благородна кауза\", съобщи .\r\nЦветан Найденов е тръгнал на преход от с. Ощава и около 16 часа се обадил за помощ, като обяснил, че се намира някъде около с. Сенокос. Изплашил се, че се стъмва и няма да може да се оправи сам.\n\r\nЧетирима спасители са се отправили към посоченото място, за да го намерят и приберат.\r\nМалко по-късно стана ясно, че издирването завършва с щастлив край -  планинските спасители са го открили жив и здрав в района на село Ощава.\n\r\nВчера бе оповестена инициативата на скаутска организация \"Оцеляване с кауза - Пирин\",  в която трябваше да участват Цветан Найденов, Светослав Атанасов и Костадин Коюв. В подкрепа на потребителите на Защитените жилища в Банско, те си поставили за цел да покажат може ли да се оцелее без вода и храна на минусови температури в Пирин.\n                    \n                    \n                \r\nВ поредица от пет епизода \"оцеляващият\" Цветан Найденов трябвало да пресече Пирин и да достигне до \"Защитени жилища 1 и 2\" в град Банско, само с дрехите на гърба си, нож, ферородна запалка, снимачна техника, раница с провизиите за Защитените жилища, без вода и храна.\r\nЦветан трябвало да заснеме и покаже използваните от него техники за оцеляване, природните забележителности през които минава и информация за учреждението, до което трябва да достигне и да \"достави провизиите\". А провизиите всъщност били зимна екипировка за хората с увреждания, дарени от добри хора.\n\r\nЦелият проект трябваше да бъде заснет за 26 часа, а пренощуването на \"оцеляващия\" да бъде на открито в природата. \n\r\n\r\n ", "date": "2018.12.14", "title": "Дириха бедстващ турист в Пирин, щял да \"оцелява\" за кауза"}
{"url": "https://www.dnes.bg/cars/2018/12/14/aston-martin-prevyrna-klasika-v-nai-elegantniia-e-mobil.396597", "text": "Aston Martin намери оригинален и дори грациозен начин да заобиколи ограниченията за изхвърляне на вредни емисии от старите автомобили. Първият електрически автомобил на легендарната британска маркаn стана 50-годишен кабриолет. По аналогия с Jaguar, компанията предлага да превърне редките модели в модерен екологичен транспорт.\n\r\nAston Martin DB6 Volante от 1970 година стана първият модел от \"програмата за преквалификация\". За спортния автомобил бе направена електрическа система, която заедно с блока на батерията прекрасно пасва на мястото на ДВГ и скоростната кутия. Заслужава да се отбележи, че компанията създаде модулна система, с която в бъдеще може да бъдат оборудвани други класически модели на Aston Martin.\n                    \n                    \n                \r\nКомпанията не разкрива подробности за мощността и пробега на този електрически автомобил, но посочва, че в него са използвати някои компоненти от предстоящия Rapide E. Този нов автомобил ще бъде оборудван с два електрически двигателя с обща мощност от около 610 к.с. Очаква се пробегът с едно зареждане да бъде над 320 км.\n\r\nВръщайки се към електрическото DB6, компанията планира да направи програма за преобразуване през 2019 г. По желание на клиента електрическата система може да бъде заменена с традиционна с ДВГ, тъй като услугата не изисква никакви структурни промени. Това обстоятелство особено ще улесни собствениците на коли и аукционни къщи, които планират да продадат колите и се страхуват от загубата на стойност поради промените.\n\r\n\r\n ", "date": "2018.12.14", "title": "Aston Martin превърна класика в най-елегантния е-мобил"}
{"url": "https://www.dnes.bg/eu/2018/12/14/brexit-struva-na-britancite-edni-130-mln-liri.396595", "text": "Организирането на референдума за Брекзит през 2016 г. е струвало почти 130 милиона британски лири, заяви днес Избирателната комисия на Великобритания в момент, когато някои политици призовават за второ гласуване, предаде Ройтерс.\n\n\n\r\nРазходите по референдума, включително наемането на персонал, запознаването на обществеността с допитването до народа, ръководенето на избирателните секции, управляването на гласуването по пощата и преброяването на гласовете, са възлизали на 129,1 милиона британски лири, посочи в доклад избирателната комисия.\n\r\nДокладът не включва разходите на активисти за агитационна дейност или разноските за водене на кампания в медиите.\n                    \n                    \n                \r\nБлизо 33,6 милиона души - 72,2 процента от избирателите - гласуваха на референдума във Великобритания през юни 2016 г. При него имаше 41 050 избирателни секции, обслужвани от 107 100 души персонал. Над 51 500 служители проверяваха и преброяваха бюлетините.\r\nНа референдума 52 процента гласуваха за излизане от ЕС, а 48 процента - за оставане.\r\nСегашната парламентарна безизходица във връзка със споразумението на министър-председателката Тереза Мей за Брекзит и нарастващата тревога, че Великобритания може да напусне катастрофално ЕС без сделка, пораждат засилващи се призиви за втори референдум.\n\r\nСред водещите поддръжници на идеята за ново гласуване е бившият министър-председател Тони Блеър, който заяви днес, че Великобритания и ЕС би трябвало да се подготвят за втори референдум, защото парламентът вероятно няма да постигне съгласие по споразумението за Брекзит и ще се наложи обществеността да разреши безизходицата.\n\r\n/ БТА /", "date": "2018.12.14", "title": "Brexit струва на британците едни 130 млн. лири "}
{"url": "https://www.dnes.bg/muzika/2018/12/14/ne-si-sam-obshtoto-parche-na-kiril-marichkov-i-jeremy.396526", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРок групата JEREMY? издава за пръв път песен на български език, в която си партнира с рок легендата Кирил Маричков. Новото парче се казва \"Не си сам\" и има социална насоченост. Бандата вече има зад гърба си два албума и сама е отправила това предизвикателство към себе си.\n\r\nПредставянето на песента ще е на 15 декември - събота, в клуб \"Терминал 1\". Освен новата песен, групата и Кирил Маричков ще изпеят множество песни на \"Щурците\".\n\r\n\"Цялата банда JEREMY? сме големи фенове на Кирил Маричков. Запознахме се с него на едно събитие преди година. Посъветва ни, че трябва да направим и песен на български език. Първият ни избор бе именно той\", обясни Ерсин Мустафов в \"България сутрин\".\n                    \n                    \n                \r\nТой допълни, че песента се казва \"Не си сам\", защото има послание към хората, че не бива да се отказват в своите решения.\n\r\nКирил Маричков пък сподели, че много се е зарадвал на поканата за съвместно парче. Сигурен е, че песента ще стане голям хит.\n\r\n\"Текстът на песента е чудесен и отговаря както на тяхната философия, така и на моята. Те реално са по-малки от моя син\", категоричен е Маричков пред \n\r\n ", "date": "2018.12.14", "title": "\"Не си сам\" – общото парче на Кирил Маричков и JEREMY?"}
{"url": "https://www.dnes.bg/stranata/2018/12/14/utre-otkrivat-ski-sezona-v-bansko.396577", "text": "В Банско утре, 15 декември, се открива новият ски сезон с много изненади, съобщиха от общината. Началото е от 08:30 часа.\r\nСпециален гост на курорта по време на откриването ще бъде олимпийският и световен шампион от Австрия Патрик Ортлиб. \r\nТой ще се бори да привлече най-добрите скиори, които да се изправят отборно с него срещу тима на Марк Жирардели.\r\nНай-бързият състезател сред всички тях ще спечели награда сезонна карта за Банско.\r\nСлед празничния снежен ден забавленията ще продължат от 17:30 часа на площада в центъра на града с концерт на фолклорни състави от община Банско, кукерско шествие и лазерно шоу, пише БТА. \r\nОфициалното откриване на новия зимен сезон е в 18.00 часа и ще завърши с празнична заря.", "date": "2018.12.14", "title": "Утре откриват ски сезона в Банско"}
{"url": "https://www.dnes.bg/obshtestvo/2018/12/14/silvestyr-s-bradva-po-baba-si-maika-si-sestra-si-zashto.396543", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтана ясна самоличността на мъжа, който снощи нападна с брадва близките си, а след това се заключи в дома си.\r\n27-годишният Силвестър Стоилов е атакувал баба си, майка си, сестра си и 10-годишно момиченце, след като изпаднал в истерия след конфликт.\n\n\r\nПо-рано днес 70-годишната жена издъхна. Тя била с черепно-мозъчна травма.\r\nЕдна от жените е с фрактура на ръката, а другата – с контузни рани на челото.\r\nМладият мъж все още е в столичния арест.\r\nСъседите на семейството са шокирани от случилото се. Пред  един от тях бе категоричен, че толкова добро дете като Силвестър нямало в квартала. Той бил трудолюбив и спокоен, грижел се за семейството си. \r\n                    \n                    \n                \"Болест ли е това, какво е станало - не мога да ви кажа. Целият квартал се чуди и не може да повярва на тия неща\", заяви съседа.\r\nСилвестър не пиел и не пушил. Преди две седмици обаче бил нападнат пред дома си. Събитието отключило психически проблеми у момчето, които лекарите преценили, че трябвало да се потискат с медикаменти. Ала той не икскал да ги пие.", "date": "2018.12.14", "title": "Силвестър с брадва по баба си, майка си, сестра си... Защо?"}
{"url": "https://www.dnes.bg/sofia/2018/12/14/zanimalnia-a-do-18-chasa-posle-priberete-si-deteto-ot-rpu-to.396556", "text": "Снимка на скандална бележка на вратата на столично училище предизвика остри реакции в социалните мрежи.\r\nБележката гласи, че децата на занималня, които не са били взети от родителите си до 18:00 ч. ще бъдат отведени в 7 РУ на МВР.\r\nПодобни бележки има в няколко учебни заведения и детски градини в столичния квартал \"Младост\", а някои определиха мярката като прекалено крайна.\r\nРодители дори разпознаха занималнята, за която се отнася предупреждението на снимката, а тогава стана ясно, че подобни заплахи има и на други места.\r\nОт юридическа гледна точка всяко училище само разработва годишната училищна програма за целодневната организация на учебния ден, като в програмата са включени дейностите по самоподготовка, занимания по интереси, съответно за начален и краен час на всички дейности.\r\n                    \n                    \n                Аналогично е положението и с детските градини. Заведенията сами определят работното си време. Целодневната организация е в рамките на 12 астрономически часа, като детската градина сама определя началния час на сутрешния прием и крайния час на изпращане на децата според вътрешиня правилник за организация на дейността на самото детско заведение.\r\nВеднъж установили работното си време, детските градини, училища и занимални очакват родителите да го спазват.\r\nМеждувременно, обаче, много родители записват децата си на детска градина в квартали, които са твърде далеч от работното им място заради критериите за \"местоживеене\". Така в края на работния ден на много семейства се налага придвижване в големия столичен трафик, а това коства големи закъснения.\r\nПредставете си следната ситуация.\r\n\r\n\r\n\r\n\r\n\r\n\r\n\r\n\r\nСюжетът звучи абсурдно, но предупрежденията са съвсем реални. Ако не вземете детето си до 18:00 ч., търсете си го в близкото РУ. Крайната мярка втрещи мнозина, които осъдиха нестандартния подход, но намери и своите подръжници, които твърдят, че точно такъв бил закона.\r\nДруги пък, съвсем в духа на горната приказка написаха във Facebook: \"Реално, този подход може да реши проблемите в някои квартали без ясли и градини. Оставяш го в районното и отиваш на работа. Вечерта отиваш и си го прибираш\".", "date": "2018.12.14", "title": "Занималня, а? До 18 часа, после: Приберете си детето от РПУ-то!"}
{"url": "https://www.dnes.bg/sofia/2018/12/14/avtobusnite-linii-5-i-7-s-nov-marshrut-v-sofiia.396589", "text": "От днес, 14 декември \"Център за градска мобилност\" въвежда частични промени в движението на автобусни линии № 5 и № 7, съобщиха от Столичната община.\n\r\nАвтобусна линия № 7 (в посока с. Лозен) ще се движи: от ж.п. гара \"Искър\" по маршрута си до спирка с код 1183 \"Околовръстен път\" на бул. \"Цариградско шосе\", по маршрута на автобусна линия № 5 по \"Околовръстен път\", ул. \"Лозен\", по ул. \"Съединение\" през кв. \"Горни Лозен\" и кв. \"Долни Лозен\" до пътния възел на магистрала \"Тракия\", продължава по пътя към с. Равно поле до ж.п. гара \"Верила\", двупосочно.\n\r\nПо маршрута се разкриват следните спирки: крайна и начална с код 2803 \"ж.п. гара Верила\"; пожелание на пътя за с. Равно поле при манастира: - с код 2802 \"Манастир Св. Апостоли Петър и Павел\" в посока ж.п. гара \"Верила\"; - с код 2799 \"Манастир Св. Апостоли Петър и Павел\" в посока ж.п. гара \"Искър\".\n                    \n                    \n                \r\nЗакриват се спирки: с код 2414 \"Читалище Светлина\" – крайна и начална в кв. \"Горни Лозен\"; с код 2400 \"Център Долни Лозен\" на ул. \"Иван Пешев\" в посока Школа БЧК; с код 1261 и 2303 \"Ресторант Черната котка\".\n\r\nАвтобусна линия № 5 изпълнява курсовете на автобусна линия № 7 до спирка \"Школа БЧК\", като маршрутът ѝ се удължава, както следва: в кв. \"Долни Лозен\" по маршрута до отклонението към крайната станция и направо по ул. \"Половраг\" до спирка \"Школа БЧК\", двупосочно.\n\r\nРазкриват се спирки: с код 2800 \"Село Долни Лозен\" на ул. \"Половраг\" на 30.00 метра след отклонението за крайната станция в посока Школа БЧК; с код 2801 \"Село Долни Лозен\" на ул. \"Половраг\" на 30.00 метра след отклонението за крайната станция в посока София.", "date": "2018.12.14", "title": "Автобусните линии 5 и 7 - с нов маршрут в София"}
{"url": "https://www.dnes.bg/obshtestvo/2018/12/14/dimitri-ivanov-priet-v-stolichna-bolnica-s-insult.396587", "text": "Журналистът от култовите тв предавания \"Всяка неделя\" и \"Панорама\" Димитри Иванов е бил приет в столичната болница \"Св. Наум\" с инсулт. От здравното заведение съобщиха, че той вече се възстановява.\r\nДжимо, както го наричат приятелите му, е роден на 1 януари 1932 г. в Асеновград. Дълги години работи в БТА.\r\nСлед това представя новините в предаването на БНТ \"Всяка неделя\". Сред водещите на седмичното обзорно политическо предаване \"Панорама\". След 1989 г., заедно с Тома Томов води седмичното предаване \"Наблюдател\". Прави много интервюта със световноизвестни политици, писатели и журналисти.\r\nСега е колумнист във в-к \"Сега\", където рубриката му е на границата между художествената литература и публицистиката. Анализите му са изпълнени с лични спомени за събития и хора.\r\n                    \n                    \n                През 2002 г. получава орден \"Стара планина\" за \"изключителни  заслуги в областта на журналистиката и по повод 70 години от рождението\". В края на 2004 г. получава наградата \"Черноризец Храбър\" за цялостно творчество. През юни 2008 г. на фестивала Mediamix'08 в Албена получава награда за цялостен принос в медиите.\n\r\nДимитри Иванов е превел от английски език много творби на американски писатели. Автор е на предговори и послеслови към романи, повести и сборници с разкази.\r\n ", "date": "2018.12.14", "title": "Димитри Иванов – приет в столична болница с инсулт"}
{"url": "https://www.dnes.bg/notifikacii/2018/12/14/nachalnikyt-na-kat-kazanlyk-se-e-samoubil.396593", "text": "Началникът на КАТ-Казанлък се е самоубил с един изстрел в слепоочието със служебния си пистолет.\r\nТова каза пред журналисти окръжният прокурор на Стара Загора Дичо Атанасов във връзка с намереното тяло на началника на КАТ – Казанлък Тодор Николов.\r\nНамерено е оръжието на самоубийството. В момента изваждат тялото на мъжа от \"Мерцедес\"-а му.\n\n\n\n\r\nПрипомняме, че Николов бе в неизвестност от сряда следобед. Следите му се изгубиха в 16 часа на 12 декември, когато последно е говорено с него.\r\nНа около 30-40 метра от простреляното тяло на Николов са открити 4-5 пачки с пари с различен номинал между 20 и 100 лева, както и револвер в кожен кобур, най-вероятно незаконен и кутийки с боеприпаси за него.\r\n                \n                Според директора на ОД на МВР в Стара Загора старши комисар Георги Хаджиев смъртта е настъпила около 38 часа преди тялото да бъде открито, тоест малко след като катаджията е бил обявен за издирване в сряда. Разследващите тепърва ще преброят колко са откритите пари, но най-вероятно те са по-малко от 10 хил. лева и ще установяват дали има връзка между тях и мъртвия.\r\nНа този етап не се изключва и вероятността парите да са във връзка с някаква корупционна практика в КАТ-Казанлък, макар че до момента не са подавани сигнали за подобни нарушения, съобщи .\r\nТодор Николов е в системата на КАТ от 2005 г. Постъпва като офицер, от  две години и половина е началник на сектора в Казанлък. Всички го  описват като изключително съвестен и добър човек.\n\r\n ", "date": "2018.12.14", "title": "Началникът на КАТ- Казанлък се е самоубил!?"}
{"url": "https://www.dnes.bg/snimka-na-denia/2018/12/14/za-uikenda-oblaci-i-dyjd-na-mesta-dori-sniag.396532", "text": "През следващото денонощие ще се задържи облачно, с превалявания предимно от дъжд, в северните и планинските райони - от сняг. В Северозападна България и на места по поречието на Дунав ще има условия за поледици, сочи . \n\r\nЩе духа слаб югоизточен, в крайните северни и източни райони - умерен източен вятър. Минималните температури ще са между минус 2 и 3 градуса, по-високи по морския бряг; максималните ще са от около 0 градуса на места в северозападните, до 10-12 градуса - в крайните югозападни райони и южното Черноморие.\n\r\nНад Черноморието ще бъде облачно с валежи от дъжд. Ще духа умерен източен вятър. Максималните температури ще са от 8-9 градуса на север, до 11-12 градуса - на юг. Температурата на морската вода е 8-9 градуса. Вълнението на морето ще е 3-4 бала.\n                \n                \r\nНад планините ще бъде облачно и мъгливо, с превалявания от сняг. Ще духа умерен до силен юг-югозападен вятър и с него температурите ще се повишават, така че валежите от сняг в по-ниските части ще преминават в дъжд. Максималната температура на височина 1200 метра ще е около 5 градуса, на 2000 метра - около минус 1 градус.\n\r\nВ неделя и в понеделник валежите ще са на повече места в страната. В крайните северозападни райони, където ще духа слаб до умерен северозападен вятър и температурите ще са близки до 0 градуса, ще превалява сняг. \n\r\nВ останалата част от страната вятърът ще е югоизточен, умерен, в Източна България - силен, температурите ще са високи и преваляванията ще са от дъжд.", "date": "2018.12.14", "title": "За уикенда: Облаци и дъжд, на места – дори сняг"}
{"url": "https://www.dnes.bg/temida/2018/12/14/protest-prisydata-za-varnenskiia-baletist-malka.396592", "text": "Граждани на Варна излизат на протест срещу присъдата на шофьора, който прегази и уби балетиста от Варненската опера Мартин Чикалов.\r\n\"Поход за живота 2\" е надсловът, под който ще премине шествието тази вечер. Гражданското недоволство е провокирано от \"прекалено малката\" присъда на 25-годишния Петър Здравков.\r\nПрипомняме, че преди два дни съдът постанови 6 години затвор за престъплението, което се случи на 10 септември тази година. Тогава Здравков помете с автомобила си варненския балетист.\n\n\n\r\nВ хода на разследването стана ясно, че 25-годишният Здравков е бил под влияние на два вида наркотици, шофирал без книжка и преминал по бул. \"Приморски\" със 77 км/ч при разрешени 50 км/ч. При сблъсъка Мартин Чикалов, който бил със своя велосипед, издъхнал на място, а Здравков избягал от местъпроизшествието.\r\n                    \n                    \n                По време на заседанията първоначално Варненският окръжен съд постанови присъда от 9 години, но 25-годишният шофьор се призна за виновен и тогава магистратите решиха да намалят присъдата му с 1/3 и така Здравков ще лежи в затвора 6 години, а гражданското недоволство не закъсня.\r\nШествето тръгва тази вечер от 18:30 ч. от общината и ще продължи до областната администрация, пишат от \"Труд\". Протестът е органазиран във Facebook и е организиран от варненски велосипедисти.\r\nПротестиращите ще настояват за изменение на закона за лишаване от възможността за съкратени съдебни производства, каквото беше проведено, след като Здравков се призна за виновен. Недоволните граждани ще настояват и за изменение в закона при случаи, в които има утежняващи вината обстоятелства.\r\nПрипомняме, че първият протест - \"Поход за живот\" се проведе на 12 септември - само два дни след инцидента, при който Мартин Чикалов загина.", "date": "2018.12.14", "title": "Протест: Присъдата за варненския балетист – малка!"}
{"url": "https://www.dnes.bg/sofia/2018/12/14/gerb-i-bsp-v-liuta-shvatka-zakonno-ili-ne-se-harchi-izlishykyt.396565", "text": "БСП отново скочи срещу начина, по който се изразходват публичните средства и как ще бъде разпределен излишъкът от 2 млрд. лева. Според червените това ще бъде \"кражбата на годината\", а Спас Гърневски контрира, че кражбата на века е станала след 89-та, когато социалистите са разграбили държавата.\n\r\nАнтон Кутев настоя, че от левицата миналата година са направили разчети, че излишъкът ще е именно над 2 млрд. лева и средствата е можело да отидат за пенсии, обезщетения за отглеждане на дете или за земеделските производители, но управляващите не са приели нито едно предложение на БСП.\r\n\"Управляващите казвате, че сте свършили много работа и затова сте събрали толкова много пари над предвиденото в бюджета. Това е лъжа! Умишлено подценявате приходната част на бюджета с една доста непочтена цел: да дадете възможност на Борисов да преразпредели еднолично 2 или 3 млрд. лв. от паричките на българските граждани, заобикаляйки законите на страната. Събрахте почти 3 млрд. лв. повече, но не ги вкарахте в бюджета, умишлено намалихте рамката на бюджета, и сега харчите тези пари по най-непрозрачния начин\", настоя Антон Кутев.\r\n                    \n                    \n                Той упрекна и решението на правителството да похарчи 1 млрд. и 350 млн. лева от въпросния излишък за строителството на магистрала \"Хемус\", вместо да бъдат вдигнати пенсиите.\r\n\"Тези пари ще бъдат изхарчени без никакви обществени поръчки. Двама или трима човека в тази държава ще решат, на кои фирми да платят милиард и половина лева, изцяло в разрез с духа  както на закона, така и на демокрацията. С това тези хора ще станат неприлично богати, въпреки че вероятно вече са такива, защото не им е за първи път\", продължи Кутев.\r\n\"Кражбата на века стана от 89-та, когато се пребоядисахте и 20 години разграбвахте държавата\", обърна се на свой ред пък Спас Гърневски към опозицията.\r\nПо думите му правителството е събрало въпросните 2 млрд. от борба с контрабандата и сивата икономика. Гърневски настоя и че кабинетът харчи всички средства законосъбразно.\r\nГърневски настоя и че именно олигарсите в България произлизат от БКП и от Държавна сигурност.\r\nДепутатът от ГЕРБ скочи и срещу президента Румен Радев и го обвини, че чертае разделителни линии и се вживява в ролята на \"опозиционен лидер\".\r\n\"Скрит в кристално чиста бяла мантия и с вождистки блясък в очите президентът оглави похода на всички, които отдавна копнеят да заличат постиженията на днешните управляващи. Г-н Радев, вие самозваният борец срещу корупцията подминавате факта, че за първи път от тези 30 години на прехода, вече година у нас действа мащабен закон за борбата с корупцията\", заключи Гърневски.", "date": "2018.12.14", "title": "ГЕРБ и БСП в люта схватка: Законно или не се харчи излишъкът?"}
{"url": "https://www.dnes.bg/cars/2018/12/14/s-dve-zimni-i-dve-letni-gumi-zashto-tova-e-greshen-podhod.396550", "text": "\r\nНякои шофьори вярват, че за безопасно и комфортно каране през зимния сезон зимни гуми могат да се поставят само на задвижващите колела (ако не сте с автомобил с 4х4). Твърди се, че това е достатъчно, за да стои колата добре на пътя. Авторите на канала Tire Reviews в YouTube обаче нагледно доказаха, че това е много голяма заблуда.\r\nТова, което хората често забравят е, че след като започнете да се движите и да завивате, колата разчита на четирите колела много  по-равномерно, което може да доведе до изключително опасни ситуации, ако на сняг те са \"обути\" с различни гуми - летни и зимни.\n                    \n                    \n                \r\nЗа експеримента специалистите от Tire Reviews използваха кросоувъра BMW X1 със задвижване на предните колела, които \"обуха\" в зимни гуми, а задните - в летни, с еднакъв размер, и тестваха автомобила на заснежения полигон.\n\r\nКакто се вижда в клипа, колата поднася дори при ниска скорост - 40 км/ч. Защо се случва това е пределно ясно: зимните гуми осигуряват много повече сцепление със снега в сравнение с летните гуми. И ако при ускорение и спиране колата се държи нормално с такива гуми, при завой водачът губи контрол поради силната разлика в сцеплението. И не го спасяват никакви електронни помощници.\r\n", "date": "2018.12.14", "title": "С две зимни и две летни гуми: Защо това е грешен подход?"}
{"url": "https://www.dnes.bg/notifikacii/2018/12/14/izdyhna-chetvyrti-ranen-pri-terora-v-strasburg.396604", "text": "Четвърти човек почина от раните си след терористичното нападение на коледния базар в Страсбург във вторник, съобщи парижката прокуратура, цитирана от Ройтерс. \n\n\"Човекът се бореше за живота си\", съобщи служител от прокуратурата. Той направи уточнението, че последната жертва не е човекът, изпаднал в мозъчна смърт след атаката.\r\nТака освен 4-те жертви на нападението, още 12 души са ранени.\r\nНападателят - 29-годишният Шериф Шекат, бе застрелян след двудневно издирване снощи, след като откри огън по полицията, която намери местонахождението му в квартала Нойдорф в южните покрайнини на Страсбург.\r\nВ хайката по залавянето му участваха над 700 души от силите за сигурност. (БТА)", "date": "2018.12.14", "title": "Издъхна четвърти ранен при терора в Страсбург"}
{"url": "https://www.dnes.bg/politika/2018/12/14/daniela-daritkova-pediatrichna-bolnica-triabva-da-ima.396575", "text": "Според шефката на здравната комисия Даниела Дариткова категорично трябва в скоро време да има национална педиатрична болница и идеята за това не трябва да бъде изоставяна.\r\nКоментарът й идва, след като здравната комисия вчера отхвърли предложението на правителството болница \"Лозенец\" вече да не е към Министерски съвет. \n\n\n\r\nДариткова днес обясни, че в законопректа е бил променен само един параграф, с който се определят взаимоотношенията на болницата с МС. В мотивите било записано, че това се прави с цел да се използва базата на болница \"Лозенец\" за създаване на педиатрична болница, но това не било включено в законопроекта.\n                    \n                    \n                \r\n\"Искрено вярвам, че това е началото наистина на един разговор, който ще ускори идеята за създаване на национална педиатрична болница, защото тя витае в общественото пространство много време. Вярвам, че това ще бъде поводът тази идея да изкристализира и да намери своето по-скорошно решение. Идеята затова да се използва базата на болница \"Лозенец\" и да се изградят структури, които да обединят в себе си всичките грижи за децата, не бива да бъде изоставяна\", допълни д-р Дариткова.\n\r\nТя добави и че днес премиерът е потвърдил, че Министерски съвет няма капацитет да управлява болница.\n\r\n\"В това аз не виждам нищо лошо, защото така или иначе досега болницата е била към Министерски съвет. Вероятно не е била добре контролирана щом е натрупала такива задължения. Затова и предложението, което вчера разисквахме, беше в тази посока\", обясни д-р Дариткова.\r\n ", "date": "2018.12.14", "title": "Даниела Дариткова: Педиатрична болница трябва да има!"}
{"url": "https://www.dnes.bg/stranata/2018/12/14/turski-tir-se-obyrna-na-trakiia-dvama-v-bolnica.396541", "text": "Двама души пострадаха след като ТИР с турска регистрация се обърна на автомагистрала \"Тракия\" между Сливен и Стара Загора, съобщават от Областната дирекция на МВР.\r\nПТП-то е станало в района на км 231, в посока София. Водачът и пътник в камиона, турски граждани, са откарани в болницата на Стара Загора, без опасност за живота са.\r\nСигналът за катастрофата е получен в 10:05 часа.\r\nТоварният автомобил се е преобърнал извън пътното платно и не затруднява движението по автомагистралата.\r\nНа място има екипи на Пътна полиция. Извършват се процесуално - следствени действия.", "date": "2018.12.14", "title": "Турски ТИР се обърна на \"Тракия\", двама в болница"}
{"url": "https://www.dnes.bg/index/2018/12/14/mozycite-na-roditeli-i-deca-vzaimodeistvat-pri-igra.396538", "text": "Когато кърмачетата си играят с предмети, ранните им опити да обърнат внимание на нещата около тях се съпровождат от изблици на високочестотна активност в мозъка им. Но какво става, когато родителите играят заедно с тях? \n\r\nНово изследване, публикувано в списание PLOS Biology, от д-р Сам Уас от Университета в Източен Лондон в сътрудничество с д-р Виктория Леонг и колеги, показва как, когато възрастните са ангажирани в съвместна игра заедно с детето си, собствените им мозъци показват подобни признаци на високочестотна дейност, пише Medicalxpress. Интересното е, че тези изблици на активност са свързани с моделите на вниманието на бебето, а не с техните собствени.\n\r\nПо тази причина авторите на изследването едновременно записват данни от електроенцефалография (EEG) на 12-месечни бебета и техните майки, когато играят заедно с играчки. \n                \n                \r\n\"Чрез записване на активността на мозъка на бебето и в този на майката по едно и също време, успяхме да видим как промените в мозъчната им активност се отразяват една на друга, докато те играят заедно\", казва д-р Вас, водещ автор на изследването.\n\r\n\"Когато възрастен играе заедно с дете, това дава увереност на детето да поеме нещата в свои ръце\", продължи той. Децата в действителност са много по-уверени в извършването на действие, което им е непознато, когато има възрастни наоколо.\n\r\n\"Досега не сме знаели защо това е така. Нашите открития показват, че когато бебето обръща внимание на дадено нещо, мозъкът на родителя проследява и реагира на поведението на детето - сякаш действията на кърмачето резонират в мозъчната активност на майката. Също така открихме, че когато родителя е по-отзивчив към детето, детето поддържа вниманието си към играта или дейността, която извършва за по-дълго време\".\n\r\nД-р Леонг, старши автор на изследването, казва: \"Нашият проект пита повече въпроси, отколкото дава отговори. Не знаем например дали някои родители реагират по-отзивчиво на децата си от други - и ако е така, защо\", уточнява той. По думите му откритията са вълнуващи, но има много повече да се разследва как точно този тип нервна реакция на родителите може да помогне на малките деца да се научат.", "date": "2018.12.14", "title": "Мозъците на родители и деца \"взаимодействат\" при игра"}
{"url": "https://www.dnes.bg/football/2018/12/14/prihodite-na-ludogorec-ot-liga-evropa-spadnaha-dvoino.396512", "text": "Лудогорец официално приключи участието си в евротурнирите за този сезон след равенство 1:1 с ФК Цюрих в Разград. Това заяви редакторът на Gol.bg Веселин Коларов в ефира на  по  с водещ Христо Николов. \r\nГостът обясни, че разградчани не спечелиха нито един мач в групата си в Лига Европа, заради което в клубната каса ще влязат почти двойно по-малко постъпления от УЕФА, сравнение с предишните две участия на отбора в тази фаза на турнира.\r\n \r\n\"Четири равенства и две загуби. Това е равносметката за Лудогорец. Така клубът спечели 760 хиляди евро от бонусите на УЕФА за резултатите. Всяка точка в групите на Лига Европа носи 190 хил. евро, победата е равна на 570 евро\", обясни Коларов.\r\n \r\nТой направи съпоставка с предишните две участия на Лудогорец в същинската фаза на втория по-сила турнир на Стария континент.\r\n \r\n\"Тогава премиите от Нион бяха по-ниски, но и в двата случая \"орлите\" прескочиха групата си. През сезон 2013/14 клубът получи 1,5 млн. евро за представянето си срещу ПСВ Айндховен, Черноморец Одеса и Динамо Загреб, а миналата година сумата беше почти 1,4 млн. евро\", добави гостът.\r\n \r\n", "date": "2018.12.14", "title": "Приходите на Лудогорец от Лига Европа спаднаха двойно"}
{"url": "https://www.dnes.bg/cars/2018/12/14/generalno-reshenie-za-starite-dizeli-v-esen-totalna-zabrana.396508", "text": "\r\nДаниел Хартум е зидар и работата му е невъзможна без лекотоварния му автомобил.\r\nС него ходи на работа, превозва материали. Колата е едва на 3 години и отговаря на Стандарт Евро 5. Това обаче няма никакво значение за градската управа на германския град Есен. Общинарите са решили да забранят всички дизелови автомобили.\r\nТази мярка шокира Даниел и колегите му.\r\n                    \n                    \n                \"Това много ще затрудни придвижването ни до работното място, до строежа. Много от колегите нямат бензинови автомобили, ние сме заложили на дизел и точно в това се състои проблемът ни сега\", обяснява Даниел пред .\r\nЗабраната ще засегне 18 района на Есен, включително и част от магистрала, която минава през града. Тя е натоварена и забраната за движение на дизелови автомобили ще предизвика пълен хаос.\r\nРешението за много предприемачи е инвестиция в електрически превозни средства. Проблем е обаче, че работниците не винаги искат да ги използват.\r\n\"Няма достатъчно зарядни колонки и работниците срещат проблеми да стигнат до строителната площадка с такъв автомобил\", обяснява Мике Щернкопф, който строи покриви.\r\nЗа всички тях обаче остава надеждата, че ще се намери компромисно решение, защото в противен случай ще настъпи хаос в бизнеса.\r\n", "date": "2018.12.14", "title": "Генерално решение за старите дизели в Есен: Тотална забрана?"}
{"url": "https://www.dnes.bg/obshtestvo/2018/12/14/bezbolezneno-i-byrzo-ozdraviavane-na-deca-v-pirogov.396511", "text": "От месец в отделението по физикална и рехабилитационна медицина на най-голямата спешна болница у нас \"Пирогов\" лекари и малки пациенти се радват на нов високоинтензивен лазерен апарат. Благодарение на него възстановителният период на деца, претърпели травми, изгаряния, коремни и гръдни операции и др., не само е два пъти по-кратък, но е и безболезнен. Лазерът е дарен със средства, събрани от благотворителната инициатива \"Българската Коледа\".\n\r\n\"Използваме лазерната система за лечение на деца от 3 до 18 години. В програмите му са включени много функции, тъй като нашата специалност лекува последствията от почти всички заболявания, включително и на опорно-двигателната система - костите и меките тъкани. С лазера може да се лекуват изгаряния от 1-а до 3-а степен, деца, претърпели коремни операции за сраствания, и за лечение на следоперативни белези. Подходящ е за терапии на гривнена, колянна, тазобедрена става, като може да се използва дори при пациенти с метален имплант\", разказва доц. Красимира Казалъкова, началник на отделението по физикална и рехабилитационна медицина. \n                    \n                    \n                \r\nДосега през лечение с лазера са минали около 50 деца. Предимството на тази система е, че не създава дискомфорт. Усеща се единствено леко затопляне там, където е насочен лъчът.\n\r\nВ зависимост от диагнозата пък се назначава необходимата доза за лечение, която е индивидуална за всеки пациент. Минималният период е 3 дни, а максималният 10-12. За сравнение, ако например след една коремна операция се получи хематом или абсцес, с другите методи на лечение като микровълнова терапия или галваничен ток и медикаменти лечението ще отнеме поне 15-20 дни.\n\r\n\"При скъсано ахилесово сухожилие, травма на менискус, скъсани кръстни връзки на коляно или излив в голяма става при хемофилици пък, трябва да работим 20-30 дни в зависимост от тежестта, докато с този лазер ще са необходими не повече от 10 процедури. Много по-бърз е и възстановителният период при изгаряния. С по-старите лазери беше необходимо децата да идват 12-15 пъти, докато с тази лазерна система са достатъчни 5-7 посещения. Досега сме нямали толкова висок клас лазер\", допълва доц. Казалъкова. \n\r\nОтскоро в \"Пирогов\" са започнали да съставят и регистър на деца с хемофилия (генетично заболяване, свързано със затруднено кръвосъсирване - б.а.), като идеята е болницата да стане база за лечение на заболяването. \n\r\n\"По статистика към този момент в България се водят около 300 деца с такова заболяване, но данните не се обновяват. Лазарът, специално за тези деца, ще е от огромно терапевтично значение”, обясни доц. Казалъкова.\n\r\nОсвен лазерната система \"Пирогов\" е получила и други апарати по линия на БГ Коледата, пише \"\".", "date": "2018.12.14", "title": "Безболезнено и бързо оздравяване на деца в \"Пирогов\""}
{"url": "https://www.dnes.bg/obshtestvo/2018/12/14/demir-dari-dogan-s-vnuche-momche-e-admir.396505", "text": "Почетният лидер на ДПС Ахмед Доган стана дядо на момче.\r\nБебето на Демир Доган носи името Адмир и е с перфектни мерки - 51 см. и 3250 гр.\r\nМайката Памела избрала това да се случи в \"Майчин дом\", с естествено раждане, съобщи \"24 часа\".\r\nЛюбовта между нея и Демир пламва малко преди тя да забременее. \r\nВ края на юни красивата брюнетка се е дипломирала със специалност спортен мениджмънт в НСА.\r\nКъм момента родителите на бебето живеят на семейни начала.\r\n ", "date": "2018.12.14", "title": "Демир дари Доган с внуче: Момче е – Адмир!"}
{"url": "https://www.dnes.bg/temida/2018/12/14/prekratiavaneto-na-delo-niama-da-spira-konfiskaciiata.396520", "text": "Прекратеното наказателно производство няма да спира възможността за гражданска конфискация. Това реши парламентът на първо четене с поправки в антикорупционния закон.\n\r\nДо спешните промени се стигна след тълкувателно решение на Върховния касационен съд, според което прекратяването на наказателно дело е абсолютна пречка за внасяне на иска за конфискация.\r\nС поправките, които изрично посочват, че прекратяването на наказателно дело не спира процедурата по конфискация, законодателят цели в пълна степен да защитава държавния интерес и да обезпечи доказаната ефективност на гражданската конфискация. В противен случай държавата може да загуби над 20 дела за конфискация за повече от 22 млн. лева.\r\n                    \n                    \n                По време на дебатите от ДПС заявиха, че подкрепят законопроекта и настояха, че тълкувателното решение на ВКС е стигнало твърде далеч и е нарушило Конституцията.\r\n\"Някой представляващ ВКС стигна твърде далеч. И преди бяхме чували този някой да се изявява като политик, вече се вживя и като законодател\", отсече Хамид Хамид.", "date": "2018.12.14", "title": "Прекратяването на дело няма да спира конфискацията"}
{"url": "https://www.dnes.bg/usa/2018/12/14/7-godishno-pochina-sled-zadyrjane-na-granicata-na-sasht.396488", "text": "Седемгодишна мигрантка от Гватемала почина няколко часа след задържането й от граничните власти на САЩ в щата Ню Мексико, съобщи в. \"Вашингтон пост\", цитиран от Франс прес и Асошиейтед прес.\n\n\r\nМомичето пътувало в група от 163 мигранти, които преминали незаконно границата и се предали на властите на 6 декември.\r\nТо починало от шок и обезводняване, пише вестникът, цитирайки американската митническа и гранична служба, предаде БТА.\r\nМомичето не е било приело нито храна, нито вода в продължение на няколко дни. То изпаднало в гърчове осем часа след задържането й и било превозено с хеликоптер до болница, където починало.\r\nПриемането на 163 мигранти за една нощ може да е създало затруднения на граничните власти, чиито центрове за задържане са временни и обикновено не са пригодени за такъв голям брой хора, отбелязва АП.", "date": "2018.12.14", "title": "7-годишно почина след задържане на границата на САЩ"}
{"url": "https://www.dnes.bg/sofia/2018/12/14/krajba-na-jici-ostavi-bez-tok-12-hil-stolichani.396523", "text": "Умишлен палеж в колектор в района на бул. Сливница в София, предизвикан при опит за кражба, остави без електрозахранване късно снощи 12 600 клиенти на ЧЕЗ Разпределение в шест столични квартала, съобщиха от дружеството. Засегнати са били домакинства и стопански потребители в Захарна фабрика, Илинден, Св. Троица, Западен парк, Фондови жилища и Банишора, съобщи БТА.\n\n\r\nЕкипите на ЧЕЗ Разпределение са констатирали употребата на запалителни средства в колектора и щети по кабели на дружеството. Един от повредените кабели е 110 kV, положен само преди две години. От ЧЕЗ Разпределение са създали организация за алтернативно захранване на засегнатите клиенти до отстраняване на повредите.\r\n                    \n                    \n                \"Имаме опит с подобни умишени пожари. Те се извършват с цел изключване на електрозахранването, осигуряване на възможност за обелване на кабелите, сваляне на медния им екран и предаването му в пунктове за изкупуване на цветни метали\", обяснява Виктор Станчев, главен оперативен директор на ЧЕЗ Разпределение България. \r\nТой отбелязва, че кабелите, които се полагат в последните години, са създадени по съвсем нова технология и не съдържат мед. \r\n\"Докато няма стриктно законодателство в тази посока обаче, подобни набези ще продължат и ще създават дискомфорт на хората\", смята Станчев.\r\nОт ЧЕЗ Разпределение са взели всички възможни мерки за защита на колектора, като са осигурили и охрана чрез заплащане на външна фирма. Дружеството разчита на компетентните органи за изясняване на обстоятелствата около инцидента и установяване на нарушителите и се надява със съдействието на отговорните институции да се преустановят посегателствата по електроенергийната инфраструктура.\r\n ", "date": "2018.12.14", "title": "Кражба на жици остави без ток 12 хил. столичани"}
{"url": "https://www.dnes.bg/akoshtete-vqrvaite/2018/12/14/2018-a-otminava-6-zodii-koito-triabva-da-si-dadat-pochivka.396506", "text": "Годината беше доста натоварена за някои зодиакални знаци. Те са работливи, отговорни, организирани и постигат целите си, но е време да си дадат почивка и да се подготвят за празниците. Ето и кои са те. \r\n\r\nВлагат всичко от себе си, когато работят и учат. И се отдават изцяло на ангажиментите и целите си. Но често плащат със здравето си за това. В момента са изморени физически. Страстни са и винаги опитват да са първи, най-добрите и да покорят върховете. Тъй като са и импулсивни, и нервни, страдат от контузии и главоболие, причинено от стрес.\r\n \r\n\r\nТе традиционно са спокойни, дори когато не всичко около тях се получава добре. Безгрижни са, весели, умеят да се забавляват. Но тази година се измориха, защото едновременно изпълняваха много задачи и водиха активен социален живот. Не обичат да се оплакват, затова вършиха съвестно много работа, но и не отказваха покана за излизане и парти.\r\n \r\n\r\nМного целеустремени и мотивирани за успех са. Амбицирани са и на момента се заемат със задачите, които трябва да свършат. Работят внимателно и старателно, защото са перфекционисти и не желаят да допускат грешки. Това обаче ги изморява. Прекалено много се фокусират над детайлите, често работят извънредно и учат по никое време. Сами не си оставяха време за почивка и жертваха съня си.\r\n \r\n", "date": "2018.12.14", "title": "2018-а отминава: 6 зодии, които трябва да си дадат почивка"}
{"url": "https://www.dnes.bg/stranata/2018/12/14/88-godishna-zagina-pri-pojar-v-sapareva-bania.396525", "text": "При пожар в къща в Сапарева баня е загинала 88-годишна жена, съобщиха от полицията в Дупница. \r\nСигналът за пожара е постъпил малко след 8&00 часа в четвъртък. Два противопожарни екипа са гасили огъня. \r\nВъпреки намесата им е унищожено обзавеждането в стаята, в която е живяла възрастната жена. Самата тя е загинала.\r\nПредполагаема причина за възникването на пожара е от отоплителен уред на твърдо гориво.", "date": "2018.12.14", "title": "88-годишна загина при пожар в Сапарева баня"}
{"url": "https://www.dnes.bg/politika/2018/12/14/spria-eroziiata-v-podkrepata-za-gerb-bsp-na-predela-si.396504", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПодкрепата за парламента и правителството задържа нивата си през декември. Това показват данните на изследователския център \"Тренд\". При оценката за работата на президента обаче се отбелязва спад в положителните оценки.\r\nСоциолозите отбелязват, че ерозията в подкрепата към ГЕРБ е спряла през този месец. Управляващата партия запазва лидерската си позиция, но с минимална преднина спрямо основния си опонент в лицето на БСП.\n\r\nСпоред политолога Анастас Стефанов на евроизборите не се очакват големи изненади, независимо, че изследването показва значително близки стойности между ГЕРБ и БСП - разликата е около 1,5%.\r\n                    \n                    \n                \"При едни извънредни парламентарни избори ще има мобилизация и положението ще се промени. Тогава трябва да се погледне коя политическа партия как ще мобилизира своя електорат. Левицата в момента е на предела на максимума на своя електорат. Това са около 950 хил. гласа - до 1 млн. При ГЕРБ пък има сериозна ерозия в електоралната периферия. ГЕРБ обаче има възможност да привлече други електорални ядра\", обясни още експертът пред .\r\nПо думите му ключови за сегашните резултати са протестите, провели се през последните няколко месеца. Той е на мнение, че ако недоволството се беше отключило през януари-февруари, последствията щяха да са много по-големи.\r\n\"Стойностите на доверието на хората към премиера не се променят, в доверието към президента има лек спад. Все пак Румен Радев има вече 2 години опит зад гърба си и независимо от това държи висок рейтинг\", допълни Стефанов.\r\nОт министрите - Красимир Каракачанов пък се оказва с най-нисък рейтинг - при него се наблюдава спад на доверието с около 30%.\r\n ", "date": "2018.12.14", "title": "Спря ерозията в подкрепата за ГЕРБ, БСП на... предела си"}
{"url": "https://www.dnes.bg/balkani/2018/12/14/silite-na-nato-ohraniavat-mosta-v-kosovska-mitrovica.396529", "text": "На моста, който разделя северната и южната част на град Косовска Митровица, преди днешното гласуване в Прищина за формиране на армия на Косово са разположени няколко коли на КФОР, съобщи Танюг.\n\r\nНа входа на южната част на Косовска Митровица са паркирани четири бронирани коли и един камион и джип от полицейския контингент на КФОР, съобщи кореспондент на Танюг от града.\r\nНа моста присъства също и косовската полиция.\r\nВ Косовска Митровица ситуацията е спокойна, а снегът, който заваля през нощта, е покрил целия град, предаде БТА.\r\n ", "date": "2018.12.14", "title": "Силите на НАТО охраняват моста в Косовска Митровица"}
{"url": "https://www.dnes.bg/eu/2018/12/14/v-strasburg-kak-taka-se-radvame-na-smyrtta-na-mladej.396499", "text": "В продължение на два дни жителите на южния квартал на Страсбург Нойдорф виждаха тежко въоръжени членове на силите за сигурност да кръстосват улиците, пише френският в. \"Паризиен\". Отдъхнаха си, едва след като Шериф Шекат, заподозрян за атентата срещу Коледния базар в Страсбург, беше застрелян от полицията, подчертава изданието. \n\r\nВестникът цитира 56-годишната Розлин, жителка на квартала. \"Отдъхнах си, защото този тип щеше да иска да довърши мръсната си работа\", казва тя. От друга страна \"не може да се радваме на смъртта на 29-годишен младеж. Как можа да се стигне дотук? Това е въпросът, който трябва да си зададем\", добавя тя.\n\r\nУбитият от полицията Шекат е напуснал училище на 16 години и е с 27 присъди, пише френският в. \"Фигаро\". Прекарал е четири от 29-те си години в затвора, от които 2,5 години във френски затвори и година и половина в швейцарски, за серия от грабежи, нападение с оръжие срещу непълнолетен, и грабежи в Швейцария. Затворническата администрация в Мюлуз сигнализира, че той е радикализиран.\n\n\n\r\n                    \n                    \n                \"Тази драма отново напомня, че нашите затвори са място, където се извършва масова радикализация и този процес не спира да се задълбочава\", подчертава Ерик Дияр, депутат от партията \"Републиканците\", цитиран от в. \"Фигаро\".\n\r\nФренските власти отдавна обещават да направят промени в затворите, за да се борят с екстремизма сред затворниците. Значителен брой от извършителите на нападения във Франция са се радикализирали в затворите на страната, пише в. \"Вашингтон пост\".\n\r\n\"Никой няма магическа формула за дерадикализация, както бихте могли да деинсталирате опасен софтуер\", заяви през февруари френският премиер Едуар Филип. \"Но във Франция и на други места има ефективни подходи за превенция\" и за помощ на засегнатите, добави той. Правителството призова за отделяне на радикализираните затворници от останалите, припомня американското издание.\n\r\nОтделен проблем е, че според анализаторите, занимаващи се със сигурността, не може да се направи много за възпиране на индивиди, които могат да извършат малки, нискобюджетни нападения, подобни на това в Страсбург, подчертава в. \"Вашингтон пост\" и отбелязва, че според мнозина случилото се във вторник е било неизбежно.\n\r\nФренската крайна десница използва нападението в Страсбург, за да всява разделение в момент, когато страната се нуждае от единство повече от всякога предвид продължаващите социални вълнения и поляризация, демонстрирани от движението на \"жълтите жилетки\", пише британският в. \"Гардиън\". Атаката обаче се оказа от полза за крайнодесните и за поддръжниците на теории на конспирацията, които се възползваха от нея, за да пропагандират идеите си.\n\r\nОт 2015 г. насам Франция претърпя множество терористични нападения и реакцията към тях следва аналогичен сценарий. Докато властите издирват нападателя или нападателите, опозиционните партии призовават за по-строги мерки за сигурност срещу тероризма, като понякога обявяват нападението за терористичен акт, преди да бъдат изяснени фактите - също както стана и след нападението в Страсбург. Въпреки призива на френското правителство за сдържаност лидерката на партията \"Национален сбор\" Марин Льо Пен само три часа след нападението го определи като \"ислямистко клане\" и призова за радикална промяна на реакцията на страната на терористични нападения. \n\r\nНяколко обществени фигури подновиха дебата за по-строги мерки срещу лицата, смятани за потенциално опасни от френските сили за сигурност, преди още да е ясно, че заподозреният е бил в този списък. Появи се и теория, че нападението в Страсбург е било подготвено от правителството, за да отвлече вниманието от протестите на \"жълтите жилетки\", и тя се разпространи дори и извън платформите на крайнодесните.\n\r\nВсички тези теории и манипулации подсилват вредния коктейл от дезинформация и недоверие към големите медии, подхранван от събитията през последните няколко седмици. Мнозина вече правят преки или непреки връзки между атаката в Страсбург и подписването на Пакта за миграцията на ООН, отбелязва в. \"Гардиън\". Мнозина в социалните медии заклеймиха тези теории на конспирацията заради липсата на уважение към жертвите, но щетите вече са нанесени.\r\n/БТА/", "date": "2018.12.14", "title": "В Страсбург: Как така се радваме на смъртта на младеж?"}
{"url": "https://www.dnes.bg/rock/2018/12/14/novata-muzikalna-oblojka-na-konkurent-delo-na-uchenici.396513", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУченици от столично училище нарисуваха обложката на новия албум на българската рок група \"Конкурент\". Децатаса от 142 училище \"Веселин Ханчев\" в Бъкстон, а предложението децата да са създатели на корицата е на самите музиканти. \n\r\nИдеята се появява през миналата година, когато барабанистът на \"Конкурент\" Емил Анчев отива в столичното училище по покана на художникът и преподавател по изобразително изкуство в учебното заведение Иван Апостолов, разказва самият той пред камерата на.\n\r\nМузикантът бил впечатлен от училищните табла с рисунки на децата и сам предложил именно учениците да нарисуват обложката на предстоящия им акустичен албув \"Rock 'nRoll music\" - закачка с едноименната компилация на Beatles.\n                    \n                    \n                \r\nТака децата създават над 30 варианта, които да украсят обложката, а за да бъде уважен труда и таланта на всеки един от учениците, част от самия албум ще бъде и книжка с техните произведения. \n\r\nВ знак на благодарност към отдадеността на децата, група \"Конкурент\" ще изпълни специален акустичен коледен концерт за учениците, родителите и учителите на 20 декември в салона на училището.\n\r\n ", "date": "2018.12.14", "title": "Новата музикална обложка на \"Конкурент\" - дело на ученици!"}
{"url": "https://www.dnes.bg/politika/2018/12/14/premierski-jelaniia-po-byrzo-da-si-napazaruvame-iztrebitelite.396528", "text": "България е изключително уязвима заради конфликта между Русия и Украйна, заяви премиерът Бойко Борисов в Брюксел, където участва на заседанието на Европейския съвет.\r\n\"Искрено се надявам руските власти да погледнат с добро око и украйнските моряци да бъдат пуснати\", заяви още премиерът.\r\n\"Незабавно да се пуснат поне обикновените моряци. Това много би допринесло за разрешаване на кризата между Русия и Украйна и независимо от вътрешнополитическите си проблеми, които искат да решават тези държави, да седнат и да затворят този конфликт\".\n\n\n\n\r\nТой припомни, че снощи всички лидери единодушни са гласували за удължаването на санкциите срещу Русия, но посочи, че е категоричен за спазването на Минските споразумения. \n                    \n                    \n                \r\nВ отговор на журналистически въпрос за досието по миграцията, министър-председателят Борисов заяви, че България е против разделянето на Пакета, защото това би могло да постави под риск сигурността. \n\r\n\"Ние сме държава на първа линия, справяме се прекрасно, всичко го отчитат, а всяко едно решение и разделяне на пакета ни поставя под риск. Защото ако се разделят, може да се окаже, че ние не само ги спираме, но след това трябва да се грижим и за тях, и след като мине определен период от време, те започват да се движат свободно. Затова съм толкова твърд да не се разделя Пакета“, добави още Бойко Борисов.\n\r\nБорисов настоя още, че трябва да се пристъпи към закупуване на самолети за армията.\r\n\"Трябва ни боен самолет, който да може да влиза във военни действия и да надделява. До този момент и съседите ни са се насочили към такава политика\", посочи той.\r\nПремиерът изрази недоволството си от забавянето на процедурата.\r\n\"Заделени са парите, искаме възможно най-бързо комисията да реши и да \"напазаруваме\" необходимото за авиацията, защото до сега сме купували само за транспорт. Искам да имаме действително бойни машини, които да имат шанас да победят агресора, който и да е той\", уточни премиерът.\r\nБойко Борисов коментира и правителственото решение болница \"Лозенец\" да се превърне в Детска клиника.\r\n\"Болницата в \"Лозенец\" е болница на властта. Не съм очаквал. Мислех, че е добро решение да направим детска болница, само, че срещнах яростна съпротива\", посочи премиерът.\r\nТой допълни, че според него Министерският съвет не е компетентен да управлява болница и затова ще поиска промеяна на член 5 - \"Лозенец\" да не е правителствена болница.\r\n\"Държа тя да си отиде към Министерство на здравеопазването\", подчерта премиерът.\r\nПремиерът Борисов подчерта още, че по време на работната сесия на Европейския съвет е настоял в рамките на този Европейски парламент и тази Комисия да се приеме Многогодишната финансова рамка. \n\r\n\"Настоявах кохезията, общата селскостопанска политика да останат. Да направим бюджет, за да отговорим на конкуренцията в геостратегически план на ЕС“, заяви министър-председателят.\r\n ", "date": "2018.12.14", "title": "Премиерски желания: По-бързо да си \"напазаруваме\" изтребителите!"}
{"url": "https://www.dnes.bg/eu/2018/12/14/neizvesten-napadna-s-noj-tri-jeni-v-niurnberg.396537", "text": "Три жени са били нападнати с нож от неизвестен мъж в германския град Нюрнберг късно снощи. Трите последователни атаки са извършени на улицата без повод и предупреждение. \n\r\nПолицията издирва нападателя с кучета и хеликоптери. Засега се изключва евентуален терористичен мотив, пише \"\".\r\nТрите жени са нападнати последователно в три различни атаки. Полицията смята, че са извършени от един и същи мъж. Към 19,20 часа той се приближил до 52-годишна жена на улицата и внезапно я намушкал в горната част на тялото, след което избягал. Жертвата е откарана по спешност в болница и оперирана. Все още е с опасност за живота. \n                    \n                    \n                \r\nВ 22,45 часа следва втора атака. Една 26-годишна жена е намушкана с нож по същия начин. Малко по-късно нападателят напада и трета жена, на 34 години. Те също са откарани в болница, едната е оперирана и се борят за живота й. \n\r\nНападателят е висок мъж, на около 25-30 години. Жителите на Нюрнберг са предупредени да внимават, когато са извън дома си.\n\r\n ", "date": "2018.12.14", "title": "Неизвестен нападна с нож три жени в Нюрнберг"}
{"url": "https://www.dnes.bg/sofia/2018/12/14/dvoino-po-malki-perki-na-akuli-zameniha-starite-po-grafa.396531", "text": "\n\r\nДвойно по-малки призми ще заменят монтираните ограничители на ул. \"Граф Игнатиев\" в София.\r\nТова стана ясно от думите на арх. Иво Пантелеев, управител на фирмата, по чийто проект се извършват ремонтните дейности на ул. \"Граф Игнатиев\".\n\n\n\r\n\"Призмите, които предстоят да бъдат монтирани са 50% по-малки\", посочи той и добави, че размерите им са съобразени с пространството.\r\n\"Спряхме се на тези призми, защото те са видими и не заемат прекалено много обем\", коментира още той.\r\n\"Това е окончателното решение за ограничителите. Основната идея е да се обединят разстоянията от фасада до фасада\", посочи Пантелеев, като потвърди, че се очаква преди Коледа да бъде пуснато движението на трамваите.\r\n                    \n                    \n                \"Към този момент мога да заявя, че промените в проекта са изключително малко и не бих го променил. Това, от което не сме доволни, са много малки детайли, които са отстраними\", допълни той, като заяви, че нямат резервни варианти за други ограничители и смятат да се спрат окончателно на тези.\r\n\"Няма тротоари, защото се опитваме да следваме добрите европейски практики\", каза още той и обясни, че ако се направят тротоари те ще са под норматива заради тесните пространства на улицата.\r\nПрипомняме, че предишните ограничители бяха осмени и силно критикувани в интернет пространството, което доведе до тяхната смяна по Никулден.\r\nХората се притесняваха, че заради формата им те са опасни и могат да предизвикат инциденти. Според гражданите предишните ограничители били като \"перки на акули\". ", "date": "2018.12.14", "title": "Двойно по-малки \"перки на акули\" замениха старите по \"Графа\""}
{"url": "https://www.dnes.bg/notifikacii/2018/12/14/i-dilyryt-na-kalashnicite-e-frizior-ot-sofiia-arabinyt-bilial-habib.396477", "text": "Тайният дилър на разбитата преди седмица банда оръжейни търговци се оказа фризьор от София. При операция на ГДБОП бяха задържани седем човека в момент на вътрешна сделка помежду си в казанлъшко село. Антимафиотите иззеха 17 автомата \"Калашников\", 15 картечни пистолета и 12 цеви за оръжие.\n\r\nАрабинът с българско гражданство Билял Хабиб е отговарял за набиране на клиенти, прибиране на парите и последвалата доставка на изнесеното от завод \"Арсенал\" оръжие, оборудвано със свръхмодерни заглушители, пише \"България Днес\".\r\nНеговото име така и не бе обявено официално от разследващите. Стана ясно единствено, че като своеобразен бонус към купувачите Хабиб им предлагал за продажба и фалшиви български, унгарски, израелски и канадски паспорти, дипломи за завършено образование и множество други документи. Свръхкачествените ментета се изготвят от четирима печатари, сред който и още двама чужденци, а Хабиб действа като посредник при пласиране на готовата продукция според шефа на ГДБОП Ивайло Спиридонов. Това става повод за повдигане и на второ обвинение срещу Хабиб наред с търговията с незаконно оръжие. С решение на спецсъда арабинът е оставен за постоянно в ареста.\n                \n                \r\nГоляма част от сделките за продажба на оръжие и менте документи се уговаряли след лична среща с Билял Хабиб, твърдят запознати. За да не бият на очи контактите на арабина с оперативно интересни лица, се осъществяват в притежавания от него фризьорски салон. Студиото за красота е в елитния столичен кв. \"Гоце Делчев\".\n\r\nОборудвано е с модерна техника, а клиенти са му са доста богаташи от района, обясняват съседи. По думите им пред салона почти всеки ден спират лъскави джипове на \"добре облечени\" бизнесмени. Яките мъжаги влизат вътре и покрай разкрасяването са се сдобивали с оръжие или менте документи според нуждите си, подозират разследващи.\r\nЗа голяма част от автоматите \"Калашников\", оборудвани с модерни заглушители като на баретите, се предполага, че са изнасяни в чужбина. От ГДБОП са категорични, че единственото възможно предназначение на подобни оръжия е тероризъм. Дали контактите с чуждите главорези са правени лично от Хабиб тепърва ще се проверява.\n\r\nСпецченгета припомнят, че арабинът има богата криминална биография. Твърди се, че службите са засичали негови контакти с подозрителни хора от Близкия изток. Наред с това Билял Хабиб има и множество присъди за дейности, по които и в момента е обвиняем, разкриха магистрати.\n\r\nПоследното му наказание е от 2015 г. Тогава Хабиб е осъден на една години затвор от специализирания съд заради търговия с подправени документи. Авер на арабинът е обявеният от МВР за топфалшификатор търновец Мирослав Танков. В подземния свят Танков е известен и с прякора си Миро Алибабата по името на една от полицейските операции срещу него.\n\r\nСпоред обвинителния акт групата търговци на ментета е ръководена от Хабиб. Действали са от юни 2013 г. до залавянето си в края на същата година. При разбиването на бандата антимафиотите от ГДБОП изземват множество фалшиви лични карти, задгранични паспорти, дипломи за завършено образование и идентификационни документи на чужденци, пребиваващи у нас. Събраната информация показва, че ментетата се изготвят от Танков, а за пласирането отговаря Хабиб. Щабът на групата се помещава във фризьорския салон, спомнят си магистрати. По думите им по това време в студиото за красота работа съпругата на Хабиб Дарила. Заради участието на младата дама в срещите с клиенти тя също се сдобива с обвинение.\r\nДве години след операцията делото приключва със споразумение в спецсъда. Тримата обвиняеми признават вината си в замяна на по-ниски присъди. Така единственият пратен на топло е тарторът Билял Хабиб. Съпругата му Дариела и топфалшификаторът Мирослав Танков се отървават с пробация и глоба от по няколко хиляди лева.\n\r\nЗа постоянно в ареста остава и столичният адвокат Ивайло Попов, свързан с другата разбита банда търговци на оръжие. При обиск в гараж в квартал \"Гео Милев\", нает от юриста, спецченгетата откриха стотици автомати, картечници, пушки помпи, цеви за оръжие, запалки за гранатомет и сандъци с патрони.\n\r\nЗа разлика от Хабиб Ивайло Попов не си прави труда да изнася оръжията на части от завод \"Арсенал\". Вместо това юристът чрез фирми на роднини внася легално пушкалата. По документи автоматичните оръжия се водят недействащи и са предназначени за продажба на колекционери. В действителност автоматите са си напълно действащи и се пласират на черния пазар. Подобна схема, ръководена от Попов, е разбита от ГДБОП и през ноември 2016 г. Тогава антимафиотите откриват 50 картечни пистолета \"Узи\", внесени по същата схема. Заради нелегалното оръжие адвокатът е осъден на три години затвор на първа инстанция, но остава на свобода до края на делото.", "date": "2018.12.14", "title": "И дилърът на калашниците е... фризьор от София – арабинът Билял Хабиб"}
{"url": "https://www.dnes.bg/stranata/2018/12/14/po-koleda-stavat-chudesa-20-godishen-mladej-prebori-raka.396485", "text": "В навечерието на един от  най-светлите празници – Коледа, за едно семейство от Добрич той ще бъде  най-щастливият от две години насам. 20-годишният Божидар Славов –  момчето, който помоли за финансова подкрепа за  лечение на страшна диагноза – злокачествен тумор в синусите, поставена  от български лекари, вече е напълно здрав.\r\nЩастливият край сложиха проф. Назъм Коркут и д-р Алпер Юздилек от клиниката \"Аджъбадем Маслак\" в Истанбул.\r\nСамо преди дни Божидар бе на контролен преглед в Турция. \"Професорът  му казал: \"Перфектен си! Ще се видим след две години\", казва щастливата  майка на младежа Веселина Славова.\r\n\"Прегледът бе на 28 ноември. До днес се чудех дали да споделя с  приятелите си радостната новина. Но реших да я кажа заради всички хора,  които помогнаха и се интересуват как е синът ми. Така че, добри хора,  отново Ви благодарим, че подадохте ръка на Божко, да му се сбъдне  мечтата да е здрав и днес да бъде сред нас\", казва майката пред \"Монитор\".\r\n                    \n                    \n                Кошмарът за семейството започва през август 2016 г., когато на  Божидар е поставена диагноза\" хемангиоперицитом на максиларния синус\".  Това е тумор на синусите и е изключително рядко заболяване. Във Варна  отказват да оперират момчето и насочват Славови към светилото в тази  област – проф. Иван Ценев в УМБАЛ \"Царица Йоана\" в София. Професорът  отсича, че туморът е злокачествен и прави операция.\r\nТуморът е отстранен, но се появява отново. След 3 месеца момчето е оперирано за втори път в същата софийска  болница – операцията беше 4 часа, спомня си майката. Тъй като туморът е  злокачествен, според медиците трябва да бъде извършена лъчетерапия. Тук  се намесва сестрата на Божидар – Гергана, която търси помощ от клиниката  в Турция. Родителите решават процедурите да бъдат направени в \"Аджъбадем Маслак\".\r\nНазначени са 30 процедури, но необходимите средства са непосилни за  семейството. Съучениците на Божидар, който вече е абитуриент във  Финансово-стопанска гимназия \"Васил Левски\" в Добрич, правят група въвFacebook  \"Да помогнем на Божидар. Ръка, която дава, не обеднява\" и  отправят апел за помощ. Основните инициатори са четирима от най-верните  приятели на Божидар – Наталия Лефтерова, Николета Миленова, Александър  Марев и Момчил Колев.\r\nПодетата кампания се разраства и в нея се включват  много добричлии. Един от дарителите е отец Сионий – игумен на  Троянския манастир, който дари 1100 лева, а след операцията на Божидар в  Турция лично го покани да му гостува в манастира.\r\nВ крайна сметка са събрани 60 000 лева като 40 000 от тях – от края на февруари до края на март 2017 година.  Божидар вече е в клиниката в Истанбул, за да му бъде направена  лъчетерапия. Професорът го преглежда и установява, че туморът – с  големина 7.5 на 3.5 сантиметра, въобще не е отстранен от българските  лекари и си стои. И още – заболяването на Божидар не е злокачествено, а  доброкачествено. Тъй като младежът вече е пълнолетен, сам трябва да  вземе решение дали да се подложи на операция. Той сам реши и каза \"да\",  разказва майка му.\r\nМного скоро след това кошмарът за семейството приключва. Божидар е  опериран успешно и не са нужни никакви последващи процедури. В  продължение на седмица младежът и баща му, който го придружава в Турция,  са в дома на българската изселничка Айтен.\r\n\"Изключително сме благодарни на тази жена, защото тя сама предложи да  ги приюти, грижеше се изцяло за тях през цялото време\", спомня си  Веселина. След щастливата развръзка Божидар дарява 3700 лева от набраните средства за неговото лечение на две деца и жена на 40 години.\r\nСледва абитуриентски бал, кандидатстване. В момента Божидар Славов е  студент във втори курс в специалност \"Телекомуникации\" в Техническия  университет в София. В столицата е и по-голямата му сестра Гергана,  която работи като счетоводител. Първоначално след операцията момчето  ходи на прегледи в Турция на всеки три месеца, след това – на година.  Следващият преглед ще е чак след две години.\r\nНа Коледа се събираме всички – с децата, идват моите родители, сестра  ми, техните деца, ставаме около 20 души. Спазваме всички традиции,  разказва Веселина Славова и допълва, че тазгодишното Рождество Христово  ще е най-щастливо за всички.\r\n", "date": "2018.12.14", "title": "По Коледа стават чудеса: 20-годишен младеж пребори рака"}
{"url": "https://www.dnes.bg/stranata/2018/12/14/bez-sleda-ot-todor-nikolov-izdirvaneto-prodyljava.396484", "text": "Продължава издирването на началника на КАТ - Казанлък. \r\nИнформацията за изчезването на Тодор Николов беше разпространена вчера.\n\r\nЛипсва и личният му автомобил, трите му мобилни телефона били изключени. \r\nМъжът е разведен и в момента живеел със сестра си в Бузовград.\r\nВоди се в неизвестност от 16.00 часа на 12 декември. \r\nЗа момента няма данни за престъпление, обясниха източници от МВР. Работата по случая продължава.\r\n ", "date": "2018.12.14", "title": "Без следа от Тодор Николов. Издирването продължава"}
{"url": "https://www.dnes.bg/snimka-na-denia/2018/12/14/slabi-prevaliavaniia-a-ot-nedelia-shte-natrupa-sniag.396479", "text": "През следващото денонощие облачността ще е значителна. През нощта в западните райони на страната, а утре и в източните ще има слаби валежи. В Западна и Централна Северна България преваляванията ще са предимно от сняг, в Югозападна - от дъжд и от сняг, в останалите райони - от дъжд.\r\nЩе духа слаб, в Дунавската равнина до умерен вятър от изток-североизток. Минималните температури ще са между минус 5 и 0 градуса, максималните - между 2 и 7 градуса, сочи  на НИМХ.\r\nПо Черноморието ще е предимно облачно, привечер ще има слаби валежи от дъжд. Ще духа слаб до умерен вятър по северното крайбрежие от североизток, по южното - от югоизток. Максималните температури ще са между 6 и 9 градуса. Температурата на морската вода е 8-9. Вълнението на морето ще е 1-2 бала.\r\n                \n                Над планините ще е предимно облачно. На много места ще има слаби валежи от сняг, под около 1200 метра - от дъжд. Ще духа умерен до силен вятър от запад-югозапад. Максималната температура на височина 1200 метра ще е около 2, на 2000 метра - около минус 3 градуса.\r\nПрез почивните дни ще преобладава облачно време. В събота превалявания ще има на малко места и ще са слаби. В крайните северозападни райони, където ще е почти тихо и с температури близки до 0 градуса, ще превалява сняг, в останалата част от страната, където ще духа слаб до умерен вятър от юг-югоизток, ще се затопли и преваляванията ще са от дъжд.\r\nВ неделя валежите ще са на много места в страната, повишава се и вероятността за по-съществени количества. От северозапад ще започне да нахлува студен въздух и до вечерта в Западна и Централна България дъждът ще премине в сняг. В Източна България, където през по-голямата част от деня вятърът ще остане умерен до силен, южен, температурите ще са високи и ще вали дъжд.", "date": "2018.12.14", "title": "Слаби превалявания, а от неделя ще натрупа сняг"}
{"url": "https://www.dnes.bg/eu/2018/12/14/napadateliat-ot-strasburg-boec-na-isliamska-dyrjava.396483", "text": "Радикалната групировка \"Ислямска държава\" заяви в сайта си Амак, че мъжът, който уби трима души в Страсбург преди да бъде застрелян от полицията, е бил неин боец, но не даде доказателство в подкрепа на това твърдение, предадоха Ройтерс и Франс прес.\n\n\r\nИД твърди, че 29-годишният Шериф Шекат е извършил нападението над Коледния базар в Страсбург \"в отговор на призиви да бъдат атакувани граждани на страните от коалицията\", която воюва срещу ИД в Сирия и Ирак, предаде БТА.\r\nСпоред свидетели Шекат е викал \"Аллах акбар\" (\"Бог е най-великият\" на арабски), когато нападнал с огнестрелно оръжие и нож минувачи в коледния базар.", "date": "2018.12.14", "title": "Нападателят от Страсбург – боец на \"Ислямска държава\""}
{"url": "https://www.dnes.bg/akoshtete-vqrvaite/2018/12/14/vtoriiat-brak-e-po-shtastliv-vijte-zashto.396455", "text": "Любов, бяла рокля, но неоправдани очаквания... Първият брак невинаги продължава дълго и хармонично. От друга страна вторите бракове могат да бъдат нова възможност партньорите да намерят споделеност и щастие. Защо вторите съюзи често са по-успешни от първите?\r\n\r\nВторите бракове се радват на ползата от опита. Разбира се, този съюз има своя период на приспособяване на партньорите. Но тези, за които това е втори опит, обикновено знаят какво работи и какво не, включително кога има смисъл да спорят, как разногласията да не се превърнат в по-голям проблем. Комуникацията им е по-ефективна и разрешават по-ефективно проблемите си. С всички тези фактори, вторият брак е истинска рецепта за успех.\r\n                    \n                    \n                \r\nКраят на първия брак обикновено носи болка, разочарования. Всеки преживява този край с различна продължителност, по различен начин. Не започваме нова връзка, ако вече не сме загърбили разочарованието. Но времето между двата брака може да бъде ценно по отношение на това човек да опознае себе си по-добре, да определи своите нужди, ценности, да развие себе си като личност, да направи някои отлагани промени. Вторият брак често е по-щастлив, защото хората са се научили да не повтарят миналите си грешки.\r\n", "date": "2018.12.14", "title": "Вторият брак е по-щастлив? Вижте защо! "}
{"url": "https://www.dnes.bg/eu/2018/12/14/ima-teroristi-v-evropa-sami-gi-pusnahme.396482", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След терора в Страсбург - нападателят бе убит. Жертвите на стрелбата са три, сред които 60-годишен мъж от Страсбург, както и 45-годишен турист от Тайланд. Ранените са 14 души, много от които са в тежко състояние.\n\n\n\r\n\"Тези хора идват в Европа, защото ги допускаме. Не може да настъпваш 100 пъти една и съща мотика и да не се поучиш от законите на физиката! Заявки, декларации и накрая какво от това?\", коментира в студиото на \"Денят ON AIR\" общинският съветник от ВМРО Карлос Контрера.\n\r\nВ цяла Франция е въведена най-високата степен на опасност от нова терористична атака.\r\n                    \n                    \n                \"Непрестанно чуваме какви мерки трябва да бъдат взети. Липсата на политическа воля е причината, поради която обаче те не се изпълняват. Всеки, който се обяви за въвеждането на по-радикални мерки бива наричан ислямофоб, расист, нацист и т.н.\", допълни още Контрера.\n\r\nПред  той отсече, че не е никак сериозно Европейският парламент, докато скърби за жертвите след атаката, да се занимава и с темата за расизма.\n\r\n ", "date": "2018.12.14", "title": "Има терористи в Европа. Сами ги пуснахме!"}
{"url": "https://www.dnes.bg/index/2018/12/14/receptata-dnes-keks-s-iabylki-orehi-i-limecovo-brashno.396456", "text": "\r\n3-4 яйца\r\n2 с.л. олио\r\n1 ч.ч. кафява захар\r\n1 ч.ч. кисело мляко + 1/2 с.л. сода за хляб\r\n2 ч.ч. брашно от лимец\r\n1 бакпулвер\r\n1 ванилия\r\n1 ч.ч. смлени орехи\r\n1 пакетче канела\r\nнастъргана кора от лимон\r\nябълки (може и дюли)\r\n\r\nСместа се разбърква с миксер и половината се изсипва в тава/форма за кекс или електрическа тенджера. Нареждат се нарязаните и обелени ябълки и отгоре се изсипва останалата смес. Пече се около 30 минути в предварително загрята фурна на 180 градуса. Поръсва се с пудра захар.\r\nПо ваше желание може да замените ябълките в рецептата с дюли.\r\n", "date": "2018.12.14", "title": "Рецептата Dnes: Кекс с ябълки, орехи и лимецово брашно "}
{"url": "https://www.dnes.bg/eu/2018/12/14/medii-v-london-mei-v-mnogo-tejko-polojenie.396486", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Британският премиер Тереза Мей пристигна в Брюксел, след като снощи спечели организирания вътрешнопартиен вот на недоверие. Въпреки победата обаче над една трета от собствените ѝ съпартийци гласуваха срещу нея.\n\r\nЗаглавията на британската преса са красноречиви – Тереза Мей е в изключително тежко положение.\n\n\n\n\r\nТя спечели вота на недоверие, но срещу нея гласуваха 117 депутати от консервативната партия. Резултат, който не помага за повишаване на общественото доверие в премиера, предаде .\n                    \n                    \n                \r\nСпоред анализаторите шансовете Мей да убеди парламента да приеме сделката за Brexit са минимални. Това кара някои поддръжници на оставането в Европейския съюз да се надяват.\n\r\nА днес Тереза Мей потвърди вчерашното си обещание – остава лидер на своята партия, но само до края на мандата си като премиер.\n\r\nЗа изборите през 2022 година друг ще поеме управлението на консерваторите.\n\r\n\r\n ", "date": "2018.12.14", "title": "Медии в Лондон: Мей – в много тежко положение!"}
{"url": "https://www.dnes.bg/health/2018/12/14/9-ploda-podhodiashti-za-dieta.396451", "text": "Когато става дума за отслабване, едни от най-големите врагове на тънката талия, са калориите. Когато приемаме повече, отколкото изразходваме, математиката е проста. Важно е обаче не само колко, но и какви калории приемаме с храната. Много видове диети за отслабване демонизират въглехидратите, заради което някои хора са склонни погрешно да премахнат от менюто си полезни храни, съдържащи въглехидрати.\r\nОнова, което трябва да се изреже от диетата, са захарите. Те обаче се съдържат и в плодовете. Някои плодове са известни с богатото си наличие на фруктова захар, заради което биват изключвани от диетичните режими.\r\nНо това не означава, че всички плодове трябва да бъдат пренебрегвани, напротив.\r\n                    \n                    \n                Ето 10 плода, които са много подходящи за включване в диети, защото съдържат много малки количества плодови захари.\r\nПовече вижте в следващите редове.  \r\n\r\n100 грама лайм съдържа едва 1,7 грама захари. Съдържанието на жълтите лимони е сходно.\r\n\r\nВ 100 грама грейпфрут се съдържат около 6,9 грама захари.\r\n\r\nВ 100 грама сини сливи се съдържат малко повече захари – почти 10 грама. Можете да изядете 1 и ½ сливи, за да се вместите в допустимата стойност.\r\n\r\nВ 100 грама авокадо или приблизително ¾ чаша се съдържат само 3 грама захари. \r\n", "date": "2018.12.14", "title": "9 плода, подходящи за диета"}
{"url": "https://www.dnes.bg/stranata/2018/12/14/evrostat-nishtojen-procent-bylgari-nad-65-g-se-vaksinirat.396489", "text": "Едва около 2 процента от българите над 65-годишна възраст са се ваксинирали срещу грип през 2016 г., показват данни от анализ на Евростат за нагласите на европейците да вземат превантивни мерки срещу коварните грипни заболявания през въпросния период. Средният показател на европейците в тази възрастова категория, които са взели предпазни мерки срещу грипа, е бил 43 на сто.\r\nВ анализа се отчита също, че страната ни е регистрирала в същото време най-висок дял на лицата, лекувани от респираторни заболявания през 2016 г. - близо 3 000 на 100 хиляди души население, при най-ниски показатели за Португалия и Гърция - по около 500 случая на 100 хиляди души.\r\nПак според данните на Евростат - у нас през 2016 г. от болести на дихателната система са починали близо 4 500 души, което е около 4 на сто от общата смъртност в страната /107 хиляди души/.\r\n                    \n                    \n                Най-висок дял починали възрастни хора у нас вследствие на дихателни заболявания са били именно хората на възраст 65 плюс - 244 души на 100 хиляди души население. За хората под 65-годишна възраст данните са в пъти по-малко - 16 починали от болести на дихателната система на 100 хиляди души население.\r\nСпоред последни актуални данни на Националния център по обществено здраве и анализи /НЦОЗА/ тенденцията българите да не се ваксинират срещу грип върви изцяло в негативен план - само за първите шест месеца на тази година у нас са се ваксинирали срещу грип едва около 1000 души. Ако се приеме, че тази тенденция ще се запази до края на годината, то броят на ваксиниралите се българи срещу грип би паднал до 0,02 процента, което е изключително негативно явление.\n\r\nНай-много възрастни европейци над 65 години, които са се ваксинирали срещу грип през 2016 г. е отчетен във Великобритания - 70 процента, показват данните от анализа на Евростат. Следват: Холандия - 68 на сто, Италия и Германия - 60 на сто, Белгия, Испания и Ирландия - 58 на сто и др.\r\nНай-нисък дял на хората, които са взели предпазни мерки срещу грипа с ваксини, е регистриран в България - 2 процента, Латвия, Естония и Гърция - по около 4 процента и др, предаде БТА.\r\nПри съседите ни ситуацията с ваксини срещу грип при възрастните е следната: в Македония - 6 процента, в Турция - 7 процента, в Румъния - 8 процента и в Сърбия - 11 процента от хората над 65 години са се ваксинирали срещу грип.\r\nСамо в ЕС през 2016 г. от болести на дихателната система са починали повече от 440 хиляди души, което е около 8 на сто от общата смъртност в държавите-членки.\r\nВъзрастните хора над 65-годишна възраст, които са починали от заболявания на дихателната система са били малко над 400 души на 100 хиляди души население в ЕС, отчита Евростат. Повечето хора, които умират от грип, са били на 65 и повече години и са били изправени пред усложнения въз основа на хронични заболявания като сърдечно-съдови заболявания или хронични белодробни заболявания. По време на епидемията от грип може да има значителни разходи за националните здравни услуги, които са свързани както с грижите за болните и за бизнеса като цяло, така и със загубено производство в резултат на изтеклото време, отчита Евростат.\r\nСпоред данните на европейската статистика само през 2016 г. в целия ЕС са били регистрирани близо 50 милиона броя дни прекарани в болнични вследствие на респираторни заболявания на дихателната система. Най-голям е бил броят на регистрираните болнични по този показател в Германия - около 20 на сто от общия брой болнични за ЕС, отчита Евростат.", "date": "2018.12.14", "title": "Евростат: Нищожен процент българи над 65 г. се ваксинират"}
{"url": "https://www.dnes.bg/za-da-se-razbirame/2018/12/14/4-te-stypki-s-koito-moje-da-bydete-po-shtastlivi.396453", "text": "Животът може да е хубав и лош едновременно. Той има своите тъмни и светли страни, които непрекъснато се редуват, а понякога съществуват в една обща неразделна и едновременна действителност.\r\nКолкото и трудности да ви поднася съдбата, на каквито и изпитания да ви подлага е важно да не се поддавате на негативните мисли. Гледайте на живота като на низ от приятни преживявания, които предстоят, независимо дали в момента нещата не вървят по вашия план.\r\nА междувременно се опитайте да направите живота си по-щастлив с тези прости стъпки. Те ще ви помогнат да погледнете и почувствате по-осезателно неговата положителна страна.\r\n\r\n                    \n                    \n                Вероятно не сте се замисляли, но реакциите и мислите ни до голяма степен контролират нашите навици, онова, което ни се случва на практика. За да промените случващото се в положителна посока, променете нагласата си.\r\nНапример, когато сутринта рано будилникът ви звънне не ставайте с мисълта, че светът е свършил, защото отново е понеделник, по дяволите. Вместо това станете, усмихнете се, отместете завесите и дайте път на светлината. Помислете си, че е дошъл нов прекрасен ден, в който ще ви се случат още повече прекрасни неща именно защото сте станали толкова рано и ще имате повече време да им се насладите.\r\nВсичко е до програмиране на съзнанието. А след това Вселената приема тези позитивни вибрации и отвръща със същото.\r\n\r\nКогато говорите с някого, слушате телевизия или радио, ставате свидетел на нечий разговор или дори се карате с някого, опитайте се да запомните само хубавите, положителни думи, които ухото ви долавя. Запомнете поне 3 и си ги повторете.\r\n", "date": "2018.12.14", "title": "4-те стъпки, с които може да бъдете по-щастливи "}
{"url": "https://www.dnes.bg/eu/2018/12/14/evrosyiuzyt-chu-mei-no-vtvyrdi-tona-za-brexit.396490", "text": "Европейските лидери отказаха да оттеглят предпазния механизъм за ирландската граница, за което настояват депутати в британския парламент, като условие да ратифицират споразумението за напускане на ЕС.\r\n\"Този механизъм ни е нужен, защото ако най-късно до края на 2021 г няма споразумение за бъдещите отношения, трябва да имаме с какво да гарантираме стабилността на Ирландия\", заяви холандският премиер Марк Рюте.\r\nМеханизмът предвижда до намиране на друго решение, Северна Ирландия, която е част от Обединеното кралство, да остане в европейския общ пазар и митническия съюз и след като останалите части от Великобритания излязат от тях.\n\n\n\r\n                    \n                    \n                \"Ирландският предпазен механизъм цели избягването на твърда граница на остров Ирландия и запазването целостта на общия пазар. ЕС е твърдо решен да работи за бързо постигане на алтернативно споразумение до края на 2020 г, така че той да не бъде задействан, а ако бъде - да го прилага временно, само докато е необходимо\", заяви след срещата в Брюксел предедателят на Европейския съвет Доналд Туск.\r\nМеханизмът ще се задейства след изтичането на преходния период в края на 2020 г. Дотогава, ако сделката за развода бъде ратифицирана от британския и Европейския парламент, Великобритания ще продължи да прилага сегашните правила и без да е член на Съюза.\r\nЛидерите на 27-те отказаха да отварят отново преговорите с Лондон, макар председателят на Европейската комисия Жан-Клод Юнкер да продължи да настоява, че допълнителни обяснения могат да бъдат дадени.\r\n\"За това обаче трябва да знаем какво иска Обединеното кралство”, каза той, определяйки дебата в британския парламент като \"неясен и неточен\".\r\n\"Оставам с неприятното впечатление, че Великобритания смята, че ЕС трябва да предлага решения. Обединеното кралство напуска ЕС и е по-скоро работа британското правителство да ни каже какво иска\", заяви Юнкер, който носеше връзка в ирландско зелено.\r\nСпоред холандския премиер Рюте \"многобройните британски червени линии\" са причина споразумението за раздялата да не може да се предоговаря, тъй като е било единственото възможно. Европейският съвет го одобри на 25 ноември, дни след като британското правителство му даде зелена светлина.\r\nСлед разговора между Тереза Мей и евролидерите, който продължи около час от проекта на заключенията на Съвета отпадна параграфът, с който ЕС обещава да разгледа възможността да даде допълнителни гаранции, ако се налага. Затова пък ЕС изрази готовност, ако споразумението бъде ратифицирано от Лондон, да започне веднага преговори за отношенията с Великобритания, след като тя напусне Съюза.\r\nМеждувременно ЕС призова страните членки да засилят подготовката за Brexit без правила. Европейската комисия ще публикува в сряда “полезна информация” за бизнеса и гражданите за последствията от автоматичното прекъсване на действието на цялото европейско законодателство спрямо Великобритания. При липса на сделка за раздялата, то ще настъпи в полунощ на 29 март и ще засегне над 700 регламента, включително правилата за общия пазар, митническия съюз и свободното движение.", "date": "2018.12.14", "title": "Евросъюзът чу Мей, но втвърди тона за Brexit "}
{"url": "https://www.dnes.bg/stranata/2018/12/14/tyrsi-se-shefyt-na-kat-kazanlyk-sys-syrdechni-problemi.396494", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолицията продължава да издирва началника на КАТ – Казанлък Тодор Николов. Той е в неизвестност от сряда следобед. Следите му се губят от 16 часа, когато последно е говорено с него. \r\nТодор Николов има три телефона, но и трите са изключени. Няма го и личният му автомобил. Липсва и служебното оръжие \"Макаров\" на полицая.\n\n\r\nТодор Николов е в системата на КАТ от 2005 г. Постъпва като офицер, от две години и половина е началник на сектора в Казанлък. Всички го описват като изключително съвестен и добър човек.\r\n\"Ръководството на дирекция е изключително притеснено от факта, че повече от 40 часа липсва информация за местонахождението на колегата. Разпоредил съм в районно управление Казанлък да бъде сформиран оперативен щаб, който да планира, организира и проведе издирвателни мероприятия. Към настоящия момент няма положителен резултат\", обясни в \"България сутрин\" директорът на областната дирекция на МВР Георги Хаджийски.\r\n                    \n                    \n                Той допълни, че полицаите са обходили всички маршрути, за които има данни, че могат да бъдат посетени от Тодор Николов. Проведени са и разговори с близте му и други хора от обкръжението му, но не са установени индикации за промяна в поведението на изчезналия през последните 2-3 седмици. \r\nОт друга страна, негови колеги споделиха, че са усетили промяна в поведението му, но тя не е била свързана със служебните му задължения.\r\n\"Промяната в поведението му е свързана със здравословни причини. Лично той ми е казвал, че има сърдечни проблеми и му предстоят по-сериозни прегледи и съответно лечение\", обясни пред  началникът на районното управление.\r\nДнес предстои да бъдат проведени допълнителни издирвателни мероприятия, като ще бъдат проверени всички камери на входовете и изходите на град Казанлък.", "date": "2018.12.14", "title": "Търси се: Шефът на КАТ- Казанлък – със сърдечни проблеми!?"}
{"url": "https://www.dnes.bg/sofia/2018/12/14/sniag-slabo-prehvyrcha-v-sofiia-170-snegorini-go-debnat.396497", "text": "Столичната община съобщи, че заради валежите от сняг се изпълняват обработки със смеси срещу заледяване.\r\nНад 170 снегопочистващи машини са на терен, обработват се улици и булеварди, по които се движи обществения транспорт, опасни и стръмни участъци, както и общински пътища.\r\nВ момента продължават обработки в районите \"Люлин\", \"Красна поляна\", \"Овча купел\", \"Сердика\", \"Илинден\", \"Надежда\" и други. Обработки са направени и по трасето на Южната дъга на Околовръстен път.\r\nОпесъчаване е извършено по планинските пътища на Витоша: Бояна – Златни мостове и Драгалевци – Алеко.\r\nКъм момента градският транспорт се движи по всичките си обичайни маршрути.\r\nОбщината призовава шофьорите да използват автомобилите си, оборудвани за движение при зимни условия, както и да карат внимателно, със съобразена скорост.", "date": "2018.12.14", "title": "Сняг слабо прехвърча в София – 170 снегорини го дебнат"}
{"url": "https://www.dnes.bg/akoshtete-vqrvaite/2018/12/14/prystenyt-beglec-godejyt-iztyrkulen-v-shahta-i-hepiend.396495", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна романтична история с продължение - предложение за брак в ефира на шоуто на Елън Дедженеръс. \r\nДо изненадата се стига след като двойка губи годежния пръстен в шахта на Тайм Скуеър в Ню Йорк. \r\n\n\r\nВ началото на месеца клип с романтично предложение за брак стана хит в социалните мрежи. Докато се готви за него, Джон Дренън изтърва годежния пръстен в шахта на Тайм Скуеър, разказва . \r\nНа записите от охранителни камери ясно се вижда как мъжът ляга на земята и започва да наднича през решетките. А докато той търси бижуто половинката му казва заветното: \"Да\".\r\n                    \n                    \n                Няколко дни по-късно приказната история на Джон и годеницата му има продължение. И то не къде да е, а в шоуто на Елън Дедженеръс.\r\nПолицаи от Ню Йорк извадили пръстена от шахтата и си поставили за цел да намерят мъжа и жената, за да ги зарадват. \r\nА изненадата е пълна, когато двама униформени влизат в студиото и поднасят бижуто. \r\nДжон за втори път коленичи пред своята любима, този път пред огромна аудитория. И отговорът отново е \"Да\". А двойката получи чек за 10 000 долара за сватбата си.", "date": "2018.12.14", "title": "Пръстенът – беглец! Годежът изтъркулен в шахта и... хепиенд"}
{"url": "https://www.dnes.bg/balkani/2018/12/14/219-voinici-da-se-zaloviat-nezabavno-turski-syd-tyrsi-giulenisti.396501", "text": "Турски прокурори разпоредиха задържането на 219 войници заради предполагаеми връзки с живеещия в САЩ мюсюлмански духовник Фетхуллах Гюлен, обвинен в организирането на неуспешния преврат през 2016 г, съобщава агенция Reuters.\n\n\r\nПолицията е извършила редица акции срещу предполагаеми поддръжници на проповедника след опита за преврат през юли 2016 г., в който бяха убити 250 души. Фетхуллах Гюлен отрича да е замесен. \r\nПрезидентът Реджеп Тайип Ердоган заяви, че Турция ще предприеме нови инициативи в чужбина, за да се насочи към финансирането на привържениците на Гюлен.", "date": "2018.12.14", "title": "219 войници да се заловят, незабавно! Турски съд търси гюленисти "}
{"url": "https://www.dnes.bg/balkani/2018/12/14/kosovo-ne-se-otkazva-pravi-svoia-redovna-armiia.396493", "text": "Косово пристъпва към изграждане на своя редовна армия с предвиденото днес гласуване в парламента на проектозакон за превръщане на наброяващите четири хиляди души Косовски сили за сигурност в по-голяма лековъоръжена армия, информира Асошиейтед прес.\n\r\nНовата армия на Косово ще има годишен бюджет от 98 милиона евро, 5000 войници, въоръжени с леко пехотно оръжие, и 3000 резервисти. Косовски официални представители заявиха, че тя ще отговаря за реакцията при кризи и операции за гражданска защита - това, което настоящите паравоенни сили по същество правят.\n\r\nСърбия, която не признава независимостта на Косово, заяви, че основната цел на планираната армия ще бъде да завземе и прочисти етнически северната част на Косово, в която преобладава сръбското население. Официални представители в Прищина отричат това.\n                    \n                    \n                \r\nРезолюция на Съвета за сигурност на ООН от 1999 г. определя, че Косово е под ръководството на Временната административна мисия на ООН в Косово, а сигурността се осигурява от водените от НАТО миротворци. НАТО и САЩ помогнаха за обучението на настоящите Косовски сили за сигурност.\n\n\r\nСАЩ подкрепят сформирането на нова армия чрез продължителен процес, който да осигури мултиетническо участие и който трябва да започне с промяна на конституцията на страната, която не споменава за армия. Това обаче ще изисква подкрепата на етническите сръбски депутати, които категорично се противопоставят на този ход.\n\r\nГенералният секретар на НАТО Йенс Столтенберг заяви, че планът на Косово за армия е \"ненавременен, противоречи на съветите на редица натовски съюзници и може да има негативни отражения върху перспективите на Косово\" за присъединяване към Алианса и към ЕС.\n\r\nСръбският президент Александър Вучич окачестви решението на Прищина като \"провокация\" и заяви, че то вреди на стабилността на балканския регион. \n\r\nПредупреждавайки миналата седмица за потенциална военна намеса, сръбският премиер Ана Бърнабич заяви, че се надява, че \"няма да ни се наложи никога да използваме армията си\", но това е \"в момента една от възможностите на масата\".\n\r\nСърбия има много по-силна армия, около 30 000 професионални войници в сравнение с петте хиляди на новата косовска армия. Неотдавна Русия оборудва Сърбия с изтребители и танкове, но бомбардировките от 1999 г. опустошиха военната мощ на страната, която остава незначителна в сравнение с тази на НАТО, пише БТА.\n\r\nОблечен с военно яке, президентът на Косово Хашим Тачи посети вчера казарми близо до Прищина, за да увери всички общности в Косово и особено сръбската, че бъдещата армия на Косово ще продължи да им служи без каквито и да било етнически различия.\n\r\nКомандващият Косовските сили за сигурност генерал-лейтенант Рахман Рама изтъкна, че никой не трябва да се страхува от новата армия на Косово. \"Нашата основна цел е да създадем сили, които ще бъдат мултиетнически, всеобхватни и които ще служат на всички граждани без разлика\", заяви Рама пред Асошиейтед прес.\n\r\n ", "date": "2018.12.14", "title": "Косово не се отказва – прави своя редовна армия"}
{"url": "https://www.dnes.bg/politika/2018/12/14/podigrava-li-se-mvr-s-koledniia-bonus-za-policaite.396496", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКоректни ли са управляващите в обещанието си за увеличение на заплатите на служителите в МВР? Къде се губят едни 16 милиона лв. от общо 100 милиона лв., дадени от властта и защо полицаите ще получат по 100 лв. Коледни бонуси, вместо по 385 лв., по техни сметки? \n\n\n\r\n\"Полицаите биват изкарвани като хора, които говорят само за пари. Но това не е така. Ние говорим за изпълнение на обещание на премиера Бойко Борисов още в началото на годината. Много интересно, че вчера се навършиха 10 години от първия ни протест, провокиран от унизително отношение. Коледният ни бонус от 100 лева е и оценка за свършената ни работа през годината. Това е много, много ниска оценка. Господин Борисов оцени нашите усилия и се постигна добър резултат с него, когато разговаряхме. Тогава ние изразихме съмнение, че властта може да изпълни договорените условия. Оказахме се прави. Бяха ни обещани 100 милиона, но 16 от тях липсват\", отбеляза зам.-председателят на синдиката на МВР Илия Кузманов.\r\n                    \n                    \n                Той заяви пред репортера на , че формално не могат да откажат тези пари, но са решили да ги съберат и да ги дарят за благотворителна кауза, която ще стане ясна в началото на следващата година.\r\nВчера синдикатите дадоха ултиматум на властта, с питане как се харчат парите за МВР. \r\nМинистър Младен Маринов им отговори, че коледните бонуси ще са 100 лева, тъй като за повече няма пари, а очакванията им трябвало да бъдат адекватни.\r\n ", "date": "2018.12.14", "title": "Подиграва ли се МВР с коледния бонус за полицаите?"}
{"url": "https://www.dnes.bg/obshtestvo/2018/12/14/shefyt-na-pirogov-za-kamerite-shte-sme-spokoini.396507", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВидеоконтрол на входа и изхода на инвазивните кардиологии, като мярка срещу фиктивните пациенти – това предлагат от НЗОК.\r\nКакво показа последният анализ за работата на медицинските заведения у нас, наречен индекс на болниците?\n\r\n\"Аз приемам тази мярка като нещо нормално, защото в \"Пирогов\" сега навсякъде има камери. Това е двустранен процес. И медиците, и хората могат да са спокойни, ако се случи някакъв инцидент. Едва ли не се прокрадна идеята, че пациентите ще бъдат гледани постоянно. Но това не е така. Единствено ще се повиши контролът. Не става дума да се вижда лицето на пациента или дори самата манипулация\", поясни изпълнителният директор на УМБАЛСМ \"Н. И. Пирогов\" проф. Асен Балтов.\r\n                    \n                    \n                Той подчерта в \"България сутрин\", че болниците нямат право да показват манипулацията на видео. Единствено тези операции, които ще се изучават, могат да бъдат излъчвани, но само с подпис и съгласие от пациента, допълни той.\r\nПо линия на индекса на болници, проф. Балтов отбеляза, че има ниво на компетентност, което трябва да се спазва.\r\n\"Когато един пациент бива опериран от медици без опит – картинката е различна. Само 9% от болниците могат да извършат абсолютно всички манипулации. Малките болници трябва да осъзнаят, че има граници, в които трябва да се поберат. Не може да искат да правят всичко. Годината беше тежка за \"Пирогов\" и болницата доказа, че работи добре. Ние имаме готовност да дадем работа на колеги, които искат да работят при нас. Детските ни клиники са най-натоварените в цяла София\", изтъкна медикът пред .", "date": "2018.12.14", "title": "Шефът на \"Пирогов\" за камерите: Ще сме спокойни!"}
{"url": "https://www.dnes.bg/usa/2018/12/14/myjyt-na-ivanka-iska-da-e-shef-na-kancelariiata-na-trymp.396492", "text": "Назначаването на зетя и съветник на президента Тръмп Джаред Къшнър за началник на канцеларията на Белия дом е вариант, който в момента се обмисля, съобщиха американски медии, цитирани от Франс прес.\n\r\nПозовавайки се на неназован високопоставен представител на Републиканската партия, близък до изпълнителната власт, сайтът \"Хъфингтън пост\" пише, че 37-годишният Къшнър се е срещнал с президента в сряда за обсъждане на този пост. Тази информация бе публикувана и от телевизия Си Би Ес нюз.\n\r\nСпоред сайта, който уточнява, че е получил потвърждение от други два пожелали анонимност източника, съпругът на дъщерята на Тръмп Иванка увещава тъста си да го назначи за началник на канцеларията му, като изтъква \"работата си по реформата на наказателното правораздаване и самообявената си способност да работи с демократите\".\n                    \n                    \n                \r\n\"Не ми е известно да е обсъждан за този пост, но мисля, че всички тук бихме признали, че той ще се справи чудесно във всяка роля, която президентът избере да му даде\", заяви говорителката на Белия дом Сара Сандърс.\n\r\nВчера Доналд Тръмп съобщи, че обмисля петима възможни кандидати за поста. Според някои източници фаворит е бившият губернатор на Ню Джърси Крис Кристи, отбелязва Ройтерс, цитирана от БТА.", "date": "2018.12.14", "title": "Мъжът на Иванка иска... да е шеф на канцеларията на Тръмп"}
{"url": "https://www.dnes.bg/zvezdi/2018/12/14/noviiat-album-na-avril-lavin-izliza-na-15-fevruari.396500", "text": "Аврил Лавин разкри, че новият ѝ албум, \"Head Above Water\", ще излезе на 15 февруари 2019 г. Канадската певица не е издавала албум от 2013 г., тъй като беше диагностицирана с Лаймска болест и доста време се лекуваше.\r\n \r\n\"Толкова съм развълнувана, че най-накрая мога да споделя с вас, че моят нов албум ще излезе на 15 февруари 2019 г.\", написа изпълнителката на \"The Best Damn Thing\" в Twitter. \r\n \r\nАврил пусна и втора песен от албума, която се нарича \"Tell Me It's Over\" и разказва за края на една връзка. \r\n \r\nПесента \"Head Above Water\", която излезе през есента, пък описва борбата на 34-годишната пънкарка с болестта.\r\n \r\n", "date": "2018.12.14", "title": "Новият албум на Аврил Лавин излиза на 15 февруари"}
{"url": "https://www.dnes.bg/rusia/2018/12/14/es-si-otvori-vratichka-za-novi-sankcii-sreshtu-kremyl.396491", "text": "Европейските лидери си отвориха вратичка за въвеждане на нови санкции срещу Русия, този път заради инцидентите в Азовско море. Те записаха в заключенията от срещата си в четвъртък вечер в Брюксел, че ЕС си запазва правото за нови мерки в подкрепа на засегнатите зони.\r\nЛидерите призоваха Москва да освободи арестуваните украински моряци, задържаните съдове и да не препятства свободното корабоплаване в Керченския пролив. Европейските лидери изразиха \"изключителна загриженост от ескалацията на напрежението и нарушаването на международното право\" в Азовско море.\r\nЕвропейският съвет потвърди, че няма да признае анексията на Крим от Русия и че продължават да го смятат за част от Украйна.\n\r\n                    \n                    \n                Освен това лидерите на 28-те удължиха единодушно с още 6 месеца санкциите за неизпълнението на Минските споразумения за източна Украйна, след като президентът на Франция Еманюел Макрон и германския канцлер Ангела Меркел ги информираха, че Москва продължава да не изпълнява ангажиментите си по тях. Франция и Германия, заедно с Русия и Украйна, са страни по Минските договорености.\r\nПродължаването на санкциите, които бяха въведени през март 2014 г., се прави за осми път, съобщи председателят на Съвета Доналд Туск. Той добави, че напредъкът по изпълнение на споразумението \"е нулев\".\r\nОграниченията предвиждат забрана на някои руски банки и компании да участват на европейските капиталови пазари, вноса и износа на оръжие и стоки с двойна употреба, както достъпа до европейски технологии, особено в енергетиката.\r\nСегашните санкции изтичат на 31 януари 2019 г. Следващият дългосрочен бюджет на ЕС за 2021-2027 г ще бъде приет едва след избора на нов Европейски парламент, се разбраха още лидерите. Те записаха в заключенията си, че това ще стане през есента на 2019 г., когато се очаква да бъде избрана и новата Европейска комисия.\r\nСегашната Комисия представи проекто-сметката за 7-годишното бюджетно планиране през лятото с надежда да получи одобрение до края на годината. Австрийското председателство вече договори по част от бъдещето финансиране, но евроинституциите нямат достатъчно време да се разберат за новите правила преди европейския вот, насрочен за края на май, смятат лидерите.\r\nТе са отклонили призивите на шефа на Еврокомисията Жан-Клод Юнкер за приемане на дългосрочния бюджет преди разпускането на Европарламента. Премиерите на Испания Педро Санчес и на Португалия Антонио Коща са подкрепили Юнкер, че неясното финансиране на ЕС ще ожесточи предизборната кампания, но не са успели да се наложат, съобщиха дипломати.", "date": "2018.12.14", "title": "ЕС си отвори вратичка за нови санкции срещу Кремъл"}
{"url": "https://www.dnes.bg/sofia/2018/12/14/komisiia-v-ns-shte-nishti-shemite-s-bylgarskoto-grajdanstvo.396509", "text": "Временна анкетна комисия в парламента ще нищи схемите в процедурите по придобиване на българско гражданство. Това решение взеха единодушно депутатите.\n\n\n\n\r\nКомисията ще работи в рамките на 3 месеца и ще се състои от 17 члена на пропорционален принцип. Неин председател ще бъде Йордан Цонев от ДПС, а заместник-председател - Тома Биков от ГЕРБ.\n\r\nАнкетната комисия ще има за цел да проучи всички данни и обстоятелства, изнесени в чуждестранни и български медии относно нарушение на процедурите, злоупотреба с власт и корупция при придобиване на българско гражданство от чужди граждани.\n\r\nИнициативата за създаването на комисията идва от ДПС и предложението е внесено още през юни. \n                    \n                    \n                \r\nВ мотивите си от движението се позовават на журналистически разследвания, в които се изнасят данни за злоупотреба с власт и корупция на длъжностни лица и политици, които участват в производството по придобиване на българско гражданство. В публикация на \"Нувел обсерватьор\" е отбелязано, че поне един министър и един вицепремиер националист са замесени в продажбата на българско гражданство, аргументират се вносителите.\n\r\nСпоред ДПС е дълг на парламента са създаде временна комисия, която да провери работата на специализираните органи, които са пряко ангажирани с процедурите по издаване на българско гражданство, тъй като темата е от голямо значение за националната сигурност, пише още в мотивите.\r\n ", "date": "2018.12.14", "title": "Комисия в НС ще нищи схемите с българското гражданство"}
{"url": "https://www.dnes.bg/zvezdi/2018/12/14/djei-lo-edva-pobra-rokliata-si-v-minivan.396503", "text": "Дженифър Лопес събра погледите по време на премиерата на новия филм, в който участва - \"Second Act\", в Ню Йорк. \r\n \r\n49-годишната певица и актриса се появи на събитието с впечатляваща, официална розова рокля, която едва се събра в ... минивана, с който звездата пристигна.\r\n \r\nЕкстравагантната рокля е дело на италианския дизайнер Джамбатиста Вали. Именно заради обемната рокля, Джей Ло е трябвало да пътува с миниван до събитието.\r\n \r\nФеновете коментират, че тя е изглеждала като истинска принцеса от приказките и бонбоненото розово много ѝ отива.\r\n \r\n\r\n ", "date": "2018.12.14", "title": "Джей Ло едва побра роклята си... в миниван"}
{"url": "https://www.dnes.bg/sofia/2018/12/14/118-dushi-noshtuvali-v-krizisniia-centyr-v-sofiia.396510", "text": "118 души са нощували в Центъра за кризисно настаняване на бездомни хора в София, съобщи директорът на центъра Йорданка Темелкова пред \"Фокус\".\r\nПо думите ѝ нощта е преминала спокойно. \r\nС настъпването на най-студените дни и падането на снеговалежи броят на нощуващите в центъра се увеличават, но на този етап няма проблеми с настаняването.", "date": "2018.12.14", "title": "118 души нощували в кризисния център в София"}
{"url": "https://www.dnes.bg/sofia/2018/12/14/pochinala-e-70-godishnata-napadnatata-v-hristo-botev.396518", "text": "Починала е 70-годишната жена, която бе нападнатата от 24-годишен мъж в кв. \"Христо Ботев\", съобщиха от УМБАЛ \"Царица Йоанна – ИСУЛ\".\r\nПрипомняме ви, че снощи 24-годишен младеж нападна с хладно оръжие две жени и 10-годишно дете в столичния квартал \"Христо Ботев\".\n\r\nИнцидентът стана към 19 часа. Младежът атакувал жените след конфликт, след което се бе барикадирал в дома си.\r\nТой бил в истерична криза, но полицаите успели да го изведат. Задържан е в Първо РУ.", "date": "2018.12.14", "title": "Починала е 70-годишната, нападнатата в \"Христо Ботев\" "}
{"url": "https://www.dnes.bg/politika/2018/12/14/horeishio-li-institutyt-po-kriminologiia-film-na-ujasite.396487", "text": "Остър дефицит на кадри, липса на консумативи, разпадаща се сграда, административни неуредици и недостатъчно обучение... Това са само част от  основните причини, които спъват работата на Националния институт по криминалистика (НИК). С трупането на проблемите се трупа и забавяне на експертизите, които в някои области се правят с години закъснение, съобщи \"Дарик\". При по-тежки случаи пък държавата често плаща големи суми на частни лаборатории, за да ускори разследването.\r\nПо думите на Албена Предоева от най-големия синдикат на МВР, като апаратура и ниво на експертите институтът не отстъпва по нищо на частните лаборатории, а е необходимо единствено осигуряване на нормални условия на работа. Опитите за реформи на няколко поредни министри обаче не просто не разрешават проблемите, а дори ги задълбочават.\r\n \r\nПрез април проверка на съдебния инспекторат констатира, че експертизите по разследванията се бавят най-вече заради остър дефицит на кадри и липса на консумативи. Според доклада на инспектората над 2300 експертизи са забавили разследвания с повече от 6 месеца. При подходящи условия например ДНК-анализът може да се извърши в рамките на денонощие. В института обаче все още се анализират проби от 2016 г. С приоритет се обработват по-тежките случаи, за които има нареждане от висшето ръководство на министерството, както и горещите следи – когато трябва бързо да се получи резултат.\r\n                    \n                    \n                За големите забавяния играят роля много фактори, като се започне от административни неуредици и се стигне до битови проблеми. През миналата година, например, става тежка авария на парното и водопровода в сградата на института. Ремонтът продължава с месеци и разкрива още по-тежки проблеми, като например азбест в мазилката, разказва още Албена Предоева – председател на Синдикалното дружество на най-големия МВР синдикат в института:\r\n\"По време на ремонта се отвориха дървените ламперии в коридора, видя се състоянието на азбестовите панели зад лампериите и над окачения таван. И от целия ремонт вътре се отдели значително количество прах, което в момента се намира между окачения таван и плочите на сградата. Дограмата също е много стара. В момента се извърши някаква поправка, просто защото започнаха да падат стъкла от нищото при по-силен вятър. По време на ремонта беше трудно за работа, защото нямаше как да се работи. Опитахме се да не стопираме, но практически за известен период от време спряхме да работим, защото реално нямаше как да пробиват, а ти в същата стая да отваряш веществени доказателства и да извършваш прецизни лабораторни изследвания\".\r\nВ момента има разработена пътна карта за преместването на института в бившия институт за специална техника към МВР. Това обаче може да стане най-рано след 4 години, тъй като и новата сграда се нуждае от основен ремонт и преоборудване, а пари нямало.\r\nОще по-голям проблем се оказва липсата на консумативи. По тази причина на криминалистите дори често се препоръчвало да ограничават заявките си към института, казва Илия Кузманов от Синдикалната федерация на служителите в МВР.\r\n\"Ние като ползватели – криминална, икономическа полиция и изобщо всички, които работят на база на експертизите на НИК, много често сме били уведомявани да ограничим исканията си към института поради липса на консумативи. Може да ви прозвучи като шега, но имаше моменти, в които, например, не достигаше восъкът за запечатване на веществени доказателства\", обясни Кузманов.\r\nВсе по-малко фирми пък вече се съгласявали да осигуряват материали за института заради прекалено усложнена процедура по обществените поръчки. А част от натрупването при забавените експертизи е именно поради липса на консумативи, допълва точки към проблемите Албена Предоева: \"И в момента има голямо натрупване, като едната от причините е точно тази липса на консумативи в миналото. Получавала съм проби в какво ли не – в кутийки, шишенца от сокове, бурканчета от лютеница. Аз например като ги опаковам, използвам празните кутийки от лавката. И като отида в съда и ми предявят вещественото доказателство  - отворят кутийката от вафли. Просто не ми е комфортно – ти олекваш, не си тежиш на мястото в очите на гражданина. Той не разбира толкова вещественото доказателство – той обръща внимание точно на тези подробности\", каза тя.\r\nОсигуряването на лични предпазни средства в института пак е оставено на служителите: \"Днес си говорихме с колеги и се оказа, че аз съм последният човек в този институт, който е получил престилка. Работя тук от 11 години. И няма - служителите си купуват ръкавици и престилки. А това е важно както за наше здраве, така и за запазване на веществените доказателства. Личен пример – разбиха ми апартамента, идва колега на оглед. Той се завъртя, първо започна без ръкавици – оказа се, че нямат. Извадих и му  дадох. След това трябваше да вземе сравнителен материал за дактилоскопия. Минавайки в другата стая той видял, че на принтера стоят хартии и ме попита: \"Колежке, извинявай. Може ли да си взема две листчета\", допълни тя.\r\nВ последната година главният прокурор Сотир Цацаров на няколко пъти критикува работата на НИК и призова той да се реформира от научен институт в криминалистична лаборатория, тъй като по думите му: \"Не са нужни дисертации, а експертизи\".", "date": "2018.12.14", "title": "Хорейшио ли? Институтът по криминология: Филм на ужасите!"}
{"url": "https://www.dnes.bg/notifikacii/2018/12/14/bratska-solidarnost-trima-prebiha-27-godishen-myj.396515", "text": "Трима братя на 18, 28 и 29 години са задържани в Районно управление на МВР-Крумовград за хулигански действия, съобщават от Областната дирекция на МВР в Кърджали.\r\nОколо 15 часа в четвъртък на ул. \"Христо Ботев\" в града мъжете видели 27-годишен мъж от село Орех, с когато един от братята имал предишно спречкване.\r\nСлучайната среща прераснала отново в разправия и братята нанесли побой на опонента си. Пострадалият е прегледан във Филиала на спешна помощ в града и освободен, а извършителите на хулиганските действия задържани за 24 часа.\r\nМатериалите по случая ще бъдат внесени в съда за налагане на административно наказание по Указа за борба с дребното хулиганство.", "date": "2018.12.14", "title": "Братска солидарност: Трима пребиха 27-годишен мъж"}
{"url": "https://www.dnes.bg/tenis/2018/12/14/zabravi-li-grigor-dimitrov-otkyde-e-trygnal.396527", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзгубени в превода или хвърлена ръкавица към Федерацията по тенис - какво имаше предвид най-добрият български тенисист Григор Димитров с изказването си за частните турнири и ще вземат ли под внимание идеята му за повече турнири на по-ниските нива. Тези въпроси коментира в студиото на \"България сутрин\" спортният директор на Българската федерация по тенис Пресиян Коев.\n\n\n\r\n\"Всички турнири, които имат наградни фондове, са частни. Не знам какъв е антонимът на думата \"частен\" в този контекст. Държавни турнири има само за децата, юношите и девойките\", обясни Коев пред .\r\n                    \n                    \n                Той допълни, че от 2005 година в България са организирани 64 мъжки и 53 женски турнира с награден фонд близо 2 млн. лв., а в последната една година тези турнири са били общо 5.\r\nГригор Димитров е тръгнал за големия тенис именно от такива турнири. \"Да се говори, че Григор не е получава помощ от държава, федерация, клуба в който е бил картотекиран във Варна е невярно!\", категоричен бе Коев по повод първите години на най-добрия български тенисист. \r\n\"Участието на Григор Димитров придава друга стойност на турнира в София, но не смятам, че той е направен за него. Миналата година Григор не участваше, а на финала в залата имаше близо 10 000. В момента българската публика уважава тениса, цените на билетите са достъпни, просто хората го искат\", сигурен е Коев.\r\n ", "date": "2018.12.14", "title": "Забрави ли Григор Димитров откъде е тръгнал?"}
{"url": "https://www.dnes.bg/rusia/2018/12/14/parlamentyt-na-rusiia-organizira-konkurs-za-rap-pesen.396514", "text": "Руският парламент обяви конкурс за рап песен, предаде Асошиейтед прес. Новината дойде в момент, в който спектаклите на дузина рапъри бяха отменени след предупреждения от властите, че тяхната музика популяризира \"погрешни ценности\". Освен това най-малко трима музиканти в Русия бяха арестувани.\n\r\nКато символичен жест на помирение Държавната Дума обяви, че ще проведе конкурс за най-добра рап песен, но темата на песента трябва да бъде за пътуване из Русия. Победителят според депутата Михаил Дегтярев ще спечели обиколка из руски градове.\n\r\n\"Искаме да предоставим платформа за открита дискусия и да подчертаем както предимствата, така и недостатъците на този или онзи град\", допълни той. \"Ако например има лош път близо до дадена туристическа атракция, трябва да има и видео за това\", допълни той.\n                    \n                    \n                \r\nРапът се превърна в един от най-популярните музикални жанрове сред руската младеж и мишена за руските власти благодарение на открития начин, по който той обрисува ежедневната реалност и заради унищожителната критика към правителството.\n\r\nМиналият месец рапърът Хъски, чиито видеоклипове бяха гледани 6 милиона пъти в YouTube, беше арестуван заради импровизиран пърформанс, след като шоуто му бе спряно в град Краснодар. Съдът постанови Хъски да остане 12 дни в затвора по обвинения в хулиганство, но той беше пуснат четири дни по-късно, няколко часа преди популярни хип-хоп изпълнителни да проведат концерт в негова подкрепа в Москва, пише БТА.\n\r\nЗа да не си навлекат гнева на народа, висши руски представители в последните дни предприеха стъпки да се дистанцират от онези, които анулираха концертите на рапърите и постановиха арестите на музикантите. Държавната дума миналата седмица бе домакин на кръгла маса, на която присъстваха някои от най-популярните руски изпълнители. Президентският омбудсман пък каза, че Владимир Путин е поръчал да се разследва защо концерти на музиканти са били анулирани.", "date": "2018.12.14", "title": "Парламентът на Русия организира конкурс за рап песен"}
{"url": "https://www.dnes.bg/balkani/2018/12/14/sylzotvoren-gaz-sreshtu-protestirashti-v-budapeshta.396533", "text": "Унгарската полиция използва сълзотворен газ и арестува 35 души, протестирали в Будапеща късно снощи срещу спорна промяна в трудовото законодателство, предаде ДПА, като цитира проправителствения вестник \"Модяр идьок\".\r\nНяколко хиляди души участваха за втора поредна вечер в протеста срещу закона, който увеличава допустимия извънреден труд от 250 до 400 часа годишно, съобщава вестникът.\r\nПрофсъюзи нарекоха новото законодателство \"робски закон\".\r\nПротестиращите спряха движението в продължение на часове. Някои от тях замерваха полицаи и сгради с яйца, бутилки и димки, като разбиха прозорец на парламента, пише БТА.\r\n ", "date": "2018.12.14", "title": "Сълзотворен газ срещу протестиращи в Будапеща"}
{"url": "https://www.dnes.bg/notifikacii/2018/12/14/otkriha-ubit-izdirvaniia-shef-na-kat-kazanlyk.396549", "text": "Издирваният началник на Пътната полиция в Казанлък Тодор Николов е намерен застрелян, съобщи БНР.\n\n\n\r\nОткрит е в колата си \"Мерцедес\" в района на Бузовград, където е живеел със сестра си.\r\nИменно  тя е подала вчера сигнала за изчезването му.\r\nНяма информация дали Тодор Николов е имал лични  проблеми.  Според негови колеги не е имало някакви индикации за промени в  поведението му.\r\nДни преди изчезването Николов е споделил, че има  сърдечни проблеми и предстоят по-сериозни прегледи.\r\nТодор Николов е в системата на МВР повече от 10 години.\r\n ", "date": "2018.12.14", "title": "Откриха убит издирвания шеф на КАТ-Казанлък "}
{"url": "https://www.dnes.bg/zvezdi/2018/12/14/borisa-tiutiundjieva-s-diamant-sgodi-se.396540", "text": "Сексапилната брюнетка Бориса Тютюнджиева взриви интернет пространството с последната си публикация в Instagram. \r\nБориса сподели с последователите си фотос, на който показва годежен пръстен. Изглежда хубавицата е напът да премине в отбора на омъжените дами, за съжаление на многобройните си ухажори. \r\nСпоред запознати събитието се случило във Флоренция, където тя и половинката й били на романтична почивка. \r\n\"One love, One Italy and MY ONE AND ONLY\", е написала брюнетката под снимката с диамантеното бижу.\r\nВ момента Тютюнджиева е обвързана с мъж, който се занимава с частен бизнес и е далеч от светските среди. \r\nСпоред близки до двойката, именно поради този факт Бориса е преценила, че и за самата нея би било по-добре да редуцира светските си прояви. Прави впечатление, че красавицата не се появява на лайфстаил партита, нито пък в медийното пространство.\r\n                    \n                    \n                Припомняме ви, че преди да срещне сегашната си любов, Бориса имаше дълга връзка с продуцента Андрей Арнаудов, която бе обект на огромно внимание от страна на медиите. \r\nСлед като двамата се разделиха, моделката прецени, че предпочита да се дистанцира от суетата в родния шоубизнес и спря да дава интервюта за личния си живот.\r\nВижте още за звездите в\r\n \r\n ", "date": "2018.12.14", "title": "Бориса Тютюнджиева с диамант. Сгоди се!"}
{"url": "https://www.dnes.bg/obshtestvo/2018/12/14/onezi-bilbordi-liubovnite-kakvo-ni-pokazvat-kogo-zashtitavat.396516", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрябва да започне мащабна  обществена дискусия, която да изясни всички поставени въпроси, които бяха повдигнати от скандалните билбордове, промотиращи гей двойки.\r\nОколо тази теза се обединиха гостите в в студиото на \"България сутрин\" юристът Николай Колев от гражданска инициатива \"Поход за семейството\" и Лили  Радоева - координатор на \"София прайд\".\r\nБилбордове с хомосексуални двойки, поставени в София, Пловдив, Варна и Бургас с послание \"Няма страшно. Това е просто любов\" разделиха обществото и предизвикаха бурни реакции и от двете страни.\n\n\n\r\n                    \n                    \n                \"Кампанията е в рамките на проект, финансиран от ЕК от програма \"Права,   равенство и гражданство\", в който участват шест неправителствени   организации от България. Това е двугодишен проект. Не е планирано да   бъде в рамките на коледните празници - в която и да е част на годината,   гражданските права, са граждански права, а една група от българското   общество няма равни такива. Това е факт и ние трябва да намерим време и   сили да говорим за това спокойно\", заяви Радоева.\r\nТези билбордове противоречат на традиционните семейни ценности.  Хора от ЛГБТ общността демонстративно показват чрез поведението и   външния си вид принадлежността си към нея, коментира Колев пред \r\nТой обясни, че проектът е на стойност 200 000 евро и зададе два въпроса към Радоева: \"Защо сте изненадани, че българите не приемат посланието, и какви точно граждански права са ви нарушени?\"\r\nСпоред Радоева Наказателният кодекс не третира престъпления от омраза на основа сексуална ориентация и това е друг проблем. Според нея тази кампания е доказателство за това.\r\n\"Ние съществумаме, но нямаме достъп до определен набор от права в тази държава - създаване на семейство, право на унаследяване между партньори, достъп до медицинска информация\", обясни защитникът на гей двойките.\r\nИ призна, че това е стъпка за легализиране на еднополовите бракове.\r\n\"Ние съществуваме в тази държава, но вие го отричате, защото когато се появи билборд, показваща любов между еднополови, бива залят с боя, нарязан и свален\", защити се Радоева. По думите й протестът срещу кампанията във Варна е в резултат на 70 оплаквания.\r\nТя допълни, че кампанията е насочена на първо място към ЛГБТ общността в България, защото тези хора трябвало да правят избор всеки ден как да се реализират.\r\n\"Семейството много често не ги приема и сега в дните на Коледа няма да могат да празнуват в дома, защото са отхвърлени\", смята тя.\r\nТова е вътрешен проблем в семейството, категоричен е Колев и допълни, \"гледайки билбордове баба ви няма да има по-добро отношение към вас\".\r\n\"Обществото е ангажирано, вашият въпрос не е сложен настрани.  Демокрацията, в която живеем, определя, че мнозинството казва как да  живеем. Нека да видим българският народ - 7 милиона души, той да  каже какво правим по тези въпроси. Какви ваши права,  чувства и усещания са наранени?\", попита Колев.", "date": "2018.12.14", "title": "Онези билборди... любовните. Какво ни показват? Кого защитават?"}
{"url": "https://www.dnes.bg/politika/2018/12/14/trygva-obshtestvena-porychka-za-gazoviia-hyb-balkan.396552", "text": "\"Булгартрансгаз\" изпълнява ангажиментите си по актуализираната газова стратегия и ще стартира обществена поръчка за реализация на газоразпределителния център на България и в частност инфраструкура от турско-българската граница до българо-сръбската граница. Това обяви енергийният министър Теменужка Петкова.\n\r\nПредвижда се процедурата да започне на 21 декември, като договорът за изпълнение ще бъде под условия, тъй като не е осигурено напълно финансиране и не се знае дали ще има инвестиционен интерес. Затова изпълнението на проекта за изграждане на инфрастурктурата ще е пряко свързано с третата фаза на пазарния тест - процедурата, в която компании ще могат да заявяват капацитети за пренос на газ. \n\n\n                    \n                    \n                \r\nОчаква се стартирането на третата фаза на пазарния тест също така да съвпадне със срока на обществената поръчка от 21 декември до 31 януари.\n\r\nЗа преструктурирането на договора между \"Булгартрансгаз\" и \"Газпромекспорт\" тя увери, че се правят анализи и към това ще се пристъпи само в случай, че третата фаза на пазарния тест е успешна и руската компания резервира капацитет, който би ни дал сигурност и би довел до финансови ползи за страната ни.\n\r\n\"Всичко, което прави България е изцяло съобразено с европейското законодателство, основните приоритети на ЕС - сигурност на доставките, либерализиран пазар на природния газ, диверсификация на източниците и маршрутите. И основата на този проект е концепцията за газоразпределителен център на територията на България, което се ползва с безрезервната подкрепа на ЕК\", увери Теменужка Петкова.\n\r\nДелян Добрев от ГЕРБ пък добави, че обществената поръчка ще бъде в максималния срок, за да могат всички желаещи да подадат оферти.\r\n ", "date": "2018.12.14", "title": "Тръгва обществена поръчка за газовия хъб \"Балкан\""}
{"url": "https://www.dnes.bg/eu/2018/12/14/jivot-v-kabinata-es-iska-da-go-regulira-no-obmisleno-li-e-dobre.396536", "text": "\r\nЗа Андре Бергнер 24 години от живота му са прекарани зад волана на камиона.\r\nНаскоро европейските министри на транспорта решиха, че шофьорите на камиони трябва да почиват по-често, извън кабината.\r\nАндре Бергнер гледа скептично на това нововъведение.\n\n\n\r\n\"Да, това е добре за шофьорите, но вероятно не са дообмислили добре къде точно може да се почива и Германия ще се задръсти от десетки хиляди тирове, които паркират заради почивката на шофьорите\", споделя той.\r\n                    \n                    \n                Паркингите и хотелите за шофьорите не достигат и сега. Това не е единственият проблем.\r\nСпоред европейските министри всички шофьори трябва да получават едно и също възнаграждение за един и същи труд.\r\nСпоред берлинския експедитор Михаел Зюнклер това е нереалистично.\r\n\"Уеднаквяването на заплатите ще ни се отрази добре, но аз си задавам въпроса кой ще го контролира? Кои органи и власти ще упражняват контрол?\", пита Зюнклер пред .\r\nШофьорите споделят, че ситуацията вече е тежка. Още по обяд няма място къде да се спре, а решение на това няма.\r\n\"Мога само да кажа, че работата няма нищо общо с романтичните представи за някакви вълнуващи пътешествия. Преди 10-15 години беше много по-добре, работата беше по-лека\", казва Бергнер.\r\nНезависимо от всичко обаче, новото поколение шофьори вече е зад волана. Това работи и синът на Бергнер и понякога баща и син се срещат не у дома, а по магистралите на Германия.\r\n", "date": "2018.12.14", "title": "Живот в кабината: ЕС иска да го регулира, но обмислено ли е добре?"}
{"url": "https://www.dnes.bg/teatar/2018/12/14/natfiz-praznuva-70-godishen-iubilei-v-narodniia-teatyr.396524", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         НАТФИЗ ще отпразнува 70-годишния си юбилей с концерт на 17 декември на сцената на Народния театър \"Иван Вазов\". От ръководството правят реверанс към зрителите с намалени цени на билетите и празнична програма.\r\n\"През годините академията много се обогати. Мисля, че това е един богат, непрекъснато развиващ се организъм в една вътрешна динамика и взаимодействие между отделните специалности\", заяви в \"България сутрин\" проф. Вера Найденова - историк и теоретик на киното.\r\nРежисьорът Слави Маленов обясни, че проф. Пламен Марков има главна отгооворност да подготви процеса на концерта, който ще се проведе на 17 декември. Пред Bulgaria ON AIR той сподели, че с интерес очакват да видят как ще бъде отразено развитието на академията в съвременния контекст.\r\n ", "date": "2018.12.14", "title": "НАТФИЗ празнува 70-годишен юбилей в Народния театър"}
{"url": "https://www.dnes.bg/balkani/2018/12/14/v-gyrciia-davat-pari-za-koleda-i-na-bylgari.396542", "text": "В Гърция от днес започва изплащането на еднократна парична помощ на  социално слабите граждани.\r\nПомощта се отпуска на всички социално слаби граждани, живеещи в страната и отговарящи на необходимите критерии за това.\n\r\nМежду кандидатите са и много български граждани, които живеят законно в страната, редовни данъкоплатци са за последните 5 години и са под необлагаемия доход от 9 000 евро, предаде \"Труд\".\r\nПодаването на молбите става по електронен път до 21 декември.\r\nСумата, която ще бъде изплатена, се изчислява на 675 милиона евро и включва 1 463 000 домакинства, а общата сума, предвидена за изплащане, е 710 милиона евро, като средният дивидент е около 480 евро на домакинство.\r\nДо момента са одобрени 920 000 молби.\r\n ", "date": "2018.12.14", "title": "В Гърция дават пари за Коледа – и на българи"}
{"url": "https://www.dnes.bg/sofia/2018/12/14/bnb-puska-nova-super-zashtitena-stolevka.396544", "text": "\n\r\nБългарската народна банка пуска в обращение нова серия банкноти от по 100 лева. Общият дизайн и основните елементи на банкнотите от новата серия се запазват без съществени изменения спрямо банкнотите, които са в обращение. Промените от новата серия произтичат основно от въвеждането на нови защитни елементи, информираха от БНБ.\n\n\n\r\nПървата банкнота от новата серия е с номинална стойност 100 лева, емисия 2018 г. Банкнотата ще бъде в обращение от 28 декември 2018 г. като законно платежно средство.\r\nНови защитни елементи:\n\r\nДопълнителен знак за незрящи граждани – състои се от пет дебели и шест тънки линии, разположени под ъгъл на двете къси страни на банкнотата.\n                    \n                    \n                \r\nХолограмна лента с оптични ефекти – редуващи се при промяна на ъгъла на наблюдение изображения на еделвайс и профил на Алеко Константинов; цветен холограмен портрет на Алеко Константинов; детайл от паметник на Алеко Константинов, променящ цвета си от смарагдовозелено към сапфиреносиньо при промяна на ъгъла на наблюдение; динамичен шахматен ефект с промяна на цвета от смарагдовозелено към сапфиреносиньо при промяна на ъгъла на наблюдение и обемно триизмерно изображение на числото 100.\n\r\nМастило с оптичен ефект – числото 100 е отпечатано с променящо цвета си мастило с динамичен шахматен ефект, което при промяна на ъгъла на наблюдение се променя от смарагдовозелено към сапфиреносиньо.\n\r\nОсигурителна нишка – вградена в хартията и частично излизаща от обратната страна със светъл повтарящ се текст \"БНБ 100\" и с динамичен шахматен ефект, променяща цвета си от смарагдовозелено към сапфиреносиньо. Изображението на повтарящия се текст \"БНБ 100\" се чете от лицевата страна при поставяне на банкнотата срещу източник на светлина.\n\r\nВоден знак с висока резолюция – наблюдава се при поставяне на банкнотата срещу източник на светлина. Състои се от полутоново изображение с висока резолюция на портрета на Алеко Константинов. Изображенията се наблюдават и от обратната страна на банкнотата.\n\r\nБанкнотите с номинална стойност 100 лева, емисия 2003 г., продължават да бъдат в обращение заедно с банкнотите с номинална стойност 100 лева, емисия 2018 г.\r\n", "date": "2018.12.14", "title": "БНБ пуска нова \"супер\" защитена столевка"}
