{"url": "https://www.dnes.bg/index/2019/04/05/za-koi-zodii-e-prisyshto-promenlivoto-nastroenie.406742", "text": "Промените в настроението са част от живота на всеки човек, но има хора, чието настроение се люшка много по-често от това на други. В действителност, по-мрачните хора са по-лабилни като настроение, но не е задължително.\r\nСпоред астрологията има 4 зодиакални знака, които са склонни към по-големи вариации в настроението, което може да варира от стрес и отчаяние, до пълна еуфория и то в рамките на няколко минути.\r\n \r\nЕто и кои са те:\r\n \r\n\r\n \r\nБлизнаците обичат да изненадват хората с лошите си настроения. В такива моменти те потъват в самосъжаление и се оплакват от ударите на живота. И така както човек от тази зодия може да ви се вижда на ръба на отчаянието, само след няколко минути, тъмните облаци над главата му може да се разсеят и изведнъж той да стане слънчев и усмихнат.\r\n \r\n\r\n \r\nХората от зодия Дева обичат да манипулират близките си като ги дразнят, оплакват се, негодуват и се правят на разочаровани от всичко. Когато всички около тях започнат да си мислят, че Девата е наистина нещастна, изведнъж се оказва, че това е само една маска. Всъщност Девата си се чувства много добре, но не иска другите да знаят този факт.\r\n \r\n", "date": "2019.04.05", "title": "За кои зодии е присъщо променливото настроение ?"}
{"url": "https://www.dnes.bg/zvezdi/2019/04/05/v-ochakvane-na-naslednika-hari-i-megan-se-premestiha.406747", "text": "Вече стана факт. Принц Хари и Меган Маркъл се преместиха от двореца Кенсингтън в Лондон в резиденцията Фрогмор хаус в графство Бъркшър. Там те ще създадат собствен дом в очакване на първия им наследник, предаде телевизия ITV.\r\nИмението е построено в края на 17-и век. По-рано там са живели много кралски особи, включително съпругата на Джордж Трети (1738 – 1820), кралица Шарлот, децата на кралица Виктория (1819 – 1901) и дори сестрата на последния руски цар Николай Втори (1868 – 1918), великата княгиня Ксения Александровна, която избягала в Европа след Октомврийската революция през 1917 г.\r\n \r\nТъй като графство Бъркшър граничи с Голям Лондон, принц Хари и Меган Маркъл не се преместват далеч от предишния си дом. Фрогмор хаус е на малко повече от 30 км от двореца Кенсингтън.\r\n \r\nДни преди да напуснат настоящия си дом херцозите на Съсекс си направиха и нов акаунт в социалните мрежи. Затова пък Хари сподели притесненията си, че хората прекарват твърде много време там, вместо да се виждат на живо.\r\n \r\nЗатова пък публикациите им в Instagram – @sussexroyal вече се следят от над 3,7 млн. души. На страницата са поместени снимки, които никой не е виждал. Сред тях е фотография на Меган и Хари, които поставят нашийник на слон в Ботсвана през 2017 г. С него природозащитниците ще могат да проследяват животното и да го предпазват от бракониери.\r\n \r\n", "date": "2019.04.05", "title": "В очакване на наследника: Хари и Меган се преместиха "}
{"url": "https://www.dnes.bg/eu/2019/04/05/problemyt-ni-za-paketa-mobilnost-bg-evrodeputati.406778", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Европейският парламент прие на първо четене спорния пакет \"Мобилност\". Новите правила за международните превозвачи бяха одобрени в първоначалния им вид, след като внесените над 1000 поправки бяха отхвърлени анблок от евродепутатите.\n\r\nСега предстоят тристранни преговори между Европейския парламент, Европейската комисия и Европейския съвет. Ако те стигнат до компромис в рамките на следващите две седмици планът \"Макрон\" ще влезе за окончателно гласуване в пленарната зала на последната сесия на настоящия Европарламент в средата на април.\n\r\nДокато евродепутатите ни са на среща с транспортния министър на България Росен Желязков, Георги Желязков от ВМРО и сътрудник на евродепутата Ангел Джамбазки, коментира в студиото на \"Денят ON AIR\", че най-големият проблем на България се оказаха тримата български депутати в ЕП, които обаче не са присъствали на гласуването на първо четене.\n\n                    \n                    \n                \r\nСпоред Желязков през цялото време се е знаело, че този вот ще е много близък и е трябвало всички да направят необходимото, за да присъстват.\n\r\n\"Нещата около пакет \"Мобилност\" се случват непрекъснато и непрекъснато българските представители, поне част от тях - тези, които са по-активни, провеждат срещи с министъра и превозвачите, за да видим от тук нататък, накъде\", каза Желязков.\n\r\nПред  той увери, че планът \"Макрон\" ще се гледа на второ четене от следващите евродепутати, защото в този триалог румънските представители са казали, че няма да участват, а самият триалог може да продължи много време.\n\r\n\"Съвсем спокойно прокараха този пакет, без да вземат под внимание нито една от нашите поправки. Видяхме, че нито Макрон, нито Меркел са взели под внимание срещите с нашите управляващи\", допълни още Георги Желязков.\n\r\nПо думите му вече много собственици на транспортни фирми у нас ги пререгистрират в чужбина, което пък изпълнява и целта на вносителите на този план и така данъците на българските фирми и тези от периферията на Европа, ще влизат в бюджетите на други държави, а България може да загуби 17% от БВП.\n\r\nРосен Желязков отбеляза, че именно битката срещу пакета \"Мобилност\" е тази, в която не сме отстъпили от нашите интереси.\r\n ", "date": "2019.04.05", "title": "Проблемът ни за пакета \"Мобилност\": BG евродепутати!"}
{"url": "https://www.dnes.bg/eu/2019/04/05/ananiev-da-se-vnimava-otkyde-trygna-paketyt-mobilnost.406779", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трябва да се обърне внимание откъде тръгна пакетът \"Мобилност\", настоя лидерът на партия \"Волт\" Настимир Ананив. \n\r\nЕвропейският парламент прие на първо четене пакета \"Мобилност\". Новите правила за международните превозвачи бяха одобрени в първоначалния им вид, след като внесените над 1000 поправки бяха отхвърлени анблок от евродепутатите.\n\r\nПредстоят тристранни преговори между Европейския парламент, Европейската комисия и Европейския съвет. Ако те стигнат до компромис в рамките на следващите две седмици планът \"Макрон\" ще влезе за окончателно гласуване в пленарната зала на последната сесия на настоящия Европарламент в средата на април.\n                    \n                    \n                \r\n\"Европейската комисия бе тази, която внесе промените. И тук е моментът да се запитаме дали в нея има представител на страната ни и кой е той. И защо изобщо се стигна до днешната ситуация\", отсече в студиото на \"Денят ON AIR\"  Ананиев.\n\r\nТой допълни още, че за дванадесетте години, през които страната ни е членка на ЕС, случайно запитани хора на улицата, не успяват да назоват името на дори един български евродепутат.\n\r\n\"Покрай шума около плана \"Макрон\" успяхме да видим лицата на някои от тях. Именно това е причината хората да не смятат, че евроизборите са важни. И тази тема им е далечна\", отбеляза още Ананиев.\n\r\nПред  бившият депутат от Реформаторския блок бе категоричен, че това е доста тревожно, тъй като има силни европейски лостове, които могат да бъдат използвани, за да се подобри ситуацията в страната ни.", "date": "2019.04.05", "title": "Ананиев: Да се внимава откъде тръгна пакетът \"Мобилност\"!"}
{"url": "https://www.dnes.bg/mish-mash/2019/04/05/8-godishno-vze-enciklopediia-i-banan-v-ryka-i-trygna-na-pyteshestvie.406766", "text": "Мнозина мечтаят да обиколят света. Малко имат смелостта да го направят. Но едно 8-годишно момченце от Русия не е сред тях. То впечатли всички със своя дух за приключение.\r\nВътрешното министерство на страната разпространи историята на детето, чието име обаче не споменава. То искало да пътува, за това един ден просто излязло от вкъщи и тръгнало по големия свят.\r\nРазбира се, малчугана се екипирал с най-необходимото за приключението – самолет играчка, парите от касичката му във формата на прасенце, няколко енциклопедии и един банан, с който да напълни стомахчето си, когато огладнее. Детето оставило и бележка на скъпата си майка, която гласяла: \"Отивам на околосветско пътешествие“.  \n                    \n                    \n                \r\nЕстествено, майка му се притеснила и веднага се обадила на полицията. А властите намерили пътешественика на другия край на града, след като сменил три автобуса и продължил приключението си пеша.\r\nВъпреки че изразил голямото си желание да види още от необятния свят, малчуганът признал, че е малко изморен и \"вече му е време да си почине“.", "date": "2019.04.05", "title": "8-годишно взе енциклопедия и банан в ръка и тръгна на пътешествие"}
{"url": "https://www.dnes.bg/obshtestvo/2019/04/05/bezumno-e-da-se-dava-resurs-za-cialo-voenno-uchilishte.406727", "text": "Министър-председателят на България Бойко Борисов наскоро обяви намеренията на правителството за възстановяване на авиационното военно училище в Долна Митрополия, но според журналиста Емил Спахийски страната ни няма нужда от подобно разхищение на средства.\r\n\"Малко ми е странна идеята за възстановяването на военновъздушното училище в Долна Митрополия. Целта изглежда е да се произвеждат кадри за гражданската авиация, защото страната ни очевидно няма нужда от повече от 10 пилота на година. Нуждите на бойната ни авиация за самостоятелно военно училище са нищожни. Безсмислено е да се дава ресурс за цяло военно училище“.\r\nКапацитетът на родната авиация е изключително малък, независимо, че държавата ни е един от стратегическите членове на НАТО. Военните самолети и хеликоптери се броят на пръстите на двете ръце, а бюджетът за отбрана не стига дори за тяхната поддръжка, коментира още Спахийски.\r\n                    \n                    \n                Журналистът дава оценка на страната ни по повод 70-годишнината от създаването на НАТО, както и възможностите пред евентуалното членство на Грузия в съюза. Подробности вижте на страницата на .\r\n \r\n ", "date": "2019.04.05", "title": "Безумно е да се дава ресурс за цяло военно училище"}
{"url": "https://www.dnes.bg/world/2019/04/05/iadreni-oryjiia-na-balkanite-tova-e-oryjie-na-sasht.406780", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        70 години след създаването на НАТО и 15 г. от членството на България в алианса - какво е неговото бъдеще?Темата в студиото на \"Денят ON AIR\" коментира експертът по международна сигурност Димитър Гърдев.\n\r\n\"След края на Студената война, алиансът придоби малко по-други задачи, а именно свързани с интеграцията на тези държави, които бяха от бившия съветски блок в структурите на НАТО и на ЕС. Имахме много сериозни предизвикателства във връзка с нападенията над САЩ, мисиите в Ирак, Авганистан, в Либия също и в момента съюзът представлява една организация, към която се стремят да бъдат присъединени държави като Украйна, Молдова, Грузия. Неминуемо обаче ще има някаква промяна в северноатлантическия договор, защото САЩ поставят въпрос за повишаване на финансовата тежест към НАТО\", обясни специалистът.\n\n                    \n                    \n                \r\nТой допълни, че когато става въпрос за 2% от вътрешния продукт на държавата, разходите на алианса трябва да се разделят на две - преки и косвени.\n\r\nПо думите му ЕС е втората по големина организация, която дава най-много средства за отбрана. А всъщност нямаме голяма протекция и се налага да се молим на САЩ да свършат нашата работа.\n\r\n\"Преструктурирането на НАТО е един процес, който започна в ЕС\", заяви още той.\n\r\nОтносно имат ли място ядрените оръжия на Балканите, Гърдев е на мнение, че то не е оръжие на НАТО, а на Съединените щати.\n\r\n\"В момента, след като имаме термоядрено оръжие, след като имаме ядрен паритет и договор между САЩ и Русия, в който бойните глави са изравнени, ядрена война не е възможна\", поясни гостът пред .\n\r\nЕкспертът по международна сигурност заяви, че новият фронт за война е изкуственият интелект. Кибер оръжието е нещо, което може да спре съществена инфраструктура.\n\r\nПо отношение на кибер сигурността, той посочи, че България не може да оцелее без такъв съюз, защото НАТО в момента е единствената военна организация на планетата.\r\n ", "date": "2019.04.05", "title": "Ядрени оръжия на Балканите? Това е оръжие на САЩ!"}
{"url": "https://www.dnes.bg/cars/2019/04/05/bmw-daimler-i-volkswagen-obvineni-v-kartel.406732", "text": "Европейският антитръстов регулатор обвини BMW, Daimler и Volkswagen, че между 2006 г. и 2014 г.  са имали картелни договорки да възпрепятстват конкуренцията при технологиите за пречистване на емисиите, разказва economic.bg.\r\n \r\nПреди две години служители на европейските органи за защита на конкуренцията извършиха принудителни обиски в офисите на BMW, Daimler и Volkswagen в рамките на разследване на предполагаемо тайно споразумение между най-големите производители в Германия. \r\n \r\n„BMW, Daimler и VW, в нарушение на европейските правила за конкурентоспособност, са участвали в картелна схема за ограничаване на разработката и въвеждането на технологии за пречистване на емисиите от дизеловите и бензиновите леки автомобили, продадени в Европейската икономическа зона\", се посочва в излявление на Европейската комисия. \r\n \r\nПрез септември миналата година Комисията започна официална проверка дали автопроизводителите са се договорили да не се конкурират помежду си в разработването такива технологии.\r\n \r\nVolkswagen, BMW и Daimler тогава заявиха, че си сътрудничат с властите. Разследването включваше и марките Audi и Porsche на групата Volkswagen. Комисията заяви, че фирмите са провеждали срещи,  в които обсъждали разработването и внедряването на технологии за ограничаване на вредните емисии  от автомобилите.\r\n \r\nТогава беше съобщено, че измамата е разкрита с участието на самите компании. За да избегне глобите, \r\n Daimler е влязъл в ролята на информатор за разследващите. \r\n ", "date": "2019.04.05", "title": "BMW, Daimler и Volkswagen обвинени в картел"}
{"url": "https://www.dnes.bg/sofia/2019/04/05/144-hiliadi-pytnici-sa-izpolzvali-noshtniia-transport-v-sofiia.406691", "text": "Нощният градски транспорт в София навърши една година. За този период от време 144 хиляди пътници са се възползвали от него, каза изпълнителният директор на Центъра за градска мобилност Христиан Петров, съобщава Агенция \"Фокус\".\n\n\n\n\r\n\"Най-натоварено е петък срещу събота и събота срещу неделя – това е съвсем нормално. Нощният транспорт е нова услуга и градът свиква с него. Надявам се с оправянето на времето и вдигането на температурите да се повиши и използването му\", заяви Петров. \n\r\nТой посочи, че целта на пускането на нощния транспорт е била да се подобри цялостната услуга, която ЦГМ предлага на гражданите. По думите му така се дава алтернатива на придвижване в по-късните часове на денонощието. \"Към момента нощните линии са четири и по тях работят общо 14 автобуса, като интервалите на движение са точно 40 минути. Всяка от линиите може да бъде използвана от 150 пътници на час. Цената на билета е 2 лв., като важи за всички линии\", припомни Петров. Той посочи, че до момента не са възниквали сериозни инциденти с пътници.\n                    \n                    \n                \r\nНай-натоварена е линия  N2, която обслужва кварталите Обеля и Студентски град. За една година 57 хиляди от общо 144 хилядите граждани са се возили по нея.", "date": "2019.04.05", "title": "144 хиляди пътници са използвали нощния транспорт в София"}
{"url": "https://www.dnes.bg/world/2019/04/05/otnovo-zaedno-angela-merkel-i-barak-obama-v-berlin.406777", "text": "Германската канцлерка Ангела Меркел посрещна днес бившия президент на САЩ Барак Обама в кабинета си в Берлин при второто му посещение във ФРГ откакто не е държавен глава, предаде ДПА.\n\r\nСрещата на близките съюзници беше закрита за журналистите. Но вероятно сред основните обсъждани теми са били трансатлантическите връзки, които са под напрежение откакто президентът Доналд Тръмп встъпи в длъжност преди повече от две години.\n\r\nКато канцлер Меркел е работила с трима американски президенти и се е радвала на особено топли отношения с Обама. Двамата работиха в тясно сътрудничество по въпроси като търговията, конфликта в Украйна и действията срещу промените в климата.\n\r\nПоследното пътуване на Обама като президент зад граница беше през ноември 2016 г. в Германия. През 2017 г. той отново беше във ФРГ и говори пред огромно множество в Берлин. Тогава Обама каза, че Меркел е свършила \"изключителна работа не само в Германия, но и по целия свят\".\n                    \n                    \n                \r\nОбама пристигна вчера в Германия и говори пред 14 000 души в Кьолн. Той изрази \"увереност и предпазлив оптимизъм\", че скоро САЩ отново ще бъдат световен лидер в битката с климатичните промени.\n\r\nОбама изрази неудовлетвореност от сегашната американска политика в тази сфера, но посочи, че щатът Калифорния например, прилага всички цели на Парижкото споразумение за климата.\n\r\nУтре Обама ще присъства на проява с 300 младежи от цяла Европа в кметството в Берлин. Неговата фондация поиска въпросите на участниците, които работят в сектори като гражданско общество, интеграция и сигурност на храните, да бъдат изпратени предварително.", "date": "2019.04.05", "title": "Отново заедно: Ангела Меркел и Барак Обама в Берлин"}
{"url": "https://www.dnes.bg/za-da-se-razbirame/2019/04/05/4-greshni-frazi-koito-ne-kazvat-syjaliavam.406627", "text": "Колкото и да е трудно, понякога се налага да се извиняваме за действията или думите си. Ако искаме да запазим добрия тон, добрите отношения независимо дали става дума за близък, приятел или колега, е необходимо да се извиним по най-добрия начин.\r\nЧесто обаче не си даваме сметка, че грешим в поднасянето на извиненията си. Неслучайно от другата страна може да не получим онова, на което се надяваме, а именно положително отношение и приемане на извиненията.\r\nЗа да кажете „съжалявам“, трябва да го направите по правилния начин. Така ще сте сигурни, че посланието ще бъде точно прието.\r\nАко използвате следните фрази и начини на изразяване, когато се извинявате, грешите. Вижте защо.\r\n                    \n                    \n                \r\nПроблемът при така започнатото изречение е именно в това „но“. То предполага неискреност. С него изразявате очакваното извинение, но след него продължавате да изтъквате защо не сте виновни, няма нужда от вашето извинение или просто сте убедени, че ответната страна греши. При така поднесени извинения не очаквайте приемане.\r\n\r\nТова обезсилва и обезсмисля чувствата на човека, на когото се извинявате. Когато го правите, трябва да изразите съжалението от вашите действия, а не от последствията от тях, защото по този начин отново изтъквате липсата на вина от ваша страна. Изглежда така сякаш не вие сте накарали някого да се почувства зле, а обстоятелствата.\r\n", "date": "2019.04.05", "title": " 4 грешни фрази, които не казват \"съжалявам\""}
{"url": "https://www.dnes.bg/mish-mash/2019/04/05/shestchlenno-semeistvo-kyshta-ot-airbnb-i-bonus-snimat-gi-na-jivo.406743", "text": "Натали и Андрю Баркър решили да обиколят цяла Европа, заедно с четирите си деца и племенницата си, за 14 месеца. По-средата на своето пътуване се отбили в Корк, Ирландия, където резервирали къща чрез Airbnb.\r\nНо след като разопаковали багажа си, Андрю Бейкър, който работи като експерт по компютърна сигурност, се свързал към безжичния интернет и решил да сканира имота. Оказало се, че в къщата има камера, която не просто снима, но и предава на живо.\r\n\"Беше такъв шок. Имахме едно ужасяващо чувство“, казва Натали Баркър пред CNN. Семейството се свързало първо с екипа на платформата, който така и не им дал съвет. Казали им, че няма да си получат парите, ако отменят резервацията сега.\r\n                    \n                    \n                После се обадили на собственика, който затворил телефона в мига, в който чул защо наемателите му го търсят. Звъннал едва няколко часа по-късно и обяснил, че в къщата има само една камера, която се намира в  хола. \r\nУстройството било замаскирано като детектор за дим, а собственикът на имота отказал да потвърди, дали записва звук и наистина предава на живо.\r\nНатали и Андрю събрали багажа си и заедно с децата си се преместили в стая в хотел. На следващия ден отново се обадили на Airbnb, но никой \"не се трогнал от историята им“.\r\n\"Третираха случая като обикновена отменена резервация“, разказва Натали. Все пак от компанията й обещали, че ще проверят собственика и ако обвиненията са верни, той ще бъде премахнат от платформата. В следващите две седмици никой не потърсил семейството отново. Когато Натали отново се обадила, от Airbnb й казали, че мъжът е \"оправдан“ и лицензът му – възстановен.\r\nПо думите й, действия за премахването му от сайта били взети едва, когато семейството се оплакало във Facebook.\r\nСега Натали, съпругът й и петте деца са в Будапеща, където са отседнали отново в  Airbnb.\r\n\"Сега сме много по-подозрителни, казва Натали пред CNN. - Съветваме всеки да проверява стаите си за скрити камери. Все пак това е отрасъл на пазара, който трудно се контролира и ако имате проблем с това да ви снимат, трябва да проверявате всичко както трябва.“", "date": "2019.04.05", "title": "Шестчленно семейство, къща от Airbnb и \"бонус\" - снимат ги на живо!"}
{"url": "https://www.dnes.bg/usa/2019/04/05/politicite-homoseksualisti-v-sasht-veche-ne-e-nujno-da-se-kriiat.406622", "text": "В наши дни в САЩ, поне в Демократическата партия, хомосексуалността вече не е пречка пред политическата кариера: във вторник лесбийка беше избрана за първи път за кмет на Чикаго, а изненадващо появил се кандидат за надпреварата за Белия дом е млад кмет гей.\n\r\nНа парламентарните избори през ноември вече беше подобрен един рекорд. Рекорден брой ЛГБТ кандидати се явиха на тях и спечелиха.\n\r\n\"Никога нямаше да стигна дотук без съпругата ми Ейми\". Под аплодисментите и радостните възгласи на тълпата, скандираща името й, новоизбраната кметица на Чикаго Лори Лайтфут във вторник вечерта влезе в американската история.\r\n\"Тази вечер ни гледат много малки момичета и момчета, и те виждат началото на нещо . . . различно\", заяви тя. \"Те виждат град, който се възражда, в който цветът на кожата ви няма значение, в който не е важно кого обичате, стига да обичате\".\n                    \n                    \n                \r\nНа няколкостотин километра оттам друга демократка - Сатя Роудс-Конуей, също празнуваше изборната си победа. Тя стана първата открита лесбийка, избрана за кметица на Медисън, в щата Уисконсин, пише Франс прес.\n\r\n\n\r\nКакъв е ключът към безпрецедентните победи? Значителната промяна в разбиранията на електората.\n\r\nБлизо 70 на сто от избирателите заявяват, че \"не виждат проблем\" (54 на сто) или дори се отнасят \"с ентусиазъм\" (14 на сто) към идеята гей да се кандидатира за Белия дом, показва проучване на Ен Би Си/Уолстрийт джърнъл. През 2006 г. този сбор не надхвърляше 43 на сто.\n\r\nТова е добра новина за Пийт Бутиджидж, малко известен кандидат на демократите, който предизвика изненада в началото на своята надпревара за поста президент на САЩ.\n\r\nСамо 37-годишен, този бивш военен и практикуващ християнин е пионер в много отношения: избран за най-младия кмет на Саут Бенд в Индиана, сега той е най-младият претендент за Белия дом и първият кандидат на голяма партия, който не крие своята хомосексуалност.\n\r\nОмъжен от юни 2018 г. Пийт Бутиджидж е открит хомосексуалист, но не превръща това в централна тема на кампанията си.\n\r\n\"Когато страната приема ЛГБТ хората, избирателите се концентрират по-малко върху сексуалната ориентация на кандидата и повече върху политическите му позиции\", анализира Елиот Имсе, говорител на организацията Виктъри фънд, която подкрепя избирането на ЛГБТ кандидати (лесбийки, гейове, бисексуални и транссексуални).\n\r\nКандидатите \"вече могат от самото начало да говорят открито за живота си и това им позволява впоследствие да контролират посланието си, като се концентрират върху въпросите, за които искат да говорят най-много\".\n\r\nКандидатирам се \"с твърдата подкрепа на съпругата си\", заяви демократката Анджи Крейг, обявявайки кандидатурата си в републикански бастион в Минесота. След това тя практически не коментира този аспект от личния си живот по време на кампанията си, която доведе до спечелването на място в Камарата на представителите.\n\r\nОбщо десет ЛГБТ конгресмени, включително тя, участват в заседанията на Конгреса на САЩ. Всички те са от Демократическата партия.\n\r\n\n\r\nВ миналото Републиканската партия имаше в редиците си гей конгресмени, но контрастът днес е стряскащ.\n\r\nПрезидентът Доналд Тръмп беше подложен на остри критики за политиката си по отношение на транссексуалните, избора си на вицепрезидент и на ултраконсервативни съдии, както и за опитите си да премахне антидискриминационни норми.\n\r\nНо той беше и първият кандидат на републиканската партия, обещал да защитава правата на ЛГБТ хората, спечелвайки номинацията на своята партия. Той назначи и гей за посланик в Германия - Ричард Гренел.\n\r\n\"Остава още дълъг път\", подчертава Елиът Имсе, отбелязвайки, че макар че ЛГБТ населението на страната е 4,5 на сто, но \"ние заемаме само 0,1 на сто от изборните длъжности\".\n\r\nХомосексуалността на кандидата да не бъде изобщо тема за дискусии? За Пийт Бутиджидж \"това е посоката, в която трябва да се движим. Но знам, че още не сме стигнали до този момент\". \r\n \r\n/БТА/", "date": "2019.04.05", "title": "Политиците хомосексуалисти в САЩ вече не е нужно да се крият"}
{"url": "https://www.dnes.bg/rusia/2019/04/05/ukrainski-ministyr-da-vlezem-v-moskva-s-tankove.406768", "text": "\"В Москва ще бъдем заедно! Заедно със съюзниците, на танковете с надписа \"Към Москва!\" Да повторим кампанията на Сагайдачний!\", написа украинският министър на инфраструктурата Владимир Омелян, информира vesti.bg. В препратката си той визира превземането на Москва  от полско-литовката армия през 1612 година. \r\n \r\nЗаканата на министъра дойде в отговор на покана от Съюза на превозвачите в Русия за среща в руската столица на 23 април, където ще се обсъжда единното транспортно  пространство на Евразийския съюз, чийто член е и Украйна. \r\n \r\nОмелян обаче подчерта, че договорът за приятелство между Украйна и Русия не е в сила от 1 април тази година. \r\n \r\nОтговорът от Москва не закъсня.Даде го официалният говорител на Министерството на външните  работи на Руската федерация Мария Захарова, която с присмех коментира във Facebook:\r\n\"Скъпи приятелю, тази Москва, в която вие ще влезете \"заедно със съюзниците на танкове\", се намира в американския щат Айдахо. Така че напред и с песни!\"\r\n \r\nЗахарова има предвид малко градче в централния американски щат с население малко над 20 000 души.\r\n \r\nТова е втората заплаха към Москва само в рамките на няколко дни. Вчера о.з генералът от полската армия Валдемар Скшипчак каза в интершю за местна медия, че ако Русия нападне западните страни,  НАТО може да използва срещу нея ядрено оръжие.", "date": "2019.04.05", "title": "Украински министър: Да влезем в Москва с танкове!"}
{"url": "https://www.dnes.bg/notifikacii/2019/04/05/da-upravliavash-bolnica-mejdu-pechalbata-i-grijata-za-pacienta.406770", "text": "Единомислието в здравеопазването е необходимост. Воля у законодателите, заинтересованост на пациентите също се изискват. Най-голямото предизвикателството все още остава финансирането на здравните услуги. Това коментира д-р Анелия Рачева, административен директор на МБАЛ \"Надежда\", София, ефира на \r\nВ моето семейство има лекари или инженери, сподели д-р Рачева. \"Определено се насочих към медицината с афинитет към акушерство и гинекология. Това е специалността, която съчетава както патологията и страданието, така и радостта и удовлетворението, които изпитвам покрай пациентите. Професионалният ми път започва в областта на мениджмънт и маркетинг на фармацевтични продукти. От средата на 90-те години винаги съм работила за продуктите ин витро, с ин витро специалистите и центровете. Така се запознах с д-р Стаменов и през 2012 г. и той ме покани да довършим неговата цел да създадем една различна болница - „Надежда“, болница за женско здраве\", допълни тя. \r\n                \n                \"Най-важно е да има ясна цел. Искахме болница на европейско ниво, която предоставя на пациентите добро отношение и висок професионализъм. След това бе да създадем колектив от съмишленици, с които разработваме обща стратегия\".\r\nКласацията „Най-добрите болници“ е първата от този род и се радвам, че ние се класирахме, спомена Анелия Рачева.\r\n\"Обратната връзка – това пациентите да са доволни и да водят и нови, е най-голямата печалба. Проблем е, когато специалисти напускат България. Доста лекари обаче, специализирали и работили в България, приемат болница „Надежда“ като привлекателен модел за работа\".\r\nНа все по-късна възраст жените раждат, а това води със себе си съпътстващи рискове, отбеляза д-р Рачева. \"Секциото е метод, за да се реши това. Но има и тенденция много жени да искат да родят нормално\", добави тя.\r\nВижте още на сайта на ", "date": "2019.04.05", "title": "Да управляваш болница - между печалбата и грижата за пациента"}
{"url": "https://www.dnes.bg/obshtestvo/2019/04/05/kosmonavti-ot-5-strani-idvat-u-nas.406699", "text": "40-годишнината от полета на първия български космонавт Георги Иванов ще събере в София първите космонавти от пет европейски страни, съобщиха на БАН.\n\n\r\nБележитата годишнина е повод Институтът за космически изследвания и технологии /ИКИТ-БАН/ и Българската академия на науките да организират серия от събития, които се посвещават и на 150-годишнината на Академията.\n\r\nПетима космонавти от международната програма \"Интеркосмос\" - Павел Виноградов /Русия/, Владимир Ремек /Чехия/, Мирослав Хермашевски /Полша/, Берталан Фаркаш /Унгария/, Иван Бела /Словакия/, както и Татяна Егорова - съпруга на космонавта Борис Егоров, пристигат у нас за честванията за 40-годишнината от полета на Георги Иванов. С този полет България стана шестата държава в света със свой космонавт.\n                    \n                    \n                \r\nПресконференцията на българския космонавт Георги Иванов и на гостите космонавти ще е на 10 април от 9.30 ч., в зала \"Иван Е. Гешов\" на БАН. На нея ще присъстват също проф. Румен Недков - директор на ИКИТ-БАН, космонавтът Александър Александров, Красимир Стоянов и учени от Института за космически изследвания и технологии.\n\r\nФотоизложба с кадри от подготовката и полета на Георги Иванов ще се открие от 10.15 ч. във фоайето на БАН. Ще бъде валидирана и специално отпечатана за случая пощенска марка.\n\r\nВ 11.00 ч. ще започне тържествената сесия и връчването на почетни знаци, посветени на годишнината.", "date": "2019.04.05", "title": "Космонавти от 5 страни идват у нас "}
{"url": "https://www.dnes.bg/health/2019/04/05/10-zdravoslovni-polzi-ot-proteinite.406629", "text": "Всеки вид хранителни вещества са важни за здравето и правилното функциониране на тялото. Протеините са есенциален градивен елемент в нашите клетки. Консумацията на протеини е задължителна, за да могат клетките да се делят нормално и да изпълняват функциите си. Проучванията показват, че диетата с високо съдържание на полезни животински и растителни протеини оказва благотворно влияние върху загубата на излишно тегло и поддържането на здрава мускулатура.\r\nКои са причините, заради които си заслужава да наблягате на полезните протеини в ежедневието си?\r\n\r\nИ трите макронутриента – въглехидрати, протеини и мазнини, оказват различно влияние върху организма. Всеки има своята специфична функция. Изследванията сочат, че сред всички тях протеините имат най-засищащо влияние. Те поддържат нивата на енергията и кръвната захар в оптимални граници, което предотвратява резки огладнявания и колебания в енергийните нива.\r\n                    \n                    \n                \r\nБез значение дали тренирате усилено или не, при консумация на протеини неминуемо мускулната ви маса ще се подсили. Ако комбинирате хранителния си режим с подходящи упражнения, ще успеете да изваете красиви форми.\r\n\r\nЖивотинските протеини имат много добри ползи за здравето на костната система, хрущялите, ставите и сухожилията. Консумацията на полезни животински протеини помага за намаляване риска от остеопороза, остеохондроза и артроза с напредване на възрастта, тъй като протеините подхранват опорно-двигателния апарат.\r\n", "date": "2019.04.05", "title": "10 здравословни ползи от протеините "}
{"url": "https://www.dnes.bg/notifikacii/2019/04/05/sluchai-na-morbili-i-vyv-veliko-tyrnovo.406767", "text": "Първи случай на морбили е регистриран във Велико Търново, съобщиха от Регионалната здравна инспекция. \n\r\nНа 1 април в Инфекциозно отделение на МОБАЛ \"Д-р Стефан Черкезов\" АД – Велико Търново е приет пациент от община Елена, със съмнение за морбили. Диагнозата е лабораторно потвърдена на 2 април от Националната референтна лаборатория \"Морбили, паротит и рубеола\". \n\r\nБолният е с болки в гърлото, повишена температура, обрив по тялото, конюктивит. \n\r\nРезултатите от проведеното епидемиологично проучване показват, че най-вероятно се касае за внос на инфекцията. \n\r\nОт РЗИ – Велико Търново са предприети противоепидемични мерки. Извършена е проверка и са връчени предписания на всички общопрактикуващи лекари, обслужващи населението на община Елена с указания за незабавно издирване и обхващане с имунизация против морбили, паротит и рубеола на всички неимунизирани деца от 13 м. до 18 г.\n                \n                \r\nРЗИ – Велико Търново препоръчва консултиране с лекар със специалност по инфекциозни болести при всеки съмнителен или установен случай на морбили, наблюдение на всички контактни на морбили лица до 17 ден от началото на контакта и незабавно имунизиране.", "date": "2019.04.05", "title": "Случай на морбили и във Велико Търново"}
{"url": "https://www.dnes.bg/sport/2019/04/05/19-godishnata-ivet-pishe-istoriia-v-bylgarskoto-karate.406728", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Едва на 19 години Ивет Горанова вече пренаписа историята на българското карате. Тя на 2 пъти победи водачката в световната ранглиста. Тя има бронзов медал от Световното първенство през миналата година и бронзов медал от Европейското, което завърши преди седмица.\n\r\nНейната философия за успех, напук на очакванията, обаче е изключително проста. \n\r\n\"Бих се определила като упорита, защото каквото и да се случва аз не се отказвам. Има много лоши неща, които се случват, но през които трябва да преминеш и да продължиш напред, защото едно такова предизвикателство ако те спре, доникъде няма да стигнеш\", сподели тя пред \n                    \n                    \n                \r\nЛека-полека, любовта между Ивет и каратето се заражда, а днес тя води до издигане в световната ранглиста и респект от страна на всички опоненти. Особено от водачката в световната ранглиста Анджелика Терлюга.\n\r\nНа Световното в Мадрид Ивет дебютира при жените и сменя категория като преминава от 61 кг на 55 кг. Освен медалите, най-важният момент за Ивет е този, в който разбира, че каратето става олимпийски спорт.\n\r\nЗасега перфектно, но изключително трудно – така Ивет съчетава спорта и училището, където тази година й предстоят матури. А мечтата си остава традиционната - златен медал от Олимпиадата.\n\r\n ", "date": "2019.04.05", "title": "19-годишната Ивет пише история в българското карате"}
{"url": "https://www.dnes.bg/notifikacii/2019/04/05/sled-800-000-ubiti-v-ruanda-kakva-spravedlivost-e-vyzdadena.406722", "text": "Около 800 000 души бяха убити при геноцида в Руанда през 1994 г. Наказателното преследване от международен трибунал помогна за създаване на известно усещане за справедливост и ограничаване на отричането на геноцида, но ще бъде ли това достатъчно?\n\r\n\"Никога вече\", обеща международната общност след края на Холокоста през 1945 г. И все пак оттогава има много случаи на геноцид, включително в Руанда, която тази седмица отбелязва 25 години от избиването на около 800 000 души, предимно тутси, извършено от хора от народността хуту, пише ДПА.\n\r\nОткакто през Втората световна война бяха избити шест милиона евреи, многократно са извършвани масови убийства - в Камбоджа, Босна и на други места, при които ООН и други международни играчи често се намесват със закъснение. А някои експерти казват, че продължават да се извършват геноциди, посочвайки язидите в Ирак и рохингите в Мианма.\n                \n                \r\n\"Да, обещанието за \"никога вече\" не се спазва\", казва директорът на програмата за изследване на геноцидите към Йейлския университет Дейвид Саймън.\r\n\"Има хора и движения, които се опитват да спазват това обещание, въпреки че други - много на брой, следват пътища, които изглеждат в разрез с него\", отбелязва той.\n\r\nМакар предотвратяването на геноцид методично да се проваля, се правят стъпки в посока на търсенето на отговорност от виновниците - подкрепяните от ООН съдилища за Камбоджа, Босна и Руанда се опитват да предоставят някакъв вид справедливост на оцелелите.\n\r\nТе са критикувани заради оскъдните им бюджети и бавните процедури - в Камбоджа един от доста възрастните главни подсъдими от червените кхмери, Йенг Сари, умря преди края на дългия съдебен процес срещу него, но Саймън все пак мисли, че подобни трибунали са жизненоважни.\n\r\n\"Те помагат да се . . . документира какво е станало в даден случай\", казва той. \"Което е важна профилактика срещу бъдещо отричане.\"\n\r\nОт създаването си през 1995 г. Международният наказателен трибунал за Руанда е осъдил 62 души за участие в геноцида, включително политици, военни служители и религиозни и медийни фигури.\n\r\nСъдът се намира в Танзания, а Апелативната камара - в Хага, има също офиси в Кигали. Той постанови последната си присъда през 2012 г., но все още има дела, които се обжалват при Международния остатъчен механизъм за наказателните трибунали (МОМНТ) на ООН.\n\r\nНачалникът на канцеларията на Прокурорската служба към МОМНТ Кевин Хюз казва, че трибуналът има важно значение за ограничаване на отричането на геноцида.\n\r\n\"Ние доказахме извън всякакво основателно съмнение фактите на геноцида, включително това, че той е бил резултат от пропаганда и омраза, лишила жертвите от човешки черти, и че после е бил осъществен от висши политически и военни лидери, възнамерявали да унищожат групата тутси и да убият техните умерени противници хуту\", казва той.\n\r\nИздирването на извършителите на престъпления срещу човечеството в източноафриканската държава преди 25 години също така все още продължава.\r\n\"Много извършители избягаха от Руанда непосредствено след геноцида . . . някои все още успяват да избегнат правосъдието\", казва Хюз.\n\r\nНай-важната отговорност на МОМНТ е откриването, арестуването и изправянето пред съда на останали осем бегълци, които са обвинени от съда, но се укриват, добавя той.\n\r\nСъдът разчита на националните правителства да му помогнат в издирването на извършителите на геноцида, обяснява той. Наскоро Германия екстрадира заподозрян, за да бъде съден в Руанда.\n\r\nИма също така наказателни преследвания срещу заподозрени руандийци в съдилища във Франция и Великобритания, \"следователно това не е някакъв далечен въпрос, а е свързан също така с Европа и нейните ценности и с ангажимента да не се позволява на извършителите на масови зверства да намират убежище\", казва Хюз.\n\r\nСлед Холокоста Израел издирваше нацистки бегълци десетилетия наред, а някои продължават да бъдат откривани и днес. Когато войната в бивша Югославия приключи през 1995 г., много от главните извършители на геноцида в Сребреница успяха да се укрият в продължение на десетилетия въпреки мащабното издирване.\n\r\nЕдин от тях - бившият босненски сръбски лидер Радован Караджич, получи в Хага увеличаване на присъдата си на доживотен затвор едва миналия месец.\r\n\"Арестуването и наказателното преследване на бегълците е от огромна важност за жертвите. За да продължат напред в своя живот, те имат нужда да видят, че се търси сметка на отговорните за тяхното страдание\", казва Хюз.\n\r\nОнорин Увабабией е била на осем години, когато е започнал геноцидът в Руанда - масово избиване, продължило малко повече от три месеца. Тя е единственият оцелял от своето семейство.\n\r\n\"Раните не могат да се излекуват, когато знаеш, че хората, избили любимите ти хора, са все още на свобода\", казва тя пред ДПА в Кигали.\n\r\nСамата Руанда е хвалена за своя напредък след 1994 г. - стабилност, помирение и икономически възход, което според мнозина се дължи на силното ръководство на Пол Кагаме.\n\r\nКритиците обаче обвиняват президента, че потиска несъгласието.\n\r\n\"Наблягащата на сигурността държава на Кагаме - с нейните ограничения върху политическата опозиция, съвсем не е демократична, но това отразява виждането, че след геноцида може би има по-голяма нужда от сигурност, отколкото от свобода\", казва Саймън.\n\r\nСпоред него обаче подобни условия не би трябвало да стават постоянни, тъй като \"в някакъв момент самата липса на свобода може да се превърне в източник на несигурност\".\r\n \r\n/БТА/\r\n ", "date": "2019.04.05", "title": "След 800 000 убити в Руанда: Каква справедливост е въздадена?"}
{"url": "https://www.dnes.bg/world/2019/04/05/kitai-izmisli-politicheski-rojden-den.406758", "text": "Управляващата Китайска комунистическа партия заповяда на своите членове да празнуват един по-различен рожден ден - денят, в който са се присъединили към партията, съобщава британският Guardian.\r\n \r\n\"Обикновените хора имат само един рожден ден. За членовете на китайската  комунистическа партия, те са два - в допълнение към деня, в който са се  родили, е този на \"политическия им рожден ден\" - обяснява Централната комисия за инспектиране на дисциплината.\r\n \r\n\"Рожденият ден служи, за да напомни на човек да цени и уважава живота. Политическият такъв - за да  напомня за любовта и отдадеността към партията\" - добавят от комисията.\r\n \r\nПод управлението на Си Цзинпин - президент на Китай и лидер на Китайската комунистическа партия,  страната е изключително фокусирана върху идеологическото обучение и лоялността към държавния глава. \r\n \r\nВ последните години на практика се създава нов култ към личността на лидера, какъвто същестува по времето\r\nна Мао Цзедун. Ликът на Си е във всички вестници, по телевизията, в списанията, дори на билборди край  парковете. Откакто е на власт Си успя да смаже опозиционните крила в партията като обяви голяма борба с корупцията.  С отслабналото гражданско общество и абсолютна власт в ръцете си, той промени конституцията на Китай като премахна ограничения брой на президентските мандати и така на практика стана доживотен лидер.\r\n \r\nПреди време членовете на ККП бяха задължени да изтеглят мобилно приложение, с което да изучават мислите\r\nна Си и други материали на партията. Този четвъртък на официалния сайт на ККП бяха публикувани инструкции,\r\nкоито обясняват как и кога трябва да се носят партийни значки.\r\n \r\nПо отношение на \"политическия рожден ден\" Комисията по дисциплината предлага на китайците и да подновят своите клетви, които са дали при присъединяването към партията, да участват активно в учебните сесии, да доброволстват, както и да  говорят с висшестоящите, за да открият и подобрят своите недостатъци.\r\n \r\n\"Политическият рожден ден е шанс за всеки член на партията да се презареди, така че всеки един от тях\r\nда почувства топлата грижа на партийната организация и да повиши чувството си на принадлежност към нея.\"- продължава  обяснението. \r\n \r\nВ края от Комисията напомнят, че празнуването на политическият рожден ден не бива да е една бюрократична формалност, а да стане наистина популярен. Според тях празнуването може да изглежда просто, но значението му е много дълбоко. \"Така припомняме на партийните членове - без значение колко време е минало, не забавйте денят, в който се присъединихте  към партията\" - завършва текстът. ", "date": "2019.04.05", "title": " Китай измисли \"политически рожден ден\""}
{"url": "https://www.dnes.bg/index/2019/04/05/ndsv-i-novoto-vreme-davat-pyt-na-mladite-na-evrovota.406741", "text": "\"Път на младите\" - така се казва най-младата листа за предстоящите евроизбори през май, съобщава БНР. Водач на листата се очаква да бъде Румен Чолаков - председател на \"Милениум клуб\" и ще бъде регистрирана от името на НДСВ и \"Новото време\" в началото на другата седмица.\r\n17-те младежи от листата са на възраст между 21 и 35 години и живеят в страната и  в чужбина. Основнитите им приоритети са създаването на обща европейска армия, разширяване на правомощията на европейския главен прокурор, пряко избираем европейски президент, както и въвеждане на електронно гласуване.\r\n\"В момента виждаме огромен сблъсък между популистки, десни, националистически, в някои случаи и консервативни перспективи за бъдещето на обединена Европа. Не вярвам, че това са преобладаващите перспективи за българите. Вярвам, че българите са много по-смели европейци, отколкото се отчита в общественото пространство. Обичам да казвам, че моето поколение е най-европейското поколение в историята на човечеството. Ние сме носители на Европейската идея, защото в най-голяма степен сме успели да се възползваме от благата на ЕС. Казваме „Път на младите“ - хора под 35 години, най-вече по две причини – първо, защото вярваме, че трябва да участваме в дългосрочните процеси, които в момента предстоят на европейския континент. Втората причина е, че младостта сама по себе си е символ на промяната. Голяма част от хората в България искат да видят промяна, да видят край на прехода, ако щете\", споделя Румен Чолаков.\r\n                \n                Според младия кандидат-евродепутат в политическото пространство има две перспективи - че всичко е хубаво или че всичко е катастрофа. Време е, смята той, да прескочим тези поляризирани понятия и да намерим две неща -  какво ни обединява като нация и какви са практическите решения на проблемите.\r\n\"Например казваме, че европейската прокуратура е възможност за промяна и това, което ще е европейската прокуратура, да има повече правомощия от тези, които са дадени в момента\" - допълва той.\r\nЦелта на младите политици е да достигнат до хората, които не са твърд електорат на останалите парти и смятат да разчитат на високите технологии и социалните мрежи. \r\nСамият Румен Чолаков е роден през 1991г. и има дипломи по история от Тринити Колидж и по право от University ot Law в Обединеното кралство, става ясно от собствената му визитка в сайта на \"Милениум клуб\".", "date": "2019.04.05", "title": "НДСВ и \"Новото време\" дават път на младите на евровота"}
{"url": "https://www.dnes.bg/zvezdi/2019/04/05/iavor-zahariev-ne-se-prebori-vokalistyt-na-gravity-co-pochina.406776", "text": "Вокалистът на Gravity Co Явор Захариев е починал. Неговата сестра потвърди новината. \r\nВ сряда той беше открит в безпомощно състояние със счупен нос. Захариев беше настанен в реанимацията на \"Пирогов\" в изключително тежко състояние.\n\r\nНеофициално от полицията обясниха, че няма следи от насилие и влизане с взлом.\r\nСпоред една от версиите 39- годишният рокаджия е бил нападнат и бит. Другата хипотеза е, че сам се е докарал до това състояние с дрога и е довел организма си до пълно изтощение.\r\nМиналата година Захариев разказа как е успял да се пребори с дрогата, след като е бил 3 години в комуна в Хърватия.", "date": "2019.04.05", "title": "Явор Захариев не се пребори: Вокалистът на Gravity Co почина"}
{"url": "https://www.dnes.bg/stranata/2019/04/05/deloto-za-bedstvashtite-kone-v-osogovo-otnovo-ne-trygna.406775", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДелото срещу Петър Пищалов, който остави 70 коне да бедстват в Осоговската планина, за втори пореден път не тръгна. \r\nПоводът да не бъде даден ход на делото бе, че отново обвиняемият не е редовно призован, тъй като не е намерен на обявения от него адрес.\n\r\nНа заседанието обаче присъстваше самият Петър Пищалов, като тогава му бе съобщено, че следващото заседание ще бъде на 13 май, предава Bulgaria ON AIR. \r\nВъпреки, че съдия Светослав Петров не даде ход на делото той връчи обвинителния акт на Пищалов. \r\nА според прокурор Галина Димитрова пък делото не се протаква. Всичко вървяло в рамките на законовите граници. \r\nОбвинението срещу Пищалов е за административно наказание и глоба до 2 500 лв.", "date": "2019.04.05", "title": "Делото за бедстващите коне в Осогово отново не тръгна"}
{"url": "https://www.dnes.bg/notifikacii/2019/04/05/mvr-otkriti-sa-60-t-hrani-s-neiasen-proizhod-ili-s-iztekyl-srok.406707", "text": "Открити са близо 60 тона хранителни стоки с неясен произход или изтекъл срок на годност, съобщиха от МВР. Установени са и други нарушения в дейността на търговска фирма със складове на различни места в страната.\r\n \r\nСъвместната операция е проведена на 3 април т.г. на територията на столицата и в областите Видин, Русе, Добрич, Варна, Бургас, Ямбол, Хасково, Пловдив и Благоевград. Тя е осъществена  от служители на “Икономическа полиция” - ГД “Национална полиция“, съвместно с представители на НАП и БАБХ.\n\r\nВ рамките на проверките е инспектирана дейността на дружество за производство на млечни продукти, което стопанисва складове на различни места в страната  и извършва търговска дейност с месо, месни продукти, мляко, млечни и имитиращи продукти, като осъществява вътрешнообщностни продажби и покупки, както и внос и износ от трети страни.\r\n                \n                Служителите на НАП са осъществили пълен преглед на  фирмата и инвентаризация на стоковата наличност. В складовете на дружеството в три града са установени около 12 000 кг месо и колбаси с изтекъл срок на годност, както и стоки без необходимите документи за произход и съхранение – общо 47 375 кг сухо мляко, открити в проверяваните складове. В друг склад са установени разлики в касовата наличност, а също и два нерегламентирани склада.\n\r\nПредстои да бъдат издадени съответните актове и наказателни постановления, както и протоколи за унищожаване на храни, негодни за употреба. Стоката без документи е поставена под възбрана, на отговорно пазене до предоставяне на съответните необходими документи за произход.\n\r\nПо време на проверката са предприети мерки и за проследяване на товарни автомобили и контейнери през едно от морските пристанища, пристигащи с поръчани от фирмата стоки. Установено е, че за времето на активните дейности по инспекцията е забавено влизането им в страната.", "date": "2019.04.05", "title": "МВР: Открити са 60 т храни с неясен произход или с изтекъл срок"}
{"url": "https://www.dnes.bg/index/2019/04/05/arktika-rusiia-e-vzela-severniia-morski-pyt-pod-svoi-kontrol.406704", "text": "Към Арктика е приковано вниманието буквално на целия свят. Свидетелство за това е съставът от участниците в откриващия се в началото на другата седмица в Санкт Петербург форум \"Арктика - територия на диалог\". Държавни и правителствени ръководители, видни политици, дипломати, учени и представители на гражданското общество ще обсъдят проблеми на геополитиката, промените в климата, опазването и разработването на богатите ресурси на региона. Не случайно глобалната тема на форума е формулирана като \"Арктика. Океан на възможности\", пише в.\"Независимая газета\" в редакционна статия.\n\r\nС какво толкова е интересна Арктика с нейните сурови и на пръв поглед неподходящи за човешка дейност климатични условия? Експертите твърдят, че в близко бъдеще находищата на региона могат да станат основни фактори на ръста, например, на нефтогазовия отрасъл. Под арктическите ледове се крият 90 млрд. барела петрол (13 процента от неразработените световни запаси), 48,3 трлн. куб. м. природен газ (30 процента) и 44 млрд. барела газов кондензат (20 процента).\n                \n                \r\nНаистина, във връзка с това районът зад полярния кръг рискува да стане арена на геополитически сблъсък на интереси. За Русия това е стратегически важен район, потенциален двигател на икономиката. Държавната програма за развитие на Арктика е удължена до 2025 г., а с въпросите на региона отскоро се занимава Министерството на развитието на Далечния изток и Арктика. На свой ред Министерството на природните ресурси и екологията разработи комплексен план за развитие на минерално-суровинния и логистичен потенциал на Арктика, включващ реализацията на 118 проекти.\n\r\nОще един повод за засилване на присъствието на Русия в Арктика е защитата на границите. Според плана на Съвета за сигурност на Руската федерация до 2020 г. е необходимо зад полярния кръг да бъдат възстановени повече от 200 военни обекти, да се построят 10 летища, и да се разположат 20 системи за противовъздушна отбрана.\n\r\nРазбира се, във Вашингтон не могат безучастно да наблюдават усилването на Русия в толкова важен регион. Но засега става дума, впрочем, само за планове: както заяви министърът на военноморските сили на САЩ Ричард Спенсър, през лятото американски кораб възнамерява да премине през арктически води. Това, по думите му, е нужно за \"осигуряване на свободата на корабоплаване\" и ще стане отговор \"на някои страни и прекомерните им претенции към Арктика\". Освен това САЩ се подготвят за разполагане на военни кораби и самолети на един от островите на Аляска. Според \"Уолстрийт джърнъл\" във Вашингтон признават, че са недооценили важността на влиянието в Арктика и сега могат да се сблъскат с проблеми, тъй като Русия я усвоява благодарение на своите северни граници. Китай пък се обяви за околоарктическа държава и иска да прокара от там полярен \"Път на коприната\".\n\r\nПреди шест години Китай с подкрепата на Русия стана наблюдател в Арктическия съвет, а през 2018 г. публикува Бяла книга, в която са изложени стратегиите за действие близо до Северния полюс. Въпреки че се намира на хиляди километри от Арктика, Пекин строи ледоразбивачи за усвояване на Северния морски път (СМП). По него корабите от Азия към Европа ще преминават с една седмица по-бързо в сравнение с маршрута през Суецкия канал.\n\r\nНо въпросът дали Русия ще предостави на Китай преференциален достъп до СМП, остава открит, отбелязва независимият портал arctictoday. \"Ако китайска подводница изплува в Арктика в близко време, вероятно някъде след 5-10 години, съотношението на силите ще се промени. За Русия това ще е напълно нова реалност, която ще постави нови задачи\", посочва порталът.\n\r\nПри всички положения Русия вече е разработила правила за преминаване по СМП на чуждестранни военни кораби. Те вече няма да могат да преминават по него, ако съответните държави за срок от 45 денонощия до началото на плаването не уведомят Москва за плановете си. Освен това всеки военен кораб ще е задължен да качи на борда си руски лоцмани. В случай на несанкционирано движение по СМП Москва може да арестува или дори да унищожи кораба нарушител. Това означава, че Русия де факто е взела СМП под свой контрол. \r\n \r\n/БТА/\r\n ", "date": "2019.04.05", "title": "Арктика: Русия е взела Северния морски път под свой контрол"}
{"url": "https://www.dnes.bg/world/2019/04/05/korupciiata-iziajda-po-trilion-dolara-na-godina-v-sveta.406716", "text": "Ограничаването на корупцията в световен план може да генерира около 1 трилион долара годишно от данъчни приходи, показват резултати от проучване на Международния валутен фонд, съобщава БНР.\r\n \r\n\"По-малката корупция означава по-слабо изтичане на приходи и по-малко загуби на разходите, както и по-високо \r\nкачество на общественото образование и инфраструктура\", сочи доклада.\r\n \r\nРезултатите ясно показват, че по-ниската корупция и по-високите приходи се запазват в индустриално развитите,\r\nразвиващите се и страните с ниски доходи.\r\n \r\nСпоред данните - една държава, която е сред най-предно класираните по отношение на контрола на корупцията,\r\nсъбира средно 4,5% от брутния вътрешен продукт повече приходи, отколкото страна с по-нисък корупционен рейтинг. \" Разликата в събирането на приходите е 2,75% от БВП сред развиващите се пазарни икономики и 4,0% от БВП сред страните с ниски доходи\", твърдят от МВФ.\r\n \r\nИндустрии като минно-добивната и петролно-добивната са истински генератори на корупция, според предишни изследвания. В списъка влизат още обществените поръчки и администрацията на държавните предприятия. МВФ фокурисира своето  внимание върху прозрачността и надзора като ключови елементи в борбата с корупцията в тези области, както и на  силен, свободен печат, който да служи като катализатор. \r\n \r\nПрепоръчително за ограничаване на корупцията, смятат от МВФ, е наемането на персонал въз основа на професионални качества, а не по политически причини, както и опростени данъчни правила и бизнес кодове, за да се избегне изкушението от взимане на подкупи. ", "date": "2019.04.05", "title": "Корупцията \"изяжда\" по трилион долара на година в света"}
{"url": "https://www.dnes.bg/obshtestvo/2019/04/05/bylgariia-sred-stranite-s-nai-goliama-smyrtnost-ot-mrysen-vyzduh.406729", "text": "България е една от държавите в ЕС с най-голяма смъртност заради мръсен въздух, се посочва в представен днес доклад на Европейската комисия.\n\r\nОтбелязва се, че замърсяването на въздуха поставя нашата страна на челните места по брой изгубени години живот. \n\r\nСпоред Европейската агенция по околна среда замърсяването на въздуха у нас е довело до около 15 200 случая на преждевременна смърт през 2015 година. \n\r\nОсновните източници на замърсяване на въздуха от прах са битовото отопление и превозните средства. Въпреки че наскоро прие изменения в законодателството, България все още не е предприела практически структурни мерки за справяне със замърсяването на въздуха и за уеднаквяване на целите за качеството на въздуха с ключови политики в областите на околната среда, енергетиката и превозите, се посочва в документа.\n                    \n                    \n                \r\nБългария все още не е изпълнила задълженията си за запазване или възстановяване на видове и местообитания. Създаването на ефективно управление на мрежата \"Натура 2000\" и подобряването на администрацията в тази област се отчита като предизвикателство. Основните заплахи за биологичното разнообразие в България включват загубата на местообитания заради развитието на градовете и инфраструктурата, неустойчивото земеделие, повишеното замърсяване на въздуха.\n\r\nВъпреки продължаващите инвестиции в изграждането на необходимата инфраструктура, подкрепена главно с финансиране от ЕС, България все още изостава значително от европейските показатели за пречистване на градските отпадъчни води. Едва 26 на сто от тези води се събират, 20,4 на сто от събраното количество се подлага на вторично пречистване, а 6,7 на сто от събраните отпадъчни води се подлагат на по-задълбочена обработка. Според ЕК има нужда от допълнителни два милиарда евро за изграждането на мрежи за събиране на отпадни води и за пречиствателни станции.\n\r\nКомисията отбелязва, че България е постигнала значителен напредък в картографирането и оценяването на екосистеми и техните свойства, както и в разработването на системи за отчетност на \"природния капитал\". Въпреки това правилното изпълнение на законодателството за защита на природата остава предизвикателство, пише в доклада, цитиран от БТА.\n\r\nВъпреки че България е приела добро законодателство за справедливо изчисляване на такса \"Смет\", тя все още не е приложила правилото \"замърсителят плаща\". Напредъкът в справянето със замърсяването на въздуха е ограничен до приемането на закони. Все още не е отчетено ефективно прилагане, допълва комисията.", "date": "2019.04.05", "title": "България сред страните с най-голяма смъртност от мръсен въздух"}
{"url": "https://www.dnes.bg/notifikacii/2019/04/05/potrebitelite-10-15-g-nazad-ot-razvitieto-na-tehnologiite.406774", "text": "Облачните сървъри на Amazon предлагат инфраструктура на всеки, който желае да извършва определена дейност в киберпространството. Те не могат да бъдат винени за случилото се изтичане на данни. Две компании са виновни. Това коментира по темата за откритите от UpGuard 540 файла с лични данни на облачен сървър на Amazon ; в ефира на \r\nЕдна от компаниите е разработчик на приложение, което от 2014 г. не е активно, посочи Спас Иванов. \"То е имало за цел да събира данни и профили на хора, за да организира общи събития край басейни и т.н. От там изтичат много по-малко данни, но пък за сметка на това се разкриват 22 000 некриптирани пароли на профили. Другата компания е мексиканска медийна. Потребителите в този портал, вписвали се в него чрез профила си във Facebook, са изгубили своята конфиденциалност\", допълни той.\r\n                \n                \"Facebook наложи политика на рестрикции само относно новите приложения. Забравени бяха всички по-стари приложения, които са изтеглили профили, кеширали са ги и Facebook не може да влияе върху тяхната сигурност. Мерките закъсняха. Със сигурност данните са изтеглени многократно и някой ще се възползва от тях. Смяната на паролата във Facebook e е задължително да се случва регулярно. Двуфакторната нотификация също е важна\".\r\nМина година от скандала с Cambridge Analytica – това бе малко различен случай предвид политическия нюанс, напомни Иванов. \"Facebook беше наясно какво правеше Cambridge Analytica. Марк Зукърбърг апелира за регулации – човекът, който наруши всички такива за конфиденциалност, за да пренесе проблема на Facebook върху по-малки компании. Първоначалните призиви за свобода вече се трансформираха в призиви за регулации\", поясни още той.\r\n\"Проблемът настъпва от там, че Facebook предоставя данни на разработчици и създатели на апове. Разбира се, има пробойни и в сигурността на Facebook генерално. Пробиви в защитата на данни на големи компании възникват всеки ден. Потребителите сме 10-15 години назад спрямо развитието на технологиите. Липсва култура на информираност и хигиена в това отношение\". \r\nВижте още на сайта на ", "date": "2019.04.05", "title": "Потребителите – 10-15 г. назад от развитието на технологиите"}
{"url": "https://www.dnes.bg/notifikacii/2019/04/05/predi-balotaja-poroshenko-i-zelenski-se-izsledvat-za-droga.406710", "text": "Президентът на Украйна Петро Порошенко и неговият съперник на предстоящия балотаж за нов държавен глава Володимир Зеленски дадоха днес кръвни проби за алкохол и наркотици, предаде ТАСС. Това бе едно от условията, поставено от претендента, за телевизионен дебат между тях преди балотажа на 21 април, което действащият президент прие.\n\r\nДвамата обаче дадоха кръв за теста в различни лаборатории. Порошенко отиде в лабораторията на стадион \"Олимпийски\" в Киев - най-голямото спортно съоръжение в страната. Преди процедурата, която бе пряко предавана в YouTube, той подписа декларация, че доброволно дава кръв и че е съгласен резултатите от изследванията да бъдат публикувани.\n\r\n\"Всичко мина много лесно\", каза президентът след процедурата. Малко по-късно той каза пред журналисти, че е удовлетворен, че Зеленски е приел предложението му за дебати. \"Защото това не е шоу, не е представление, а възможност да се получи информация, отговори за бъдещето на държавата за години, а може би и за десетилетия напред\", каза той.\n\n\n\r\n                \n                Порошенко обърна внимание на отсъствието на своя съперник, като изрази надежда, че той \"ще събере мъжество и ще дойде на дебатите\". Президентът обаче още не знаеше, че в същото време Зеленски отиде за аналогичен тест в друга, частна лаборатория, където също го очакваха журналисти. \n\r\nСлед като даде кръв, претендентът, събрал почти двойно повече гласове в първия тур на изборите от сегашния държавен глава, обеща да оповести резултата от теста след три дни. Той също уточни, че не е отишъл за кръвната проба на стадион \"Олимпийски\", защото не вярва на тамошната лаборатория. По данни на медиите, цитирани от ТАСС, медицинската служба на стадиона е под контрола над държавата.\n\r\nАктьорът комик Володимир Зеленски се оказа изненадващ фаворит в президентската надпревара, след като на първия тур в неделя спечели 30,2 процента от гласовете срещу само 15,95 за Петро Порошенко. Сегашният президент с усилия успя да се класира за балотажа, изпреварвайки минимално третия в надпреварата - бившата украинска премиерка Юлия Тимошенко, припомня БТА.\n\r\nЗеленски, който досега се отказваше от преки дебати с Порошенко, преди два дни пусна, малко изненадващо, видеообръщение в социалната мрежа Телеграм, с което призова президента и свой съперник във втория тур на дебати, но при условие те да се състоят на олимпийския стадион в Киев.\n\r\n\"Вие ме призовавате на дебати, като навярно си мечтаете, че ще избягам. Не, аз не съм Вие през 2014 г. Приемам вашето предизвикателство. Но моето условие е: чакам Ви тук, на спортния комплекс \"Олимпийски\", дебатите ще протекат пред народа на Украйна\", каза Зеленски. Той обаче постави още едно условие - кандидатите за президент да минават през медицински преглед, за да се докаже на народа, че сред тях няма нито алкохолици, нито наркомани.\n\r\n\"На стадион ли? Е, добре, да проведем дебати на стадиона. Очаквам ви, Володимир Олександрович!\", отговори почти незабавно Порошенко във видеообръщение, като прие и двете му условия. По-късно Зеленски предложи Юлия Тимошенко да бъде модератор на дебатите, които според украинското законодателство трябва да се състоят в последния петък преди балотажа, тоест на 19 април.\n\r\nДнес съветникът на Зеленски - Руслан Рябошапко съобщи в пряко телевизионно предаване, че кандидатът от партията \"Слуга на народа\" ще представи в най-скоро време, още преди втория тур, програмата си за първите 100 дни като държавен глава, както и своя екип. Съветникът обаче не посочи точна дата.\r\n ", "date": "2019.04.05", "title": "Преди балотажа: Порошенко и Зеленски се изследват за дрога "}
{"url": "https://www.dnes.bg/notifikacii/2019/04/05/vryshtat-dnes-tlennite-ostanki-na-zaginalite-v-makedoniia.406773", "text": "Днес връщат у нас тленните останки на българското семейство, което загина при самолетна катастрофа в Северна Македония. \r\nВчера близки на загиналите дадоха ДНК проби, за да може македонското следствие на установи самоличността на загиналите.\n\r\nСамолетът се разби на 2 април 2019 г. северозападно от връх Солунска глава на територията на Северна Македония.\r\nЗасега основна версия за катастрофата остава, че лошите метеоролични условия са причинили инцидента. Следствието обаче ще прегледа цялата докуменция и ще изследва изправността на самолета. \r\n20 прокурори и специална комисия предстои да разгледат случая. \r\nКогато времето се подобри, разбитият самолет ще бъде преместен в хангар в Скопие.", "date": "2019.04.05", "title": "Връщат днес тленните останки на загиналите в Македония "}
{"url": "https://www.dnes.bg/evroizbori-19/2019/04/05/ep-syzdade-uebsait-specialno-za-evroizborite.406726", "text": "Европейският парламент създаде нов, динамичен уебсайт, съдържащ всички резултати от минали европейски избори. вече функционира и е достъпен на всички официални езици на ЕС, съобщиха от българското представителство на ЕП.  ще бъде актуализиран в реално време във вечерта на изборите на 26 май с общите резултати от Европейските избори, включително национални разбивки, като подробностите ще се изпращат от националните органи.\r\nУебсайтът съдържа състава на всички предишни Европейски парламенти преди 1984 г., с разбивки от националните партии и политическите групи от 1979 г. и всички резултати на национални ниво от 2009 г. насам. Сайтът също предлага информация относно тенденции в европейските избори, като например балансираното представителство на половете.", "date": "2019.04.05", "title": "ЕП създаде уебсайт специално за евроизборите"}
{"url": "https://www.dnes.bg/temida/2019/04/05/moral-ili-zakon-uslovnite-prisydi-za-voivodinovo.406679", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Очаква се днес да освободят от ареста двамата братя, пребили командос във Войводиново. Борис и Асен Пакетови нападнаха и пребиха 33-годишния командос Валентин Димов. Пловдивският районен съд им постанови условни присъди. Подсъдимите са сключили споразумение с прокуратурата. По-леките наказания се дължат на изразеното съжаление за постъпката, трудовата ангажираност на двамата и чистото им съдебно минало. Признаването на вина често дава възможност за намаляването на наказанието и присъдите на виновните.\n\n\n\r\nАдвокат Людмил Рангелов коментира в студиото на \"България сутрин\", че сделката е начин за приключване на едно дело, но съдът решава какво и колко под минималното по закон наказание да постанови.\n                    \n                    \n                \r\nТой беше категоричен, че дали ще се стигне до сделка, зависи и от прокуратурата, а съдът само я затвърждава, след като прецени дали споразумението не противоречи на закона или морала, а според адвокат Рангелов, споразумението на братята Пакетови не противоречи на нормативната уредба.\n\r\n\"Моралът предполага по-субективна оценка. Тази на конкретния съдия. Има ефекта на влязла в сила присъда. Единственият начин за ревизия може да бъде реализиран само от главния прокурор чрез едно искане за възобновяване на наказателното производство\", обясни още Рангелов пред \n\r\nСпоред него пробационните срещи, които ще трябва да имат братята Пакетови ще са им полезни, защото те се отразяват добре на хора като тях, които нямат особена социална дисциплина.\n\r\nНо според адвоката зависи дали служителите, които ще ги извършват, ще го правят качествено, а не само по документи. Той посочи още, че ако обвинението срещу двамата е било в първоначалния си вариант - за опит за убийство, те нямаше да могат да правят сделки с прокуратурата.\n\r\n\"Вероятно прокуратурата е преценила, че няма данни за повдигане на другото тежко обвинение\", каза адвокат Рангелов.\n\r\nТой беше категоричен още, че не трябва общественото мнение, нагласите на хората и представянето на случаите в медиите да влияят на съда при взимането на решения.\r\n ", "date": "2019.04.05", "title": "Морал или закон - условните присъди за Войводиново"}
{"url": "https://www.dnes.bg/stranata/2019/04/05/helpbook-nekachestveni-remonti-i-kvartali-oblepeni-s-listovki.406690", "text": "\nПроблемът с некачествените ремонти на софийските улици отново е на дневен ред в платформата на Helpbook.info. За такава улица ни сигнализира наш потребител.\r\nСъстоянието на  е критично, като поставя под изпитание нервите и здравето на живущите в района. След теч през зимния сезон се наложило фирма да извърши ремонт, но след смяната на паветата се оказва, че работата е свършена немарливо. Резултатът е разместени павета, огромни ями, кал и пропадания.\r\nСъс съжаление потребителят ни информира и за поредица неудобства - в района не се извършва снегопочистване като проходимостта на улицата е оставена в ръцете на живущите. Проблемите не свършват дотук: \"...паветата замръзват много лошо и се получава една страхотна пързалка с наклон към дерето, към което няма мантинела или каквато и да е преграда. Много пъти хората се отървават само с уплах от падане в дерето, но имаше и такива с по-малко късмет, които се бяха озовали в дерето. Трябва да се сложи мантинела или преграда. Освен че паветата замръзват и трябва да се чистят от живущите, камионите на чистотата не могат да се качват, когато има дори и малко замръзване. Улицата е тясна, стръмна и с малко лед по нея става трудно проходима. Така че и боклукът не може да се извозва, чака се да се размрази улицата. Когато този период е по-дълъг кофите преливат. Хората ще продължат да си я чистят, но поне да бъдат поне малко улеснени. Да ги няма ямите, да се сложи асфалт и преграда към дерето, което е на ръба на улицата. Просто улицата в момента е в ужасно състояние. Надявам се на бързо и компетентно решение на проблема. Благодаря предварително.“\n                    \n                    \n                \r\nПреминаваме към поредица сигнали за . В първия разочарован потребител разказва, че след подаден от него сигнал през януари за нерегламентирано разлепени листовки из квартала, наскоро е получил от общината отговор с уверение, че мястото е почистено от фирма изпълнител. След извършена проверка авторът на сигнала със съжаление открива, че почистване не е осъществено, а единствената разлика в снимките към днешна дата е, че рекламната дейност се е разширила - върху старите обяви са разлепени нови.\n\r\nВ друг сигнал наш читател ни информира за \". Този път обект на рекламна дейност е трафопост в междублоковото пространство, който е облепен от всички страни с всевъзможни рекламни плакати, листовки и съобщения. \"Освен че е незаконно, по никакъв начин не допринася за естетиката в квартала, затова моля да бъдат премахнати!\"\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в  Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.04.05", "title": "Helpbook: Некачествени ремонти и квартали, облепени с листовки"}
{"url": "https://www.dnes.bg/temida/2019/04/05/sydyt-v-pazardjik-stoino-chachov-ostava-kmet-na-strelcha.406719", "text": "Стойно Чачов остава кмет на Стрелча. Това реши Окръжният съд в Пазарджик, съобщава БНТ. \n\r\nПрокуратурата се отказа от искането си за отстраняването му, защото не е намерила основания, че той ще възпрепятства разследването.\r\nСамият Чачов заяви, че от днес е в платен годишен отпуск в рамките на 50 дни и декларира, че няма да пречи на разследването.\r\nЧачов беше обвинен, че е накарал общински служител да подпише молба за напускане без посочена дата и така го е държал в напрежение.", "date": "2019.04.05", "title": "Съдът в Пазарджик: Стойно Чачов остава кмет на Стрелча "}
{"url": "https://www.dnes.bg/sofia-film-fest/2019/04/05/da-stanesh-uchitel-v-zaedno-v-chas-kak-i-zashto.406692", "text": "София Филм Фест обединяват сили със \"Заедно в час\" за каузата  – качественото възпитание и образование на младите хора. Всяка година фестивалът привлича публиката с уникално многообразие от филми, интригуващи и важни за възпитаването на вкус към изкуството и стойностните му творби у младите поколения.\r\nОт СФФ коментират, че подкрепят усилията на фондацията, тъй като и те смятат, че хората са най-ценният ресурс, който би провокирал промяна в средата ни на живот. Екипа на феста не за първи път обръща поглед към децата. Всяка година се провежда тяхната инициатива \"СФФ за учащи\", при които могат да се гледат качествени европейски и световни филми.\r\n Мисията на програмата за професионално и лидерско развитие \"Заедно в час\" е да открива, обучава и развива способни и мотивирани професионалисти, които работят дългосрочно за промяна на образованието в България.\n                    \n                    \n                \r\nВъзпитаниците на програмата на \"Заедно в час\" споделя как техните успешни практики може да се споделят с други учители и обсъждат продукти и услуги, които да са в помощ на директорите на учебните заведения.\r\nПрез 2019 година програмата \"Заедно в час\" продължава да набира желаещи да се включат в каузата , а 15 април  е крайния срок за кандидатстване. За одобрените кандидати предстои интензивно обучение през лятото, а от септември - работа като учители в 11 области на България, в продължение на две години.\r\nКандидатстването става с онлайн формуляр на сайта на \"Заедно в час\". Няма изискване за учителски опит или педагогическа правоспособност – те се придобиват в рамките на програмата. Задължително изискване е висше образование с минимум бакалавърска степен, придобита до септември 2019 година.", "date": "2019.04.05", "title": "Да станеш учител в \"Заедно в час\". Как и защо?"}
{"url": "https://www.dnes.bg/balkani/2019/04/05/sblysyci-mejdu-migranti-i-policiiata-v-gyrciia.406698", "text": "Сблъсъци между мигранти и гръцката полиция избухнаха пред лагер в Северна Гърция, където се събраха стотици хора с надежда да възобновят маршрута, по който през изминалите години преминаха стотици хиляди към по-богатите европейски страни, предаде Асошиейтед прес.\n\r\nСлед анонимни призиви в социалните мрежи за дълъг преход през строго охраняваните балкански граници, полицията съобщи, че над 500 души, сред които семейства с малки деца, са се събрали вчера в царевично поле край мигрантския лагер Диавата, който се намира на около 10 км западно от град Солун. Някои издигнаха палатки, а десетки други пристигнаха на мястото пеша.\n\r\nПо-късно около 200 души влязоха в сблъсък с полицията, след като се опитаха да пробият полицейски кордон. Те хвърляха камъни по полицаите, които отговориха със сълзотворен газ и шокови гранати. Не се съобщава за ранени или задържани.\n                    \n                    \n                \r\nПовечето от мигрантите вече са поискали убежище в Гърция, но искат да стигнат до границата със Северна Македония, на 60 км от тях, и да се опитат я преминат.\n\r\nАгенцията за бежанците на ООН осъди призивите в социалните медии, подчертавайки, че нелегалното преминаване на границата е рисково и опасно. В декларация, в която се предупреждава за фалшива информация и слухове в социалните медии, Върховният комисарят на ООН за бежанците заяви, че не окуражава нередовни движения и отбеляза, че държавите имат право да охраняват границите си.\n\r\nХората, които са се събрали около претъпкания лагер Диавата, заявиха, че ще пробват късмета си на границата. Мигрантите ще се опитат да преминат границата със Северна Македония, въпреки вероятната съпротива от страна на полицията в двете страни.\n\r\nЩе се опитаме да ги убедим да ни пуснат да продължим в Европа, заяви 35-годишен иракски кюрд.\n\r\nНад 70 000 мигранти са блокирани в Гърция след затварянето на границите през 2016 г. и споразумението между ЕС и Турция, целящо да спре миграционния поток, отбелязва АП, цитирана от БТА.\r\n ", "date": "2019.04.05", "title": "Сблъсъци между мигранти и полицията в Гърция "}
{"url": "https://www.dnes.bg/eu/2019/04/05/po-ulicite-na-madrid-fekalii-v-ispanskiia-kanabis.406706", "text": "Проучване показа, че канабисът, който се продава на улиците в Мадрид, съдържа опасно високи количества фекалии, съобщиха от BBC.\r\nСлед изследване на 90 проби, купени в столицата, са намерени следи от бактерията ешерихия коли и спори на аспергилус. Това е вследствие на начина, по който са вкарани в страната, заради забраната от закона за купуване, продаване и внасяне на канабис в Испания.\r\nФармакологът от Мадридския университет Компултенсел Хосе Мануел Морено Перес събира от уличните дилъри хашиш, трева, марихуана и други видове канабис.\r\nОказва се, че 88,3% от пробите са негодни за консумация. Според изследването, употребата на продуктите може да доведе до диария, повръщане, стомашни болки и висока температура, а за някои хора могат да имат и по-сериозни последствия.\r\n40% от пробите дори запазили миризмата на фекалии.", "date": "2019.04.05", "title": "По улиците на Мадрид: Фекалии в испанския канабис"}
{"url": "https://www.dnes.bg/kino/2019/04/05/kopola-pripomnia-za-11-septemvri-v-megapolis.406720", "text": "Франсис Форд Копола отново ще работи над филмовия проект \"Мегалополис\", 18 години след като осъществяването му бе отложено заради терористичните атаки от 11 септември 2001 г. в Ню Йорк, съобщи сайтът Deadline.\r\nОсемдесетгодишният режисьор ще се върне към един от любимите си проекти, за който първоначално се предвиждаше да бъде показан на кинофестивала в Кан. Впоследствие обаче заснемането на филма бе отложено заради терористичните атаки от 11 септември 2001 г. в Ню Йорк, предаде БТА.\r\nФилмовият проект, в който се говори за опитите на архитект да построи мини град утопия в центъра на Голямата ябълка, бе преценен като прекалено деликатен след разрушаването на кулите близнаци.\r\n                    \n                    \n                Копола се готви тази година отново да работи над проекта. Стана ясно също, че Джуд Лоу води преговори, за да се снима във филма. \"Мегалополис\" ще е с голям актьорски състав и ще покаже уникалния филмов език на Копола.\r\n\"Планирам тази година да се заема с осъществяването на проекта, осланяйки се на всичко, което съм научил през дългата си кариера, започнала в театъра, когато бях 16-годишен - каза той. - Става въпрос за епос, който съм озаглавил \"Мегалополис\".\" Освен това Копола ще представи филма си \"Апокалипсис сега: Final Cut\" на кинофестивала Трайбека.", "date": "2019.04.05", "title": "Копола припомня за 11 септември в \"Мегаполис\""}
{"url": "https://www.dnes.bg/politika/2019/04/05/zaradi-migrantite-v-solun-zasilena-ohrana-po-granicite-ni.406736", "text": "Охраната по границите ни е засилена заради евентуален мигрантски натиск. Това стана ясно от думите на вътрешния министър Младен Маринов пред журналисти в парламента.\n\r\nПо-рано се появиха информации, че мигранти се събират около бежански лагер в Солун. Те възнамеряват да потеглят към границата със Северна Македония, а оттам и към Западна Европа. Полицейските части използваха сълзотворен газ, за да принудят мигрантите да се завърнат обратно в лагера.\n\r\n\"Имаме информация за подготвяне на миграционни процеси от по-дълго време. Във връзка сме с всички съседни държави. Към момента в Гърция има известно напрежение. От вчера следобед сме усилили нашите граници с допълнителни патрули, имаме готовност за въвеждане и на план, който сме разработили за действие при кризи\", каза Маринов.\n                    \n                    \n                \r\nТой уточни, че информацията е, че мигрантите ще опитат да тръгнат към Северна Македония, но са взели мерки и за охрана на българската граница.\n\r\nМладен Маринов допълни и че се следи ситуацията във Войводиново и са готови за реакция в случай на напрежение.\n\r\nЖителите на Войводиново обявиха, че са готови за протест заради условните присъди на ромите, които пребиха жестоко командос.\r\n ", "date": "2019.04.05", "title": "Заради мигрантите в Солун - засилена охрана по границите ни"}
{"url": "https://www.dnes.bg/sport/2019/04/05/boici-na-kikboks-zvezdata-peter-arts-sreshtu-trima-bylgarski-systezateli-na-senshi.406730", "text": "Корави бойци от Холандия под треньорството на световноизвестната кикбокс звезда Петър Артс са новите предизвикателства на пътя на Николай Йоргов, Богдан Шумаров и Костадин Костадинов на предстоящата гала вечер по кикбокс, муай тай и киокушин SENSHI. Тя ще се проведе на 20 април, от 19 часа, в зала „Арена Армеец“ и ще предложи общо 12 двубоя, като четири от тях ще бъдат по карате киокушин, а един – по муай тай.\r\nЕдин от младите състезатели на Петер Артс – Иляс Букаюа, е следващият противник на българската машина Богдан Шумаров. Двамата ще се изправят в битка в категория до 72,500 кг по правилата на кикбокс, стил К1.\r\nШумаров е състезател на варненския клуб \"БОИЛ“ и един от най-сериозните ни млади представители в този спорт. Европейски шампион по кикбокс за аматьори и професионалисти. Шумаров взе участие и в първото издание на SENSHI, където нокаутира своя противник Иван Тимков от Украйна във втория рунд. Иляс Букаюа е един от бойците, които тренират под ръководството на легендата от К1 Петер Артс. 22-годишният холандец е висок 184 сантиметра и силата му е в дясната ръка. Активът му е 15-5-0.\r\n                    \n                    \n                Сериозно ще е и предизвикателството пред българина Николай Йоргов. Състезателят на столичния клуб \"Армеец\", който има медали по карате киокушин, ръкопашен бой и муай тай, ще се бори за втора победа на професионалния ринг на SENSHI. На първото издание на гала вечерта той постигна убедителна победа като нокаутира съперника си за по-малко от 30 секунди. Сега Йоргов ще се бие срещу холандеца Томас Дуве. Категорията на двамата е 80 кг. Дуве се присъедини към отбора на Артс трикратния шампион на най-силната кикбокс верига в историята К1 през февруари тази година.\r\nМногократният ни медалист от световни и континентални първенства – Костадин Костов, ще има тежко изпитание на SENSHI - японецът Юта Учида. Двамата ще се бият в тежка категория в стил К-1. Учида е трикратен шампион на Япония по карате. Медалист е на редица международни състезания. Само преди 2 седмици Костов се завърна от Тайланд, където грабна златен медал от Световното първенство по муай тай. Вече гледа към следващото си изпитание – на родна земя. Това ще е дебют и за двамата на набиращата сила нова бойна верига.\r\nНа SENSHI предстои да видим и изцяло чуждестранен сблъсък при тежките представители. В среща от категория -95 кг. един срещу друг ще се изправят холандецът Бадр Фердаус и сърбинът Саша Драгич. 30-годишният сърбин е представител на клуб „Victory Novi Sad“ и има 15 професионални кикбокс срещи зад гърба си – 12 победи, две загуби и едно равенство, а при аматьорите има 36 двубоя. Драгич е шампион на Сърбия в стил К-1, двукратен победител на Откритото първенство в стил К-1 на Сърбия и сребърен медалист на WAKO Cup в Сегедин.\r\nСрещу себе си сърбинът ще има представител на холандската кикбоксова школа. 21-годишният Бадр Фердаус е четвъртият боец от школата на легендата Петер Артс. Фердаус е шампион на Холандия по кикбокс и има 26 мача зад себе си – 21 победи, 3 поражения и две равенства.\r\nПовече информация за предстоящата гала вечер SENSHI и бойната карта може да откриете на, както и в ", "date": "2019.04.05", "title": "Бойци на кикбокс звездата Петер Артс срещу трима български състезатели на SENSHI"}
{"url": "https://www.dnes.bg/stranata/2019/04/05/oshte-operacii-za-prostrelialata-se-s-avtomat-kursantka.406739", "text": "Пострадалата курсантка, която се самопростреля ще претърпи втора операция в близките дни. При тази интервенция ще се наложи отстраняването на горния лоб на белия дроб.\r\nТова стана ясно от изказването на проф. Венцислав Мутафчийски, директор на Военномедицинска академия (ВМА), предаде \"Фокус\".\n\n\n\r\nЛекарят коментира още, че нараняването на курсантката от Националния военен университет \"Васил Левски\" във Велико Търново\" е изключително тежко. По думите му става ясно, че при прострелване от изключително мощно оръжие, каквото е автомат \"Калашников\", влиза не само проектива от самия патрон, но и взривните газове, които допълнително увреждан тъканите.\r\n                    \n                    \n                \"Горната част на левия бял дроб на жената е напълно деструктирана, откъдето се е получило и силно кръвотечение. Тя е изгубила 3 литра кръв. На скенера, който направихме още при идването на ранената се вижда почти унищожения горен лоб на левия бял дроб\", посочи той, като обясни, че долният й десен бял дроб е в добро състояние.\r\n\"Огнестрелното нараняване има своята еволюция и то не приключва след момента на изстрела и с първата среща на хирурга. Еволюцията на тези наранявания продължават около 7 дни. При първата операция се овладява кървенето и се отстраняват нежизнените тъкани, видни с просто око\", обясни той. Проф. Мутафчийски подчерта, че отстраняването на горния лоб на белия дроб не можело да стане при първата операция, тъй като тогава лекарите са се борили за спасяването на живота на курсантката.\r\n ", "date": "2019.04.05", "title": "Още операции за прострелялата се с автомат курсантка"}
{"url": "https://www.dnes.bg/politika/2019/04/05/angelkova-na-simeonov-dumashe-imotyt-v-dragalevci-e-neizpolzvaem.406735", "text": "Министър Николина Ангелкова отговори на повторните обвинения, които дойдоха от страна на Валери Симеонов, за недеклариран имот от нейна страна в квартал „Драгалевци“. Ангелкова реши да направи това посредством социалната мрежа Facebook:\n\n\n  \n\r\n„Във връзка с нови опити за неправомерно замесване на името ми, този път с обвинение, че не съм декларирала имот в град София, мога да заявя:\n\r\nИмотът е закупен в края на изминалата 2018 г., предстои да бъде деклариран в ежегодната декларация за имущество и интереси по чл. 35, ал. 1, т. 2 от Закон за противодействие на корупцията и за отнемане на незаконно придобитото имущество, която се подава за предходна календарна година. Това задължение следва да изпълня в срок до 15 май 2019 г., съгласно чл. 38, ал. 1, т. 2 от същия закон.\n                    \n                    \n                \r\nСтава въпрос за покупка само на парцел урегулиран поземлен имот (дворно място от 1253 кв. м.), находящ се във в.з. Киноцентъра 1 ч. Къщата и гаражът, които са отбелязани на кадастралната карта, са били необитаеми много години и са негодни за ползване и предстои задължително събаряне, което е допълнителен разход.\n\r\nПри проверка на пазарните цени на УПИ в района, както и на извършените реални сделки в Агенцията по вписванията, може да се установи, че сделката е извършена на пазарна цена.\r\nПаричните средства за покупката на имота са от моите родители, като всички данъци са надлежно заплатени.\n\r\nЗа справка можем да Ви предоставим какви са пазарните цени на парцели в посочените квартали: (средно 122 до 220 евро за кв. метър, като върху парцелите също има необитаеми постройки)\n\r\nЗаявявам, че за всяка една сделка преди нейното сключване съм възлагала извършването на пазарна оценка на имота от лицензиран оценител, вписан в публичния регистър на Камарата на независимите оценители. Видно е, че цената на покупко-продажбата отговоря на действителната пазарна цена към момента на извършване на сделката и съобразно индивидуалните характеристики на конкретния имот.“, приключва позицията на министърката.", "date": "2019.04.05", "title": "Ангелкова на Симеонов думаше: Имотът в Драгалевци е неизползваем!"}
{"url": "https://www.dnes.bg/eu/2019/04/05/london-poiska-ot-es-otsrochka-za-brexit-do-30-iuni.406718", "text": "Британският министър-председател Тереза Мей написа днес писмо на председателя на Европейския съвет Доналд Туск, в което иска отлагане на Brexit до 30 юни, съобщи Ройтерс.\n\n\r\n\"Обединеното кралство предлага този период да приключи на 30 юни 2019 г.\", каза Мей в писмото.\r\nАко бъде постигнато споразумение в британския парламент за излизането от ЕС преди тази дата, тогава Лондон ще предложи отсрочката да приключи по-рано.\r\nБританското правителство иска Brexit-ът да бъде преди 23 май 2019 г., за да не организира избори за Европейски парламент, но засега продължава приготовленията за тези избори, ако това се окаже невъзможно, каза Мей в писмото.\r\n ", "date": "2019.04.05", "title": "Лондон поиска от ЕС отсрочка за Brexit до 30 юни"}
{"url": "https://www.dnes.bg/index/2019/04/05/jan-pol-gotie-izbra-shterkata-na-madona-za-novata-si-kolekciia.406740", "text": "Дъщерята на Мадона – Лурдес стана лице на новата капсулна колекция на Жан-Пол Готие и бранда „Сюприм“, съобщи Контактмюзик.\r\nДвадесет и две годишната Лурдес участва в първото си ревю за „Джипси спорт“ в рамките на Нюйоркската седмица на модата през септември м. г., а сега ще има значима роля в сътрудничеството на френския дизайнер с бранда за стрийт облекло.\r\n \r\nНаскоро тя се появи в рекламна кампания на бранда „Миу Миу“ за сезона пролет/лято 2019 г.\r\n \r\nЛурдес ще тръгне по стъпките на майка си близо 30 години след като Жан-Пол Готие проектира костюми, включващи прословутия конусовиден сутиен, за турнето Blond Ambition на Мадона през 1990 г.\r\n \r\nФренският дизайнер настоя, че иска сътрудничеството му със „Сюприм“ да си проправи път до новото поколение.\r\n \r\n„От първите ми стъпки като дизайнер включвам елементи от спортното облекло в колекциите си. Това бе сред кодовете и увлеченията ми. С тази мисъл дори разработих линия „Junior Gaultier“ в края на 80-те години на миналия век. С помощта на „Сюприм“ това вдъхновение ще си проправи път до новото поколение“, Vogue.\r\n\r\n\r\n ", "date": "2019.04.05", "title": "Жан-Пол Готие избра щерката на Мадона за новата си колекция "}
{"url": "https://www.dnes.bg/temida/2019/04/05/kmetyt-na-sozopol-naesen-pak-shte-se-kandidatiram.406693", "text": "Созополският кмет Панайот Реизи обеща да се кандидатира отново за кмет на града наесен, съобщава \"\". \n\n\n\r\nТой взе участие в делото, което му бе повдигнато за присвояването на 2 млн. лв общински пари чрез ремонти на улици, сгради и почистване на дерете в общината. \r\n\"Ще се кандидатирам пак наесен. В България има здраво и мислещо правосъдие. 2 млн.лева не са нито източени, нито присвоени. Работата е свършена\", коментира Рейзи. \r\nДелото срещу Рейзи се отложи, защото адвокатът му Богдан Йорданов е в чужбина. Прокуратурата настоява да се отстрани от длъжност и Златка Мусева, главна счетоводителка на община Созол.\r\nДелото ще се разгледа в понеделник. \r\n ", "date": "2019.04.05", "title": "Кметът на Созопол: Наесен пак ще се кандидатирам! "}
{"url": "https://www.dnes.bg/mish-mash/2019/04/05/poslednite-dni-na-kyrt-kobein-progovori-menidjyryt-na-nirvana.406696", "text": "С изцъклен поглед, ядосан, чувствайки се притиснат, Кърт Кобейн търси нервно психотерапевт, разлиствайки \"Жълтите страници“. Около него, освен съпругата му Кортни Лав, са се струпали седем от най-близките му хора. Всички те искат само едно – да спасят живота на Кобейн.\r\nТри седмици преди това, вокалистът на една от най-великите гръндж групи \"Нирвана“ е предозирал с шампанско и флунитразепам в хотелската си стая в Рим. Лав твърди, че това е първият опит на звездата да се самоубие.\r\nСедмица след това, полицията е извикана в дома им в Сиатъл, защото Кърт се е заключил в стая, пълна с оръжия и кутия с хапчета.\r\nПриятелите му го молят да се откаже от наркотиците, да отиде в клиника, но Кобейн не ги слуша. Той вярва, че му е нужен само психолог, а животът като рок звезда–наркоман е възможен и дори не е толкова труден.\r\n                    \n                    \n                Още тогава, на 25 март 1994 г., вече бившият мениджър на \"Нирвана“, но съветник на Кобейн – Дани Голдбърг знае, че приятелят му е обречен.\r\n\"Той вървеше по лош път“, казва Голдбърг пред Independent. Книгата му Serving the Servant, която разказва за годините му прекарани с Кърт, ще излезе на пазара съвсем скоро.\r\n\"Най-ясният ми спомен от онази вечер е, колко ужасно се чувствах, че не мога да стигна до него. Колко дълбоко депресиран беше той. Не беше най-приятната ситуация, за да поговоря с него, защото имаше прекалено много хора, а той се чувстваше притиснат. Но Кортни беше уплашена. Тя знаеше, че той минава през тежък период и си мислеше, че разговорът с други хора ще го успокои“, разказва Голдбърг.\r\nМениджърът се опитва да му обясни, че хероинът не е добър помощник на състоянието му, но Кобейн отказва да го чуе.\r\n\"Поговорих си с него един последен път по телефона. Не можех да го изкарам от депресията, не можех да го развеселя, не можех да го накарам да повярва, че има надежда. Можех само да се надявам, че ще изкара наркотиците от системата си и ще мога да проведа качествен разговор с него. Но това така и не стана...“, спомня си Голдбърг.\r\nВсъщност, събирането в дома на Кърт дава минимален резултат. Той все пак влиза в клиника на 30 март, където обсъжда проблемите си с експерти, изглежда позитивно настроен за състоянието си и се вижда с дъщеря си Франсис Бийн за последен път. На следващия ден музикантът прескача оградата и изчезва. Уплашената Кортни наема детектив и звъни на приятелите на Кобейн. Всички те се включват в търсенето му, но никой не се сеща да провери в зелената къща над гаража.\r\nТялото му е открито на 8 април от работници, които трябвало да прекарат охранителна система. Пушката лежи до него. Аутопсията показва, че Кобейн се е застрелял на този ден преди точно 25 години – 5 април 1994 г.\r\nСамо за няколко години Кърт Кобейн се превръща в глобален феномен. Голдбърг го среща шест месеца преди излизането на Nevermind и още тогава може да каже, че е човек с противоречив характер. Той може да е мил и груб едновременно, уверен и смирен, саркастичен и романтичен.\r\n\"Той беше обсебен от изкуството си. Обсебен напълно от всеки детайл на кариерата си, искаше да постигне всичко, на което е способен. Много неща се случваха в главата му – имаше лични демони и тревоги, но на първо място беше артист“, разказва Голдбърг.\r\nПо думите му, Кобейн имал ясното намерение да се превърне в огромна рок звезда, но фактът, че всичко се случило толкова бързо го измъчвал.\r\nЩом Smells Like Teen Spirit тръгнала по радиото, известността на \"Нирвана“ се изстрелва като ракета. След няколко месеца хероинът се появява в живота на Кобейн. Голдбърг чувал слухове, че музиканта взимал наркотици, но за първи път видял с очите си как Кърт едва успява да запази съзнание след появата му в Saturday Night Live през януари 1992 година. Въпреки че тогава се вслушва в съветите на мениджъра си и за кратко остава чист, Кобейн до края на живота си не може да се отърве от наркотиците. За създателя на гръндж поколението спасение няма.\r\n\"Някаква част от него се мразеше за това, че взима хероин. Чувстваше се виновен, най-вече заради това, че всички знаеха. Това беше лош пример за феновете му. Но имаше една част от него, която чувстваше толкова болка, не само физическа, но и психическа. Ала Кърт не беше надрусан през цялото време – често беше чист, беше креативен и мил. Но беше изключително объркан“, обяснява Голдбърг.\r\nТой гледа отблизо как Кобейн съсипва живота си. Ставал е свидетел на всичко – на случая в Рим, на предозирането зад кулисите на MTV Unplugged, на всички сбирки в дома му. Когато се появяват слуховете, че Кърт е бил убит, Голдбърг побеснява.\r\n\"Това са пълни глупости, категоричен е той. - Кобейн се самоуби. Беше отчаян. Депресиран. Опита се да го направи шест месеца по-рано. Говореше и пишеше за самоубийство постоянно. Бил е дрогиран, имал е пушка... Защо хората продължават да спекулират с това?“\r\nГолдбърг признава, че малко преди смъртта си, Кобейн го попитал дали вярва, че може да изгради кариера извън \"Нирвана“. Музикантът дори си уредил среща с голям лейбъл и си купил самолетен билет, но така и не се появил.\r\nНо кой бил най-ясният спомен на Голдбърг за Кобейн? Отнема му част от секундата да отговори: \"Винаги се сещам за усмивката му. Имаше нещо в погледа му, което беше толкова красиво – едновременно впечатлен и обожаващ. Към това се връщам всеки път.“\r\n ", "date": "2019.04.05", "title": "Последните дни на Кърт Кобейн... Проговори мениджърът на \"Нирвана\""}
{"url": "https://www.dnes.bg/notifikacii/2019/04/05/v-sloveniia-myj-otvleche-avtobus-s-otvertka-umria-pri-aresta.406744", "text": "Словенец отвлече автобус на градския транспорт в Любляна, съобщи словенската агенция СТА. Похитителят е починал по време на ареста, пише ДПА.\r\n48-годишен мъж от град Кран, Северна Словения, се качил на автобус от градския транспорт към 9 часа вечерта в околностите на Любляна. Две спирки по-късно той извадил отвертка и наредил на шофьора да се отклони от маршрута. Похитителят заплашил, че има оръжие и ще убие всички пътници.\r\nШофьорът се подчинил, но привлякъл вниманието на полицията, като минал на червен светофар. Един от пътниците в автобуса също се обадил за помощ. \r\nНяколко полицейски коли започнали да преследват превозното средство, спрели го и насилствено арестували похитителя. Но заподозреният припаднал и умрял въпреки опитите да бъде съживен, предаде БТА.\r\nМъжът не е имал оръжие в себе си. Мотивите му са неизвестни.", "date": "2019.04.05", "title": "В Словения мъж отвлече автобус с отвертка, умря при ареста"}
{"url": "https://www.dnes.bg/notifikacii/2019/04/05/niama-da-ima-novi-sili-na-nato-v-bylgarskata-chast-na-cherno-more.406669", "text": "България е за продължаване на диалога с Русия по въпроса за анексирането на Крим. Това заяви във Вашингтон външният министър Екатерина Захариева, която участва в на среща по повод 70-ата годишнина от създаването на НАТО.\n\r\nПо време на форума генералният секретар Йенс Столтенберг неведнъж изрази опасения от „руската агресия“ в района на Черно море след анексирането на Крим. Той каза, че ситуацията застрашава Грузия и Украйна, като подчерта, че те са независими държави, които имат право да правят свой собствен избор. \n\r\nСтолтенберг говори и за пакет от мерки за засилено присъствие в региона. \n\r\nСпоред министър Захариева планът не включва разполагане на нови сили в Черно море и залага на повече сътрудничество и координация с Грузия и Украйна. По думите й планът няма да доведе до допълнителни ангажименти спрямо България. \n                \n                \r\nМерките бяха обявени, след като в продължение на няколко дни действията на Русия бяха представяни като едно от най-големите предизвикателства за Алианса. В обвиненията Москва видя провокация. \n\r\nМинистър Захариева определи това като обичайна реакция.„Русия в много действия вижда провокация, но истината е, че не е бил някой от съюзниците в НАТО, който да е окупирал част от чужда територия и всъщност идеята на всички съюзници е да продължаваме диалог с Русия и че се надяваме този диалог, който водим в съвета НАТО-Русия, да доведе наистина до смислен диалог и намаляване на напрежението. Всъщност всички това искаме“, заяви Захариева, цитирана от БНР.\n\r\nМинистър Захариева се обяви за продължаване на диалога с Кремъл, „за да се върне Русия по пътя към международното право“.\r\n ", "date": "2019.04.05", "title": "Няма да има нови сили на НАТО в българската част на Черно море"}
{"url": "https://www.dnes.bg/stranata/2019/04/05/kashlica-hrema-temperatura-idvat-proletnite-virusi.406665", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Болки в гърлото, кашлица, хрема, висока температура и обща интоксикация. Това са симптомите на пролетните вируси, които ни атакуват след студените зимни дни и отслабения ни имунитет.\n\r\n\"Започват да циркулират вируси, които са подобни на грипните и са много голяма група. Броят на заболелите е много по-малък, несравними са и по тежест. Това са леко протичащи хреми и кашлици, които минават в рамките на няколко дни\", обясни епидемиологът проф. Мира Кожухарова пред .\n\r\nТя подчерта, че към вирусите трябва да се отнасяме с респект. По думите ѝ RS-вирусът е опасен и най-често се среща при децата до 2-годишна възраст. Не е много разпространен, но го има. Трудно е да се каже какъв е рискът от усложнения при конкретното дете.\n                    \n                    \n                \r\n\"Данните са типични за този сезон. Броят на заболелите е много по-малък от грипната епидемия - 60-70 заболели на 10 000 човека. Винаги има дихателни инфекции, които ще съществуват до началото на лятото\", посочи епидемиологът в \"България сутрин\".\n\r\nПроф. Кожухарова обърна внимание, че в началото на заболяването хората може сбъркат вирусните инфекции с алергии. Вирусите траят до една седмица, докато пролетната алергия продължава през целия сезон, уточни тя.\n\r\n\"За съжаление, темата \"Морбили\" още не е за затваряне. Призивите да се имунизират неимунизираните деца или не са чути, или не са били достатъчно настоятелни. До края на тази седмица засегнатите от морбили ще станат около 300 души\", каза още проф. Кожухарова.\n\r\n ", "date": "2019.04.05", "title": "Кашлица, хрема, температура: Идват пролетните вируси"}
{"url": "https://www.dnes.bg/politika/2019/04/05/resheno-danail-kirilov-e-noviiat-pravosyden-ministyr.406675", "text": "Поредната рокада в кабинета е факт и Данаил Кирилов е новият правосъден министър. \n\r\nБез дебат народните представители гласуваха оставката на досегашния министър Цецка Цачева и приеха със 120 гласа \"За\" и 15 \"против\" предложението Кирилов да оглави правосъдното министерство. \n\n\n\r\nДосега Данаил Кирилов беше шеф на правната комисия в парламента. Кой ще заеме овакантеното от него място все още е е ясно.\n\r\nДо разместванията в кабинета се стигна, след като Цачева подаде оставка заради скандала с апартаментите на властта. Тя бе обвинена, че е купила апартамент в столичния квартал \"Изток\" на цени под пазарните. Заради негативните реакции в обществото и за да няма никакво съмнение, Цачева освободи заемания от ней пост.\n                    \n                    \n                \r\nЗаради \"Апартаментгейт\" с постовете си се разделиха и Цветан Цветанов, зам.-министърът на спорта Ваня Колева и зам.-министърът на енергетиката Красимир Първанов.\n\r\nЦветанов напусна парламента, но остана зам.-председател на ГЕРБ и шеф на предизборния щаб.\n\r\nОставката на Цецка Цачева е шестата промяна в кабинета \"Борисов 3\".", "date": "2019.04.05", "title": "Решено! Данаил Кирилов е новият правосъден министър"}
{"url": "https://www.dnes.bg/stranata/2019/04/05/emo-koito-moje-mnogo-no-ne-moje-sam-i-go-poriazaha-s-telk.406668", "text": "Емо е 14-годишно момче с аутизъм, но след последното ТЕЛК решение по неговия случай е лишен от личен асистент, защото според комисията той вече няма нужда от чужда помощ, съобщиха от bTV.\r\nДетето е многократен шампион по плуване за деца с увреждания. С чужда помощ той успява да се представи и да покаже медалите, които е спечелил.\r\nВ оценката за психологическото му развитие пише, че Емо не може да формира изречения, но в речника му има 10-15 думи. Процентът на увреждане на момчето се е покачил според комисията и въпреки това смятат, че то няма нужда от помощ.\r\n„Той може много неща, но със сигурност не може да се справя сам. Дори елементарни неща като обличане, подбиране на дрехи, да пресече улицата. Просто не може”, казва Петър Кондев, баща на момчето.\r\n                    \n                    \n                Майката също не може да приеме решението на комисията.\r\n„Аз ще се гордея много с Емо, ако някога може да се справя сам. Засега Емо без чужда помощ не може да се справи. Това е първата година, в която ние за 1 път оставяме Емил за 10 минути сам вкъщи, за да отида до магазина. Как живее това дете оттук нататък? Уволняваме личния асистент или му плащаме от личния джоб? Окей, ние ще се справим, но какво прави родителят, който живее на 600, 700 лева?”, пита Лилия Кондева.\n\r\nРодителите на Емо обжалвали решението им пред Националната експертна лекарска комисия (НЕЛК). Тя ще се произнесе през май.   \r\n ", "date": "2019.04.05", "title": "Емо, който може много, но не може сам. И го \"порязаха\" с ТЕЛК..."}
{"url": "https://www.dnes.bg/notifikacii/2019/04/05/bivshiiat-hyrvatski-premier-ivo-sanader-vleze-v-zatvora.406663", "text": "Бившият премиер на Хърватия Иво Санадер бе арестуван вчера и вкаран в затвора, предаде Франс прес.\r\nВърховният съд на Хърватия утежни присъдата му от 4,5 години на 6 години по дела за корупция.\n\n\r\n65-годишният Санадер, който бе премиер от 2003 до 2009 г. и изведе страната си по пътя към НАТО и Европейския съюз, се превърна обаче в символ на корупцията в Хърватия, отбелязва Франс прес, цитирана от БТА.\r\nТой бе признат за виновен, че е получил подкуп на стойност повече от два милиона евро, докато е бил премиер. Санадер е получил подкупа при закупуването на недвижим имот от министерството на земеделското развитие на цена, два пъти по-голяма от пазарната.\r\nТези действия са стрували на хърватската държава около 3,5 милиона евро, 2,3 милиона от които впоследствие са се озовали при бившия премиер. Санадер бе осъден да върне тази сума на държавата.\r\n ", "date": "2019.04.05", "title": "Бившият хърватски премиер Иво Санадер влезе в затвора "}
{"url": "https://www.dnes.bg/politika/2019/04/05/angelkova-vliazla-v-politikata-s-dostatychno-pari-sdelkite-i-zakonni.406674", "text": "Влязла съм в политиката с достатъчно средства. Мога да докажа всеки един лев,  който съм похарчила, убедено заяви министърът на туризма Николина Ангелкова пред Нова ТВ. \r\n \r\nВчера бившият вицепремиер Валери Симеонов замеси името й в скандала с евтините апартаменти.\r\n \r\n\"Не съм очаквала, че такова внушение ще бъде направено от господин Симеонов\", коментира Ангелкова. Тя обясни, че апартаментът е купен през 2008 г. със средства на нейните родители  и в период, когато не е била в политиката, а в частния бизнес, на високоплатени ръководни длъжности.\r\n \r\n\"Родителите ми се занимават с частен бизнес от 1991-1992 г. Всички доходи, както личните ми, така и на моето семейство, винаги са били надлежно декларирани с платени данъци.Така че сделката е изцяло съобразно закона\", изтъкна министърът. \r\n \r\nПо темата за цената на жилището си, Ангелкова каза, че имотът е закупен на груб строеж и  че е платен на пазарни цени, тъй като преди това е възложила на лицензиран оценител да направи оценка. \r\n \r\n\"В експертното решение се казва, че справедливата пазарна стойност е 74 940 лева. Когато е попълвана моята декларация през 2011 г. при встъпването ми за първи път на публична държавна длъжност,  по погрешка е записана цената, която в нотариалния акт пише, че по данъчна оценка е 61 519 лева. По горе е видно, че цената за изповядване на сделката е 75 000 лева”, добави тя.\r\n \r\nОтносно отношението на Валери Симеонов, който не за първи път атакува министъра на туризма, Ангелкова заяви:\r\n \r\n\"Нещата са прекалено лични. Искам да задам въпроса какъв е този интерес към мен на този човек. Каква е тази фиксация? Нямам отговор на този въпрос, надявам се да го  получа. Винаги в началото на летния туристически сезон има изблик на \"силни чувства\".\r\n \r\nНа въпрос какво предстои, министър Ангелкова каза:\" Каквото разпореди премиерът - това е.  Важното е да си вършим работата и да не се правят такива внушения преди изборите\".\r\n \r\nПолитическата кариера на Николина Ангелкова започва през 2013г., когато става заместник-министър на регионалното развитие и благоустройството. След това е избрана за министър на транспорта, информационните технологии и съобщенията в служебното правителство на Георги Близнашки. В последните две правителства, с премиер Бойко Борисов,  Ангелкова е министър на туризма. ", "date": "2019.04.05", "title": "Ангелкова влязла в политиката с достатъчно пари, сделките й – законни"}
{"url": "https://www.dnes.bg/akoshtete-vqrvaite/2019/04/05/top-4-na-zodiite-koito-sa-noshtni-ptici.406286", "text": "Нощните птици са хора, които обичат да стоят до късно, защото тогава се чувстват по-продуктивни и вършат повече работа. Вечерта и нощта са любимите им части от денонощието, тогава им се случват по-вълнуващи неща, а и когато е тихо, имат време да останат насаме със себе си. Ето и кои зодии са нощни птици.\r\n\r\n \r\nОпитват да си легнат рано и не искат винаги да са нощни птици, но не им се получава. Нямат график за сън, почти всяка нощ си лягат в различно време. Много пътуват и това също влияе на съня им. Често се заемат с допълнителна работа, карат някакви курсове и не им остава много време за спане. А и са купонджии и постоянно са на партита. Дори да спят малко и да будуват през нощта, те пак кипят от енергия.\r\n \r\n\r\n \r\nТези знаци ценят съня, обичат да си почиват и гледат да поспят достатъчно. Но просто не могат да си легнат рано. Предпочитат да останат до късно, да си свършат работата, да прочетат каквото трябва, дори да посветят малко време на себе си - да се поглезят, да изгледат някой филм, да послушат музика. Не могат да стават много рано и преценяват, че нощем са по-продуктивни. Обичат нощем да правят планове, да помислят за живота си и решенията, които вземат.\r\n\r\n", "date": "2019.04.05", "title": "Топ 4 на зодиите, които са нощни птици"}
{"url": "https://www.dnes.bg/politika/2019/04/05/gerb-pyrvi-s-dokumentite-v-cik-iskat-da-sa-pyrvi-i-na-vota.406680", "text": "\nКакто винаги и този път ГЕРБ спази традицията и след като дни наред младежите от партията денонощно дежуриха пред ЦИК, тази сутрин шефът на предизборният щаб на партията Цветан Цветанов пръв внесе документите за регистрацията за предстоящите евроизбори на 26 май. \n\n\n Според него всяка предизборна кампания има своите компроматни сценаристи, така че и този път не е направено изключение от това правило.\n\r\n\"Ние имаме европейски избори, за нас е важно да покажем какви са нашите евродепутати. Това, което трябва да направим, е да обединим усилията си, за да бъде чут гласа на България. Убеден съм, че ще имаме необходимата подкрепа, за да имаме най-много евродепутати\", коментира той.\n                    \n                    \n                \r\nЦветанов отсече, че БСП е сложила за водач на листата си Елена Йончева, която е обвинена за пране на пари, така че нямат право да говорят за морал. \n\r\nТой призна, че не знае дали въобще има законово основание социалистите да искат оставката на шефа на Антикорупционната комисия Пламен Георгиев, който излезе в отпуск, докато тече проверката на как си е купил жилището в София със станалата вече известна тераса със сауна.\n\r\n\"Не знаем какво са внесли БСП, нито дали има законово основание за искането на тази оставка. Нека имаме коректна политика\", призова Цветанов.\n\r\nСпоред него, когато някой иска да компрометира някой, това не е политика. \n\r\n\"Ние ще направим силна информационна кампания. Показали сме и сме доказали какво можем да правим\", отсече той и отказа да коментира темата с евтините апартаменти. \n\r\nЗа сметка на това похвали младежите от ГЕРБ, които от 31 март спяха пред входа на ЦИК, за да гарантират, че партията ще се регистрира преди всички останали за предстоящия вот.", "date": "2019.04.05", "title": "ГЕРБ първи с документите в ЦИК, искат да са първи и на вота"}
{"url": "https://www.dnes.bg/notifikacii/2019/04/05/ekrem-imamoglu-vodia-pred-iyldyrym-s-19-hiliadi-glasa.406678", "text": "Основният опозиционен кандидат на местните избори в Турция Екрем Имамоглу съобщи днес, че продължава да води с 18 742 гласа при повторното преброяване на невалидните бюлетини в 17 от 39 общини на Истанбул, предаде Ройтерс.\n\r\nКъсно снощи изборните власти разшириха повторното преброяване на гласовете в Истанбул, съобщи турската частна телевизия СиЕнЕн-Тюрк, но засега не е известно колко общини в крайна сметка ще обхване това решение.\n\n\n\r\nПред Фокс ТВ кандидат-кметът на Народнорепубликанската партия (НРП) Екрем Имамоглу каза, че не очаква разликата между неговата партия и управляващата Партия на справедливостта и развитието (ПСР), чийто кандидат е Бинали Йълдъръм, да се промени съществено, когато повторното преброяване в Истанбул приключи, предаде БТА.\n                \n                \r\n\"От това, което разбирам, то би следвало да приключи този уикенд. Ще намалее (преднината на НРП) в порядък до 18-20 хиляди, това е, което показват всички симулации\", каза той.\n\r\nПо думите на Екремоглу досега повторно са били преброени 119 652 невалидни бюлетини, като 2184 са били добавени към гласовете за ПСР, а 785 - към НРП.", "date": "2019.04.05", "title": "Екрем Имамоглу: Водя пред Йълдъръм с 19 хиляди гласа"}
{"url": "https://www.dnes.bg/notifikacii/2019/04/05/nameriha-smyrtonosno-prostrelian-myj-v-plovdiv.406688", "text": "Мъж е бил намерен тази сутрин прострелян в подземен гараж на улица \"Братя Миладинови\" в Пловдив. До него е бил намерен пистолет, а една от основните версии е, че става въпрос за самоубийство.\r\nПловдивчанинът Мирослав Симеонов, по известен като Миро Боксьора, е загиналият мъж, твърди trafficnews. Негови познати споделят, че Мирослав е потънал в дългове. Той е изтеглил огромен брой бързи кредити от различни места, като най-вероятно именно финансовите проблеми са подтикнали мъжът да сложи край на живота си.\r\nБоксьора е известен е като хазартна натура, залагал предимно на карти. Има множество криминални прояви, най-вече името му се свързва с кражба на коли. Лежал е в затвори в Доминиканската република и Испания.  \r\nСимеонов има и законно притежавано оръжие, но тепърва предстои да стане ясно дали намереният пистолет до тялото е неговия.", "date": "2019.04.05", "title": "Намериха смъртоносно прострелян мъж в Пловдив"}
{"url": "https://www.dnes.bg/sofia/2019/04/05/bez-wc-turisti-s-chasove-stiskat-opoznavaiki-i-obikvaiki-sofiia.406676", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Туроператори сигнализират за пореден проблем. Чуждестранните туристи, които са решили да посетят София, няма къде да отидат до тоалетна или дори да пият вода. Сериозен проблем е и липсата на места за паркиране на автобусите, които превозват туристите.\n\r\nПроблемът възниква през 2017 г., когато с наредба бе забранено паркирането на автобуси около храм-паметника \"Александър Невски\".\n\r\nСобственик на туристическа агенция Светослав Велков е сигнализирал Министерството на туризма за проблемите, но все още няма отговор. Велков призна пред репортер на, че и не очаква да получи такъв.\n                    \n                    \n                \r\n\"Имаме проблем с паркиране, тъй като то е ограничено само до 15 минути. Това трудно може да се спазва логистично. Самото място не е обезпечено откъм козирка и най-вече няма тоалетна. Обществените тоалетни са кът. Предупреждаваме туристите, молим ги да стискат в автобуса и търсим най-близката бензиностанция, където да ползват тоалетна\", обясни Велков.\n\r\nЕкскурзоводът Марина Бакахурова също посочи като сериозен проблем местата за паркиране около \"Александър Невски\". Чуждите шофьори са гонени от мястото и не разбират къде трябва да отидат.\n\r\n\"Най-важното е остават ли доволни туристите. Спира автобус зад \"Александър Невски\", някой казва, че има естествени нужди и няма къде да отиде. Обиколката преминава в посока джамията и единствената тоалетна е в подлеза на Източната порта. Почваме да се молим на заведенията хората да влизат - понякога казват \"да\", понякога - \"не\". Многократно е писано до общината, но няма никакъв ефект\", сподели тя в ефира на \"България сутрин\".\n\r\n ", "date": "2019.04.05", "title": "Без WC: Туристи с часове стискат, опознавайки и обиквайки София"}
{"url": "https://www.dnes.bg/obshtestvo/2019/04/05/mestiat-prostrelialata-se-kursantka-vyv-vma-sys-spartan.406683", "text": "\nКурсантката от Националния военен университет \"Васил Левски\" в град Велико Търново, която се простреля снощи, ще бъде транспортирана във ВМА. \n\n Рано тази сутрин екип на ВМА излетя със самолет C-27J \"Спартан” от 16-та транспортна авиогрупа Враждебна на Военновъздушните сили до летище Горна Оряховица. \r\nСнощи пострадалото момиче е оперирано по спешност в МОБАЛ \"Д-р Ст. Черкезов” във Велико Търново, допълват от пресцентъра на ВМА. \r\nМладши сержант курсантката от факултет \"Общовойскови\"се простреляла в областта на гърдите при почистване на зачисленото й оръжие автомат \"Калашников\".", "date": "2019.04.05", "title": "Местят прострелялата се курсантка във ВМА със \"Спартан\""}
{"url": "https://www.dnes.bg/politika/2019/04/05/kirilov-poe-i-dade-zaiavka-reforma-v-sydebnata-vlast.406689", "text": "Като основни приоритети новият правосъден министър Данаил Кирилов посочи продължаването на реформата в съдебната власт и изпълнението на поставените задачи в мониторинговия доклад на ЕК.\n\r\n\"Продължаваме да следваме стриктно актуализираната стратегия за реформа в съдебната реформа. Ситуацията е изключително благоприятна с оглед положените усилия досега. Следваме изпълнението на задачите, които бяха поставени в последния мониторингов доклад. Стремежът е да бъдат изпълнени стриктно съветите на ЕК\", коментира Кирилов.\n\n\n\n\r\nТой добави и че предстоят промени в Антикорупционния закон, с който да бъдат задължени и общинските съветници да подават подробни имуществени декларации.\n                    \n                    \n                \r\nПравосъдният министър коментира и оставките заради \"Апартаментгейт\" и отпуската на шефа на КПКОНПИ Пламен Георгиев. Той повтори думите на премиера Борисов, че законът трябва да се прилага равно за всички - и за законодателната, и за изпълнителната и съдебната власт.\n\r\n\"Поведението на председателя на КПКОНПИ съответства на закона и дава възможност да се проведе разследване от прокуратурата, което да е обективно и компетентно\", каза Кирилов.\n\r\nТой подчерта и че БСП вече е използвала правото си да започне процедура за отстраняването на Пламен Георгиев, което пък опровергавало твърденията им, че няма възможност за контрол спазва ли се законът. Какво решение по случая ще вземат от ГЕРБ обаче щяло да стане ясно, след като се изяснят фактите и обстоятелствата.\n\r\n\"Говори се, без да се знаят фактите. Така че аз съм убеден, че решението, което ще вземе ГЕРБ, ще съответства на нашата политика и на спазването на закона\", заключи Кирилов.\n\r\nКой ще замести Данаил Кирилов като шеф на правната комисия в парламента обаче не стана ясно. Новият министър посочи, че има негови колеги с възможности да заемат този пост, но решението трябва да бъде взето от парламентарната група на ГЕРБ и коалиционния формат.", "date": "2019.04.05", "title": "Кирилов пое и даде заявка: Реформа в съдебната власт!"}
{"url": "https://www.dnes.bg/zvezdi/2019/04/05/gordyn-ramzi-s-peto-dete-ot-syprugata-mu-tana.406687", "text": "Гордън Рамзи и съпругата му Тана най-накрая се сдобиха с пето дете. Топготвачът разкри, че името на новородения му син ще е Оскар Джеймс.\n\r\n52-годишният Гордън и жена му вече имат две големи дъщери – Меган на 21 години и Матилда на 19 години. Освен това те са родители на 17-годишните близнаци Джак и Холи.\n\r\nВ закачлив пост в Twitter, звездата на Hells Kitchen написа вчера: \"След три награди БАФТА и една \"Еми\" най-накрая спечелихме Оскар. Моля приветствайте Оскар Джеймс Рамзи, който се появи днес в 12:58 на обяд!\"\n\r\n44-годишната Тана обяви, че чака бебе навръх Нова година, споделяйки очарователно видео в социалните медии, на което се виждаше наедрялото ѝ коремче.\n                    \n                    \n                \r\nМоже би помните, но Тана и Гордън преживяха голяма загуба през 2016-та, когато тя претърпя спонтанен аборт в петия месец на бременността си.\n\r\nНяколко месеца по-късно Рамзи сподели в интервю, че загубата всъщност е сплотила семейството им.\n\r\nТой каза: \"В такъв момент осъзнаваш колко си щастлив с това, което вече имаш. Тази трагедия направи семейната ни единица още по-силна.\"\r\nВижте още новини за звездите в", "date": "2019.04.05", "title": "Гордън Рамзи с пето дете от съпругата му Тана"}
{"url": "https://www.dnes.bg/obshtestvo/2019/04/05/sydbata-na-zlaten-vek-iasna-sled-kraia-na-proverkite.406694", "text": "Констатираните нарушения при строителството на небостъргача \"Златен век\" са свързани с неизпълнение на дейности, залегнали в проекта, както и със съседен терен, който няма строителни книжа. Това обобщи регионалният министър Петя Аврамова пред журналисти в парламента.\n\n\n\r\n\"Става дума за подвижни платформи за автомобили, които трябва да обслужват подземните нива. И отделно за един терен, който е съседен и в който се работи, но няма строителни книжа\", посочи тя.\n\r\nЗапитана защо чак сега излизат наяве тези нередности, Аврамова отговори, че досега проверките са били правени от регионалната дирекция, а сега за първи път са извършени от централната дирекция.\n                    \n                    \n                \r\nКаква ще е съдбата на \"Златен век\" щяло да стане ясно, след като приключат проверките.\n\r\n\"Има проверка на Специализираната прокуратура, ще бъдат прегледани документите от издаването на разрешението за строеж до сегашния момент на строителството. В същото време инициативният комитет е подал жалба в Софийския административен съд, така че и там предстои дело. Спорът е има ли или няма валидно разрешение за строеж. Очаквам съдът да се произнесе\", завърши Аврамова.\r\n ", "date": "2019.04.05", "title": "Съдбата на \"Златен век\" ясна след края на проверките "}
{"url": "https://www.dnes.bg/notifikacii/2019/04/05/pacient-gubi-jivota-si-zaradi-ikonomiia-ot-24-lv.406672", "text": "Икономия от 24 лева погубва пациент преди 4 години в Университетската болница по ортопедия в Горна баня, съобщиха от Българската асоциация за закрила на пациентите, пише Монитор. \n\n\n\r\nРоднините водят тежки дела заради смъртта на 41-годишния Деян Тутов. \n\r\nПациентът е бил хоспитализиран в болницата за планова операция за отстраняване на образувание на лявото коляно. Един от докторите обяснява на него и близките му, че интервенцията не е сложна. \n\r\nНо настъпили усложнения – Деян Тутов е имал разширени вени, които били много дълбоки и не се виждали. Лекарите не направили на пациента ангиографско изследване, не му вливат и нискомолекулярен хепарин, който е антисъсирващо средство. След операцията Туртов умира. \n                \n                \r\nГорнобанските лекари разказват пред агенцията по медицински одит, че пациентът е починал вследствие на радост от изписването, което шокирало близките.  \n\r\nПовече от четири години роднините на Туртов и Българската асоциация за закрила на пациентите водят дела срещу лечебното заведение.", "date": "2019.04.05", "title": "Пациент губи живота си заради икономия от 24 лв."}
{"url": "https://www.dnes.bg/sofia/2019/04/05/otkriha-s-vodosvet-nov-iadreno-magniten-rezonans-vyv-vma.406610", "text": "\n\r\nВъв ВМА заработи нов модерен ядрено-магнитен резонанс, съобщиха от лечебното заведение. \n\r\nАпаратът е последно поколение, произведен е през 2019 г. Оборудван е със система за ранна диагностика на карцином на простатата и други ракови заболявания.\n\r\nНа откриването са присъствали заместник-министърът на отбраната Анатолий Величков и председателят на Комисията по отбрана в Народното събрание Константин Попов.\n\r\n\"Закупуването на това съоръжение показва развитието на Военномедицинската служба като неделима част от Въоръжените сили. Изказваме своята благодарност за положените грижи на правителството и лично на премиера\", отбеляза началникът на ВМА бригаден генерал професор д-р Венцислав Мутафчийски.\n                    \n                    \n                \r\nТой добави, че в следващите два месеца ще бъде открит и новият ангиографски апарат на болницата. За борбата с мозъчните инсулти се предвижда да бъде закупено със собствени средства и оборудване без аналог у нас. Подобен апарат има само в Хамбург.\n\r\n\"Ние сме амбициозна болница, а тази техника ще се купи с наши средства\", подчерта началникът на ВМА.\r\n ", "date": "2019.04.05", "title": "Откриха с водосвет нов ядрено-магнитен резонанс във ВМА"}
{"url": "https://www.dnes.bg/zvezdi/2019/04/05/gloriia-se-vpusna-v-egipetsko-prikliuchenie.406639", "text": "„Аз! Отново в приключение! Целувки от мен!“. Това написа Глория в официалния си профил във Facebook. Певицата се похвали, че е на почивка в Египет.\r\nПопфолк изпълнителката е качила две свои снимки от посещението на прочутите пирамиди, като неин фотограф е дъщеря ѝ Симона Загорова.\r\n \r\n„От Гиза... с любов“, написа момичето и също качи няколко кадъра от екзотичното място.\r\n \r\nДвете певици, които много обичат да пътуват, са си направили минифотосесии пред пирамидите.\r\n \r\nПреди броени дни Глория зарадва феновете си със снимка по бански. Нейните последователи се пошегуваха, че е идеална за спасителка на плажа. Само преди месец тя се завърна от почивка на Малдивите.\r\n \r\n\r\n ", "date": "2019.04.05", "title": "Глория се впусна в египетско приключение "}
{"url": "https://www.dnes.bg/eu/2019/04/05/merkel-shte-se-bori-do-posledno-sreshtu-brexit-bez-sdelka.406651", "text": "Германия и партньорите й от ЕС ще направят всичко по силите си до последно, за да предотвратят напускането на Великобритания без сделка, каза федералният канцлер Ангела Меркел, цитирана от ДПА.\n\r\n\"До последния момент ще правим всичко, за да предотвратим Brexit без сделка\", увери Меркел след разговори с ирландския министър-председател Лио Варадкар в Дъблин.\n\n\nМеркел повтори, че позицията на ЕС е, че споразумението за напускане, договорено с британската министър-председателка Тереза Мей, \"постига справедлив баланс\" и не е отворено за предоговаряне.\n\r\n\"То е добър компромис\", каза Меркел и добави, че се надява Мей да намери начин да излезе от безизходицата в британския парламент преди срещата на лидерите на ЕС на 10 април.\n                    \n                    \n                \r\nНикой не иска Великобритания да напусне идната седмица общността без споразумение и лидерите на ЕС трябва да са търпеливи докато преговорите в Лондон продължават, каза Варадкар на съвместна пресконференция с Меркел, цитиран от Ройтерс.\n\r\n(БТА)", "date": "2019.04.05", "title": "Меркел ще се бори до последно срещу Brexit без сделка"}
{"url": "https://www.dnes.bg/business/2019/04/05/radev-kym-germanskiia-biznes-investiraite-v-bylgariia.406652", "text": "Не пропускайте своя шанс да инвестирате в България. Това призова президентът Румен Радев представители на германския бизнес, които федералният президент води със себе си, и които все още се колебаят дали да инвестират в България.\n\r\nРадев каза това на среща в София, в която участва и германският президент Франк-Валтер Щайнмайер, с представители на български и германски компании. Тя е в рамките на официалното посещение на Щайнмайер в България.\n\r\nПрезидентът Радев отбеляза, че България ще трансформира негатива от загубени млади и трудоспособни хора в огромен позитив, защото част от тях вече се връщат и носят със себе си голям потенциал и широк спектър от знания и умения. Съзнаваме, че имаме проблеми и точно това е силен мотивиращ фактор да ги решаваме. В момента тече всеобхватен процес по изграждане на предвидима, устойчива и прозрачна бизнес среда, заяви държавният глава, който отбеляза и трансформациите в системата на българското образование, изграждането на научна инфраструктура и засилването на връзките между бизнеса и образованието.\n                    \n                    \n                \r\nПрезидентът Румен Радев изтъкна като важен фактор и младите ни хора. Седеммилионна България заема шесто място в света като сбор на медали във всички олимпиади по природни науки. Ние сме далеч преди Германия в това отношение, посочи президентът Радев, който определи това като огромен потенциал, който вече реализираме.\n\r\n\"Много хора в България говорят немски\", премина в изказването си президентът Радев на немски език, описвайки средата, която среща германският бизнес в страната ни. И добави, че имаме прекрасни немски училища от много години, каквото е посещавал и самият той.\n\r\nЗащо е важно да имаме силно присъствие на германската икономика в България, коментира държавният глава. Той посочи, че германските инвестиции са основно в индустрията, а точно такива инвестиции гарантират устойчив растеж. Има и нещо по-важно от парите в тези инвестиции - новият прогресивен модел на отношения, който германският бизнес носи със себе си в България. Моделът на отношения бизнес-държава и бизнес-общество. Третият важен елемент е подкрепата, която ни дава германският бизнес да имаме по-ниска търпимост към проблемите в качеството, посочи президентът Радев, който приветства германския бизнес, че налага силни стандарти по отношение на качеството и на самата бизнес среда в България.\n\r\nРадев потвърди, че германският бизнес има устойчиво и силно присъствие у нас. Първата ми среща като президент беше именно с него, това не беше случайно, коментира българският президент. Той предложи различно заглавие за темата на днешната среща - вместо \"Шансове за германската икономика в България\", по-удачно според него би било \"Фактори за растежа на немския бизнес в България\". Над 5000 германски фирми имат присъствие в България, а 30 процента от стоте най-големи инвеститори в страната са именно германски фирми.\n\r\nОт своя страна президентът Щайнмайер коментира увеличените икономически показатели между двете страни като много впечатляващи. Той призова присъстващите към откровена дискусия, включително и за евентуални проблеми. Германските фирми нямаше да бъдат тук, ако България не се развиваше като едно привлекателно място за инвестиции, каза Щайнмайер и добави, че от представителите на германските фирми ще се чуе, че те се нуждаят от добре обучени кадри.\n\r\n8,5 процента от всички чужди инвестиции в България идват от Германия. Това са 3,5 млрд. евро, беше посочено в началото на срещата. През 2018 г. стокооборотът е рекорден - 8,3 млрд. евро, той се е удвоил за последните десет години. \r\n(БТА)", "date": "2019.04.05", "title": "Радев към германския бизнес: Инвестирайте в България"}
{"url": "https://www.dnes.bg/knigi/2019/04/05/ulovenoto-vreme-artistichniiat-zavet-na-tarkovski.406621", "text": "Проникновената изповед на руския кинорежисьор Андрей Тарковски \"Уловеното време\" може да намерим у нас от 5 април в превод на проф. Владимир Игнатовски.\r\n\"Уловеното време\" е преди всичко безценен артистичен завет и откровен разказ за сложните отношения на режисьора с властта, за трудната съдбата на неговите филми, за ограниченията и препятствията, които е трябвало да преодолява през годините.\r\nЧитателят добива представа за развитието на възгледите на Тарковски за киното и на изкуството въобще, за аспектите на творческия процес: работата със сценария, с актьорите, с композитора и оператора…\r\nРежисьорът отделя особено внимание на изразните средства на киното: изображението, монтажа и най-важното за него ─ екранното време, времето, уловено от камерата, фиксирано върху филмовата лента, в чието протичане на екрана се реализира животът на героите и на произведението. \"Уловеното време\" е третото издание на този текст на големия режисьор след немското \"Die Versiegelte Zeit\" и английското \"Sculpting in the Time\". \n                    \n                    \n                \r\n  \"Шедьоврите се раждат от стремежа да се изразят нравствени идеали\", пише Андрей Тарковски, едно от най-ярките имена не само в руската, но и в световната кинематография.\r\n\"Уловеното време\" е неговият разказ за живота му в изкуството, за \"Иваново детство\", \"Андрей Рубльов\", \"Соларис\", \"Сталкер\", \"Носталгия\", \"Жертвоприношение\", превърнали се отдавна в неделима част от световната култура.\r\nПо думите на Тарковски всички ние живеем във въображаем свят, който сами създаваме. \"Затова сме зависими от неговите недостатъци, а бихме могли да зависим и от неговите достойнства.\"\r\n ", "date": "2019.04.05", "title": "\"Уловеното време\" - артистичният завет на Тарковски"}
{"url": "https://www.dnes.bg/obshtestvo/2019/04/05/v-ideiata-za-tol-taksite-ima-edin-seriozen-propusk.406606", "text": "Идеята за въвеждане на тол система за експлоатация на националната пътна мрежа в България има един много сериозен пропуск, който може да коства милиони на държавния бюджет. Това коментира предсетателя на УС на Научно-техническия съюз по транспорта Ясен Ишев за .\r\nИшев дава пример, за да онагледи казуса с тол системата:\r\n„Има нещо сбъркано в идеята за тол таксите. Републиканските пътища от втори и трети клас изобщо няма да бъдат таксувани. А тези пътища не са проектирани, за да поемат натоварване до 8-9-10 тона на ос. Глупави шофьори няма и те винаги ще изберат онзи път, по който ще платят най-малко. Това ще разруши второстепенната пътна мрежа и в крайна сметка ще струва много по-скъпо на държавата и българския данъкоплатец“.\r\n                    \n                    \n                Транспорният бранш протестира за една друга несправедливост, която го засяга директно - цената за преминаване по националната пътна мрежа. Според Ишев от бизнеса едновременно имат и нямат право да протестират. От една страна таксите са по-високи от първоначалните прогнози, а от друга тежките транспортни машини рушат най-много пътната настилка и би трябвало да поемат най-голяма отговорност към възстановяването ѝ в последствие.\r\nЦялото интервю с Ясен Ишев за  можете да видите на страницата на телевизията.", "date": "2019.04.05", "title": "В идеята за тол таксите има един сериозен пропуск"}
{"url": "https://www.dnes.bg/bulgaria/2019/04/05/integraciiata-na-malcinstvata-nalaga-oshte-promeni-po-zakona-za-socialno-podpomagane.406611", "text": "Проблемите в ромската общност са основната причина промените в Закона за социалното подпомагане да имат нужда от допълнителни корекции. Такова мнение изказа бившият вицепремиер и бивш социален министър Лидия Шулева в ефира на .\r\n„Основният проблем е, че много деца не знаят български език. Най-често това се наблюдава в ромските общности“.\r\nШулева вярва, че санкциите за спиране на социалните помощи, когато ученици натрупат 5 неизвинени отсъствия, няма да бъдат ефективни, заради делегирания бюджет в училищата. Първо трябва да се промени системата за финансиране в образованието и едва след това да се прилага подобна мярка. На този етап има условия учебните заведения просто да прикриват подобни нередности, за да опазят държавното си финансиране.\r\n                    \n                    \n                Всичко по темата може да видите на страницата на .\r\n ", "date": "2019.04.05", "title": "Интеграцията на малцинствата налага още промени по Закона за социално подпомагане"}
{"url": "https://www.dnes.bg/akoshtete-vqrvaite/2019/04/05/8-ot-nai-chestite-lyji-koito-izrichame.406507", "text": "На всеки се налага да лъже постоянно. Нямаме предвид преднамерените подмолни лъжи, с които някои хора целят да навредят или да прикрият умишлено истината, за да се облагодетелстват, а онези малки благородни лъжи, с които искаме да предпазим другите от нараняване или се опитваме да запазим самочувствието си. Кои са така наречените \"бели лъжи\" които много от нас често изричат?\r\n\r\nПонякога е трудно да споделите на приятелка истинското си мнение за приятеля или мъжа ѝ, за да не я нараните или обидите. Любовта е индивидуален избор и понеже осъзнаваме това, често изричаме тази лъжа. Онова, което е накарало приятелката ви да се влюби в партньора си, за вас е невидимо и често предпочитате да премълчите неодобрението си вместо да критикувате.\r\n                    \n                    \n                \r\nЗамислете се колко пъти сте били честни с фризьорката си. Ако не сте доволни от прическата, по-вероятно е да не се върнете повече в този фризьорски салон, отколкото да кажете на глас истинското си мнение.\r\n\r\nНа гости сте на приятели или роднини. Домакинята е сготвила любимата на цялото семейство мусака, а вие се чувствате длъжни да я похвалите, за да не я обидите. Това е нормална реакция предвид усилията, които са вложени.\r\n", "date": "2019.04.05", "title": "8 от най-честите лъжи, които изричаме "}
{"url": "https://www.dnes.bg/balkani/2019/04/05/gryckoto-vliianie-na-balkanite-se-zasilva-chrez-severna-makedoniia.406640", "text": "Гърция винаги е била един от най-големите и сериозни икономически партньори на Северна Македония. Това каза Мирослав Ризински, Български културен клуб - Скопие, в ефира на . Гърция е сред първите 3 най-големи чуждестранни инвеститори в банковия сектор, текстилната и промишлената индустрия в Северна Македония, заяви Ризински.\r\n\"Гърция има намерение да се превърне в политически лидер на Балканите. С подписания договор Атина изпраща послания, че е сериозен партньор, излъчващ положителни сигнали за стабилност в региона. Гърция иска да се превърне в реален и сериозен фактор по отношение на влиянието в Северна Македония\".\r\n                    \n                    \n                Той говори и за решението на Гърция да поеме охраната на въздушното пространство на Северна Македония.\r\n\"Гърция има сериозна армия и военновъздушни сили. Тя не само ще защитава небето над Северна Македония, но Атина е отговорна и за небето над Черна гора. Атина разширява собственото си политическо, военно и икономическо влияние на по-широкия регион на Балканите\".\r\nЗа да се осъществи стабилност в региона, силите и интересите трябва да се уравновесени, обясни гостът.\r\nИкономическите отношения между България и Северна Македония вървят в положителна посока, смята Ризински.\r\n\"През последните 2 години стокообменът между двете страни се увеличава, но трябва да се направят и други стратегически ходове от страна на правителството в София. Трябва да се построи първата трансбалканска високоскоростна жп линия, която да допълва съществуващата линия. Подобна линия, която минава през централните части на двете страни, ще обедини всичко около нея\".\r\n", "date": "2019.04.05", "title": "Гръцкото влияние на Балканите се засилва чрез Северна Македония"}
{"url": "https://www.dnes.bg/zvezdi/2019/04/05/djystin-biibyr-otkroveno-vinagi-shte-obicha-selena.406281", "text": "Джъстин Бийбър потвърди, че винаги ще изпитва обич към Селена Гомес, но каза, че Хейли Болдуин е най-хубавото нещо, което му се е случвало в живота. Потребител в Instagram написа заядлив коментар на снимка в профила на Бийбър, на която той е със съпругата си. Коментарът гласи, че Джъстин не е влюбен в Хейли и се е оженил за нея само за да може да си върне обратно Селена Гомес.\r\nБийбър определи този коментар като незрял и защити брака си. \"Ти си незрял. Защо бих посветил целия си живот на някой, да сключа брак с него, за да се събера отново с бившата приятелка? Всеки, който вярва в това, е злобен, на 10 годишна възраст или по-малък. Човек, който си служи с логиката, не говори и не мисли така. Трябва да се срамуваш от себе си, наистина. Много обичам Селена, тя винаги ще има място в сърцето ми, но съм влюбен до уши в съпругата ми, тя е най-доброто нещо, което някога ми се е случвало\", написа певецът.\r\n \r\n", "date": "2019.04.05", "title": "Джъстин Бийбър откровено, винаги ще обича Селена"}
{"url": "https://www.dnes.bg/zvezdi/2019/04/05/djoli-gotova-za-politicheska-kariera.406636", "text": "Американската актриса и режисьор Анджелина Джоли от доста време е специален пратеник на ООН. Явно от натрупания опит звездата е преценила, че има възможност да се кандидатира за държавна длъжност.\r\n \r\nДжоли дава заявление пред сп. „People“: „Никога не казвай никога!“. Тя обаче допълни, че разчита на другите да заемат лидерските позиции.\r\n \r\nВ качеството си на пратеник на Върховния комисариат на ООН за бежанците Джоли неотдавна призова страните да разполагат повече жени миротворци, за да предотвратят сексуалните посегателства над бежанците.\r\n \r\nТя призова да се променят законите, за да не се третират жените като граждани от втора класа. Пълният текст на интервюто на Джоли ще излезе в „People“ в броя му на 15 април.\r\n \r\nАктрисата коментира пред изданието и най-големия си син Мадокс, който съвсем скоро ще навърши 18 години и през есента възнамерява да замине в колеж. Така и не се разкрива името на учебното заведение.\r\n \r\n„Гордея се с него и с нетърпение чакам успехите му“, коментира актрисата. Преди време в медиите излезе информацията, че Джоли забранила на Пит да помага на Мадокс в избора за учебно заведение.\r\n \r\nПо думите на източник, близък до Анджелина, тя не искала бившият ѝ съпруг да има принос във вземането на важни решения в живота на Мадокс.\r\n \r\n", "date": "2019.04.05", "title": "Джоли готова за политическа кариера"}
{"url": "https://www.dnes.bg/obrazovanie/2019/04/05/nomadskiiat-jivot-na-decata-na-sezonnite-rabotnici-3-meseca-tuk-3-tam.406654", "text": "11 000 деца не ходят на училище, защото обикалят Европа заедно с родителите си, които са сезонни работници. Това заяви зам.-министърът на образованието Деница Сачева по време на конференция \"Европейският стълб за социални права - стълбът на бъдещето на Европа\".\n\n\n По думите й семействата прекарвали по 3 месеца в Испания, Потругалия, Германия и други европейски държави, а заради непрекъснатото местене децата оставали без образование. Пред подобен проблем били изправени и други страни от Стария континент - Унгария, Испания и Полша. \n\r\nУ нас пък имало райони с второ или трето поколение неуки българи.\n\r\n\"В Асеновград например, ако попитате едно 8-годишно момиче как се казва, то няма да може да отговори. \n                    \n                    \n                \r\nВъпросът няма да бъде разбран и от майка му, вероятно баба му би могла да им го преведе и да отговори. Детето не само че не може да отговори на български, нещо повече, би го направило на хибриден език – смесица между ромски, турски и български. Въпреки това има и региони като Долни Цибър, ромският Кеймбридж, където всеки има висше или е студент“, обясни Сачева, цитирана от \"Монитор\".\n\r\nОт статистиката става ясно още, че от общо 2400 школа у нас в 937 учат деца, чиито родители са с основно образование или са безработни. Това означава, че малчуганите от всяко трето училище нямат пример вкъщи, на който да подражават и да ги мотивира да продължат да се образоват. \n\r\nПрез настоящата година на школата са отпуснати допълнителни 30 млн. лв. за наемане на още образователни медиатори, психолози и ресурсни училите, както и за увеличение на заплатите на персонала. По думите на Сачева почти 19 000 са хлапетата в ученическа възраст, чиито родители не ги пускат да се учат. Всички те били обходени от експерти, но резултат нямало. Въпреки това държавата успяла да върне обратно в клас 40 000 малчугани. Само 2000 от тях отпаднали повторно от образователната система, като за 416 се правят нови опити за реинтеграция. \n\r\nНай-голям е делът на върнатите деца между първи и трети клас, а седем 17-годишни младежи били записани за първи път в училище. Именно с превенция на отпадането от училище са свързани и промените при семейните помощи и социалното подпомагане, които депутатите гласуваха на първо четене тази седмица. Предвижда се детските на хлапетата да бъдат спирани за година при 5 неизвинени отсъствия в рамките на 30 дни, вместо за месец. Семейните помощи за отглеждане на дете ще бъдат спирани за 12 месеца и на малчуганите, които не са ходили на детска градина 3 дни без уважителни причини.", "date": "2019.04.05", "title": "Номадският живот на децата на сезонните работници - 3 месеца тук, 3  - там "}
{"url": "https://www.dnes.bg/eu/2019/04/05/oglavihme-klasaciia-rumyncite-i-bylgarite-sa-nai-loshite-shofiori-v-es.406616", "text": "Румъния и България имат най-висока смъртност на пътя в Европейския съюз. Това показват анализите на Европейската комисия за 2018 г.\r\nСпоред статистиката 96 души в Румъния и 88 в България са загинали на 1 млн. население през миналата година.\n\r\nЕврокомисарят за транспорта Виолета Булц каза, че това е стар проблем и че Брюксел работи с двете държави, както и с Хърватия, която ги следва в черната статистика за подобряване на контрола и на пътната инфраструктура.\n\r\nНай-безопасни са пътищата на Великобритания, Дания и Ирландия, където смъртността при инциденти е между 28 и 31 души на милион население. В повечето европейски държави тежките катастрофи със смърт са под 60 на милион.\n                    \n                    \n                \r\nВъпреки мястото на България в черната класация през миналата година страната е успяла да намали с 9% фаталните пътни инциденти и е сред страните с най-голям прогрес, заедно със Словения, Литва, Словакия и Кипър. За последните 8 години тежките катастрофи със смърт в България са намалели с 20 процента.\n\r\nСтатистиката на Еврокомисията показва, че няма северен и южен тип шофиране. В Италия смъртните случаи са 55 на милион, в Испания - 39/милион, в Германия 39/милион, а в Полша – 76/милион.\n\r\nИзползването на смартфони по време на шофиране вече се е изкачило в четворката на най-честите причини за катастрофи по пътищата наред с превишената скорост, употребата на алкохол и наркотици и неизползването на предпазни колани на задните седалки.\n\r\nНамаляването на катастрофите със смърт на пътя през миналата година в ЕС е с 1% - 200 души по-малко са починали на пътя, но жертвите все още са впечатляващ брой - 25 100 души са загинали, а 135 000 са ранени.\n\r\nЕврокомисията се надява, че новите стандарти за безопасност на колите след 2022 г. ще помогнат за намаляване на фаталните инциденти. ЕС ще задължи производителите да продават включени технологиите за безопасно движение, като ограничителите на скоростта, автоматизираното аварийно спиране и записващите устройства. Собствениците на автомобилите ще трябва да ги изключват ръчно, а не както досега да ги включват след покупката.\r\n ", "date": "2019.04.05", "title": "Оглавихме класация: Румънците и българите са най-лошите шофьори в ЕС!"}
{"url": "https://www.dnes.bg/politika/2019/04/05/mladite-ot-gerb-denonoshtno-pred-cik-pyrvi-da-se-registrirat.406655", "text": "Старт на регистрациите за евроизборите. От днес до средата на следващата седмица всички партии, които искат да участват във вота за  Европейския парламент на 26 май, трябва да подадат документи пред Централната избирателна комисия.\r\nКакто и при други избори ГЕРБ първи ще подадат документите си. \r\nМладежи от партията давали денонощни дежурства пред входа на ЦИК близо седмица, за да гарантират регистрацията преди всички.", "date": "2019.04.05", "title": "Младите от ГЕРБ денонощно пред ЦИК, първи да се регистрират "}
{"url": "https://www.dnes.bg/crime/2019/04/05/kursantka-se-prostrelia-s-avtomat-kalashnikov.406656", "text": "Курсантка от Националния военен университет \"Васил Левски\" във Велико Търново се е простреляла с автомат Калашников. Инцидентът е станал в четвъртък около 19.36 ч. \r\nПри почистване на зачисленото й оръжие курсантката се е простреляла в областта на гърдите, съобщиха от пресцентъра на Министерството на отбраната.\r\nПострадалото момиче е транспортирано незабавно с линейка в Спешна помощ в търновската болница.\r\nТя се обучава във факултет \"Общовойскови” на НВУ \"Васил Левски” от август 2017 г.", "date": "2019.04.05", "title": "Курсантка се простреля с автомат \"Калашников\""}
{"url": "https://www.dnes.bg/muzika/2019/04/05/neli-petkova-otkliuchva-vsichki-setiva-s-body.406578", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНели Петкова представи новата си песен \"Body\". Динамичната мелодия е изпъстрена с красиви фолклорни мотиви. Парчето е колаборация между певицата и американския продуцент и носител на награда \"Грами\" Дейвид Харис.\n\r\n\"Запознахме се с Дейвид Харис преди малко повече от 2 години. Записахме няколко песни. Парчето \"Body\" е на английски. Музиката и текста ги писахме заедно с Харис. Песента е много танцувална\", коментира певицата в \"България сутрин\".\n\r\n\"На 20 април имам концерт в Чикаго. Винаги участията зад Океана са много емоционални. Концертите ми винаги са много дълги\", сподели певицата.\r\n                    \n                    \n                Тя отбеляза, че преди да замине зад океана й предстои да запише нов клип. \"Новата песен ще бъде съвсем различна и сърцераздирателна. Темата е за разбитото сърце\", ", "date": "2019.04.05", "title": "Нели Петкова отключва всички сетива с \"Body\""}
{"url": "https://www.dnes.bg/stranata/2019/04/05/toplo-i-slynchevo-v-petyk-gradusite-do-23.406657", "text": "В петък над страната ще бъде предимно слънчево. \n\r\nСлед обяд от югозапад облачността ще започне да се увеличава, но ще се задържи без валежи. Ще духа слаб до умерен вятър от изток-югоизток. Дневните температури ще се повишат и максималните ще са между 18° и 23°, прогнозират синоптиците от НИМХ.\n\r\nНа Черноморието ще бъде предимно слънчево, с повече ниска облачност в сутрешните и вечерните часове. Ще духа слаб до умерен югоизточен вятър. Максималните температури ще са между 10° и 13°. Температурата на морската вода е 9-11°. Вълнението на морето ще е 2-3 бала.\n\r\nНад планините ще бъде предимно слънчево. Около обяд от югозапад ще започне увеличение на облачността, което до вечерта ще обхване Рило-Родопския масив, но валежи са малко вероятни. Ще духа слаб до умерен южен вятър. \n                    \n                    \n                \r\nТемпературите ще се повишат и максималната на височина 1200 метра ще е около 11°, на 2000 метра – около 4°.\n\r\nАтмосферното налягане ще се понижи и ще се доближи до средното за месеца.\n\r\n ", "date": "2019.04.05", "title": "Топло и слънчево в петък, градусите до 23°"}
{"url": "https://www.dnes.bg/notifikacii/2019/04/05/ubiecyt-ot-kraistchyrch-otiva-na-psihotest.406658", "text": "Обвиняемият за нападението срещу две джамии в новозеландския град Крайстчърч ще бъде подложен на психиатрична експертиза, предаде БТА като се позова на Ройтерс.\n\n Целта на експертизата ще бъде да се установи дали обвиняемият Брентън Тарант е вменяем и може да носи наказателна отговорност за убийството на 49 души при нападение срещу две джамии в Крайстчърч на 15 март.\r\n28-годишният Тарант ще остане задържан под стража до 14 юни по разпореждане на съда.\r\n ", "date": "2019.04.05", "title": "Убиецът от Крайстчърч отива на психотест"}
{"url": "https://www.dnes.bg/index/2019/04/05/receptata-dnes-spageti-peperoni-na-furna.406560", "text": ":\r\n1 пакет спагети, пречупени наполовина\r\n1 разбито яйце\r\n¼ чаша прясно мляко\r\n2 чаши настъргана моцарела\r\n¼ чаена лъжица сол\r\n¼ чаена лъжица пресован пресен чесън\r\nсос за спагети по избор\r\n1 чаена лъжица сушен риган\r\n¼ чаена лъжица босилек, сушен\r\n250 г салам пеперони, нарязан\r\n \r\n:\r\n \r\nЗагрейте фурната на 220 градуса. Намажете тава за печене с малко мазнина.\r\n \r\nКипнете подсолена вода и сварете спагетите в нея. Отцедете и веднага залейте със студена вода, за да спрете процеса на готвенето.\r\n \r\nВ купа смесете яйцето, млякото, ½ чаша от моцарелата, солта, чесъна. Разбъркайте заедно със спагетите. Разстелете сместа в тавата за печене. Печете за 15 минути. Намалете градусите на 180. Залейте със соса за спагети. Поръсете с риган, босилек и останалата моцарела. Накрая подредете колелцата пеперони и върнете във фурната за още 30 минути.\r\n \r\nПреди да нарежете спагетите ги оставете да се охладят за 10 минути.\r\n\r\n", "date": "2019.04.05", "title": "Рецептата Dnes: Спагети пеперони на фурна"}
{"url": "https://www.dnes.bg/notifikacii/2019/04/05/dva-tir-a-se-blysnaha-do-belokopitovo-shofior-pochina.406659", "text": "Два ТИР- а, които са пътували един след друг, са се ударили в района на п. в. Белокопитово, съобщиха от полицията в Шумен. \r\nШофьорът на втория камион е починал. Движението в района на катастрофата се пренасочва през етапна връзка. Участъкът е затворен за движение.\r\nДвата ТИР-а автомобила са пътували в посока Варна- София. \r\nЕдиният е превозвал тор, а другият - цимент.\r\n ", "date": "2019.04.05", "title": "Два ТИР-а се блъснаха до Белокопитово, шофьор почина "}
{"url": "https://www.dnes.bg/notifikacii/2019/04/05/gorski-pojari-zaplashvat-5-grada-v-iujna-koreia.406661", "text": "Хиляди пожарникари и войници се борят с горски пожари в южнокорейската провинция Канвондо, които взеха една жертва и принудиха повече от 4000 души да напуснат домовете си, предаде Ройтерс, цитирайки правителството.\r\nКъм тази сутрин в някои райони огънят е бил овладян.\n\r\nПрезидентът Мун Дже Ин отмени предвиденото си за днес участие в акция за садене на дървета и лично пое контрола върху ситуацията в засегнатата провинция на североизточното крайбрежие на страната, съобщи ТАСС.\n\r\nОгънят заплашва пет града. Един човек е загинал, а 11 са ранени. Още снощи, когато започнаха първите пожари, бяха евакуирани 4230 души, а тази сутрин -. още 2263. Затворени са 52 училища.\n\r\nВ битката с пожарите участват над 800 пожарни коли, 3200 пожарникари, 16 500 войници, 32 военни хеликоптера и 26 военни пожарни коли.\n                \n                \r\nПожарите са в планинския район, в който се проведе Зимната олимпиада през 2018 г. , съобщи Асошиейтед прес, цитирана от БТА. Огънят е тръгнал от късо съединение в трансформатор.", "date": "2019.04.05", "title": "Горски пожари заплашват 5 града в Южна Корея"}
{"url": "https://www.dnes.bg/stranata/2019/04/05/prostrelialata-se-kursantka-stabilna-niama-opasnost-za-jivota-i.406664", "text": "Пламен Богданов, началник, Национален военен университет \"Васил Левски\" потвърди, че състоянието на курсантката, която се самопростреля, докато почиства оръжието си в Националния военен университет, е стабилно. Това съобщиха от bTV по-рано днес.\r\nТя се е наранила, докато е почиствала автомата си „Калашников”.\n\r\nРанената в областта на гърдите млада жена била приета в болницата във Велико Търново. За щастие нито сърцето, нито важни артерии са засегнати, каза ген. Богданов. Той поясни, че на мястото на инцидента е имало и други хора, но не коментира дали има и друга версия освен самопрострелване.\r\nБогданов обясни,  че курсантката е на 20 години, справя се много добре и дори е назначена за командир на отделение в нейния взвод. Сподели още, че инциденти при почистване на оръжие са изключително редки.\r\nВоенната прокуратура е започнала разследване.", "date": "2019.04.05", "title": "Прострелялата се курсантка – стабилна, няма опасност за живота й"}
{"url": "https://www.dnes.bg/eu/2019/04/05/ochakvat-se-problemi-s-transporta-i-lekarstvata-zaradi-brexit.406666", "text": "Европейската комисия предупреди за сериозни трудности и очаквани прекъсвания в транспортните връзки между континента и Великобритания, както и за временен недостиг на лекарства и медицински изделия, произвеждани на Острова, заради Brexit.\n\r\nСпоред Брюксел седмица преди излизането на Великобритания от ЕС всички граждани и фирми трябва да вземат насериозно прогнозите и да планират дейността си.\n\r\nОбединеното кралство ще напусне ЕС в 24 ч. българско време идния петък, ако дотогава британският парламент не приеме споразумението за условията за напускане с ЕС или Тереза Мей не успее да убеди европейските лидери в сряда за нова отсрочка.\n\r\nЕврокомисарят за транспорта Виолета Булц съобщи, че ЕС ще удължи с 6 до 12 месеца сертификатите за сигурност на британските превозвачи по въздух, суша и море, но само, ако Лондон направи това за европейските. Транспортът ще осигурява само минимални услуги, като не всички полети, влакове и фериботи по разписание ще се движат. До 5 месеца ще бъдат преустановени и карго каботажните превози.\n\r\n                    \n                    \n                Комисията е поела от името на ЕС 7 транспортни ангажимента за различните видове транспорт, за да не прекъснат връзките, но Булц заяви, че те “няма и не могат да компенсират ефекта от излизане без споразумение”.\n\r\n“Мерките са ограничени до няколко области, в които е необходимо да се защитят жизнени интереси и имат временен характер”, подчерта комисарят.\r\nКомпании, регистрирани в Кралството като Ryanair и Iberia трябва да защитят европейските стандарти, за да могат да продължат да осъществяват вътрешноевропейски полети след Brexit например. Булц увери, че се работи с авиопревозвачите, за да успеят да приключат процедурите до 12 април.\r\nПредвижда се, че особено в първите седмици ще има големи закъснения и много анулирани полети, влакове и кораби, както и дълги опашки по границите за проверки на документите.\n\r\nВицепрезидентът на Комисията Юрки Катайнен също алармира за възможни трудности при вноса на лекарства, храни и животни, тъй като след напускането вносът от Обединеното кралство ще се третира като външен за ЕС и ще бъде подложен на по-строг контрол и изискване да отговаря на европейските стандарти.\n\r\nКатайнен заяви, че излизане без споразумение ще е “много разрушителен” въпреки подготовката. Той ще засегне вносът на лекарства и медицински изделия от Великобритания, както и на храни, растения и животни.\r\nТъй като Обединеното кралство повече няма да е задължено да спазва европейските стандарти за безопасност, а произвежданите във Великобритания повече няма да се следят за съответствие с европейските норми. Все пак Комисията се надява, че пациентите ще могат да си получават навреме лекарствата и е готова да консултира лекарите как да се справят с евентуални прекъсвания и забавяния на доставките. За медицинските изделия - 80% от регистрираните във Великобритания за ползване в Европа вече са прехвърлени към ЕС. За да предотврати дефицити Брюксел ще разреши на страните да внасят и несертифицирани за ЕС изделия, докато пазарът се стабилизира.\n\r\nДържавите, които ще бъдат най-силно засегнати от Brexit - Ирландия, Франция, Белгия, Холандия и Дания са наели допълнително 2000 митничари, които да работят на граничните пунктове, след като бъде преустановено свободното движение на хора и стоки. Те ще бъдат ангажирани със санитарните и митнически проверки на британски внос и на пристигащите от Острова на Континента.\r\n ", "date": "2019.04.05", "title": "Очакват се проблеми с транспорта и лекарствата заради Brexit"}
{"url": "https://www.dnes.bg/obshtestvo/2019/04/05/cyrkvata-ni-otkaza-molitva-za-mir-s-papata-no-zashto.406660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Светият синод отказа обща молитва за мир с папа Франциск по време на посещението му у нас през май. На нея обаче ще присъстват представители на другите вероизповедания.\n\n\n\r\nВ България папа Франциск идва с посланието \"Мир на земята\". Мотото на визитата е от енцикликата на папа Йоан XXIII, светец на католическата църква и наричан \"Българският папа\".\n\r\nНа 6 май в центъра на София католически, мюсюлмански и юдейски духовници ще се помолят заедно за мир на земята.\n\r\nБългарската православна църква няма да участва в молитвата. \"Няма такава опция и католическата църква знае, че не може да има съвместна молитва между православни и католици\", казват от синода.\n                    \n                    \n                \r\nСпоред Васил Антонов от Комисията по вероизповеданията към Народното събрание, позоцията на БПЦ е канонична, но твърде консервативна.\r\n\"Редно е диалогът между двете църкви да се задълбочава и да се преоткрият християнските корени в Европа. Това е необходимо днес съобразно процесите, които се развиват и голямата миграция през последните години. Дълбоко е посланието, с което папа Франциск идва в България, а това е \"Мир на земята\". Трябваше с делата на двете църкви да се утвърждава мира в света.\n\r\nМитрополит Антоний ще съпроводи папа Франциск до храм \"Св. Александър Невски\", където главата на Римокатоличската църква ще се помоли сам пред олтара на Св. Св. Кирил и Методий.\r\n ", "date": "2019.04.05", "title": "Църквата ни отказа молитва за мир с папата, но защо?"}
{"url": "https://www.dnes.bg/sofia/2019/04/05/kmetovete-na-sofiia-todor-jivkov-bashtata-na-liulin-i-mladost.406695", "text": "Над 60 човека са управлявали София от Освобождението до днес. Някои от тях са останали в историята на града като \"бащата на Люлин и Младост\", \"единственият кмет журналист\", както и \"човекът, успял да спаси 300 хиляди софиянци по време на унищожителните бомбардировки през Втората световна война\". \n\n Дори Тодор Живков за кратко е бил градоначалник на столицата, като любопитен факт е, че за разлика от своя предшественик, както и наследник – той е бил избран от хората за тази длъжност, разказва пред Дарик радио Борис Ангелов, автор на книгата \"Кметовете на София\".\n\r\nАко днес в Столичната община има разделение на властите и отделно има кмет и председател на общинския съвет, то дълго време тази ситуация съвсем не е била факт, но пък и никой не е виждал в нея модерния днес израз \"конфликт на интереси\". \n                    \n                    \n                \r\nГодини наред един и същи човек е съвместявал длъжността градоначалник и шеф на местния парламент. А има един човек, който е заемал не само тези две длъжности, но същевременно е бил и вътрешен министър. Това е Димитър Петков, който след това става и вътрешен министър, даже съвместява двете длъжности в известен период от време, става и премиер. \n\r\n\"Той е първият убит премиер на България. И пак това става в сърцето на София, но Димитър Петков е човекът, на когото дължим необароковия център на София, в голяма степен унищожен от англо-американските бомбардировки. Той управлява от 1888 до 1893 година. Негова е идеята да бъдат поканени в София австрийски архитекти. Първото поколение от тях възпитават първото поколение български архитекти\",  казва Ангелов. \n\r\nДруго знаменито име в историята на софийските кметове е Иван Иванов, който наред с реализацията на много важни за града начинания, е и човекът, който успява да организира евакуацията на над 300 хиляди софиянци по време на бомбардировките на града. \n\r\nЕдинственият кмет журналист на нашата столица е Ради Радев. Той остава за винаги в историята на града с девиза \"Расте, но не старее\".  \n\r\nНаистина гениален девиз, като той идва на власт понеже успява да направи много убедително разследване за нагласени обществени поръчки на предишния кмет. Правят го кмет, при което той отнема концесията за тока и концесията за трамваите, които тогава е имало, едната френска, едната белгийска. Всички са много щастливи, до момента, в който Франция и Белгия се оказват на страната на победителите в Първата световна война и не само си връщат концесиите, а след падането му от власт, Ради Радев кметът-журналист, попада и на подсъдимата скамейка, \r\n \r\nИ ако днес панелните блокове са част от традиционния софийски пейзаж, дължим това на градоначалника Алекси Квартирников. \n\r\n\"Освен, че има хубаво име, този кмет, който само за няколко месеца е управлявал София, е бащата на панелното строителство. След това той дълги години е професор и ректор в сегашния УАСГ- Университет по Архитектура, Строителство и Геодезия\", казва още Ангелов.\r\n \r\nА кметът, спечелил си името \"бащата на \"Люлин\" и \"Младост\" е Иван Панев.", "date": "2019.04.05", "title": "Кметовете на София - Тодор Живков,  \"бащата на \"Люлин\" и \"Младост\""}
{"url": "https://www.dnes.bg/eu/2019/04/05/tusk-predlaga-gyvkavo-udyljavane-na-sroka-za-brexit-a.406673", "text": "Председателят на Европейския съвет Доналд Туск предложи на Великобритания план за 12-месечно \"гъвкаво\" удължаване на срока за Brexit-а, предаде Би Би Си.\n\r\nПланът ще позволи на страната да напусне ЕС по-бързо, ако британският парламент ратифицира споразумение. Той обаче трябва да бъде утвърден на срещата на върха на европейските лидери следващата седмица.\n\r\nОчаква се консерваторите да продължат преговорите си с Лейбъристката партия днес. Канцеларията на правителството заяви вчера, че техническите преговори с опозицията са били продуктивни и ще продължат.\n\n\n\r\nОчаква се Великобритания да напусне ЕС на 12 април, ако британските депутати не одобрят споразумение за оттегляне. Британският премиер Тереза Мей е заявявала, че ще се наложи допълнително отлагане на Brexit-а, за да се избегне напускане на ЕС без споразумение - вариант, който според европейските лидери и много британски депутати би довел до затруднения за бизнеса и проблеми по пристанищата.\n                    \n                    \n                \r\nМей обаче настоява всяко отлагане да бъде възможно най-кратко, пише БТА. С тази цел тя и Корбин ще трябва да се споразумеят за предложение, по което депутатите да гласуват преди 10 април, когато се очаква лидерите на ЕС да разгледат исканията за удължаване на срока. Ако Мей и Корбин не се споразумеят, правителството ще подложи на гласуване в парламента различни варианти, за да могат депутатите да определят по-нататъшния курс.\n\r\nГлавният юридически съветник на правителството Джефри Кокс заяви пред Би Би Си, че в този случай ще се наложи Великобритания да приеме удължаването, предложено от ЕС, което вероятно \"ще бъде по-дълго от няколко седмици или месеци\". Европейските лидери обаче са разделени по въпроса дали и как да предоставят на Лондон ново удължаване на срока.\n\r\nСпоред високопоставен източник от Брюксел обаче Туск смята, че е намерил отговор. Гъвкавата схема, която той смята да предложи, ще избегне необходимостта ЕС да разглежда на всеки няколко седмици британски искания за кратки удължавания на срока, заявява източникът на Би Би Си.\n\r\n ", "date": "2019.04.05", "title": "Туск предлага  \"гъвкаво\" удължаване на срока за Brexit-а"}
{"url": "https://www.dnes.bg/football/2019/04/05/cska-predstavi-proekta-za-noviia-stadion.406684", "text": "ЦСКА официално представи проекта за новия стадион, който планира да построи.\r\n \r\nИдеята на Гриша Ганчев е \"Българска армия\" да бъде изцяло обновен и капацитетът да е за над 25 хиляди души. Също така се очаква лекоатлетическа писта пред секторите \"Б\", \"В\" и \"Г\" да бъде премахната.\r\n \r\n\r\n \r\n\r\n\r\n\r\n\r\n\r\n \r\n", "date": "2019.04.05", "title": "ЦСКА представи проекта за новия стадион"}
{"url": "https://www.dnes.bg/obshtestvo/2019/04/05/prez-2022-g-850-lv-minimalna-zaplata-vyzmojno-li-e.406677", "text": "Президентът на КНСБ Пламен Димитров съобщи, че ръстът на доходите забавя темпо през последната година.\r\nЦелта е тази и следващата година той да бъде 12-15%, докато миналата е бил под 8% заради инфлацията.\r\nРаботещите бедни продължават да са сериозен проблем, и добави, че нископлатените работници са близо 20%, а 2/3 от работещите са с възнаграждение до нивото на средната работна заплата, каза Димитров пред БНТ.\r\nЛидерът на КНСБ направи сравнение с балтийските държави. Минималната работна заплата в Латвия за 2019 г. е била увеличена с 38%, докато у нас - с 10%.\r\nСпоред него през 2022 г. минималната заплата у нас трябва да е 800-850 лв., а средната около 2000 лв.", "date": "2019.04.05", "title": "През 2022 г.: 850 лв. минимална заплата. Възможно ли е?"}
{"url": "https://www.dnes.bg/politika/2019/04/05/voinata-simeonov-vs-angelkova-se-razgaria-tozi-pyt-za-imot-v-dragalevci.406715", "text": "Валери Симеонов продължи атаката си срещу министъра на туризма Николина Ангелкова като намекна, че не е посочила в декларацията си имот в \"Драгалевци\", в който живее. Той призова и премиерът Бойко Борисов да вземе решението си дали да поиска оставката й или да я \"причисли към групата на любимките си\".\n\n\n\n\r\n\"Някой живее в \"Драгалевци\", пък не е написал, че живее там, а е длъжен да го напише. В чужд имот ли живее, под наем ли живее... Става въпрос за имот декар и половина, с перфектно обзавеждане\", разкри подробности лидерът на НФСБ.\n\r\nТой коментира отново и че са притеснителни фактите, които той съобщи, че Ангелкова през 2008 г. е купила имота си в \"Овча купел\" за 220 евро на квадратен метър.\n                    \n                    \n                \r\n\"Тези факти са доста обезпокояващи. Заминаха си едни хора, които бяха купили на груб строеж за по 700-800 евро на квадрат. В случая става въпрос за покупка за 220 евро на квадрат в годината на най-високи цени на недвижимите имоти - 2008 г. Смятам, че премиерът трябва да вземе решението си дали да й поиска оставката или да я причисли към групата на любимките си\", настоя Валери Симеонов.\n\r\nОт решението на премиера щяло да се види именно има ли такава група, допълни той.\n\r\n\"Може пък да се прилага един и същ морален стандарт към всички, дай Боже. Защото тогава ще спечелим доверието на обществото и тогава най-вероятно ще бъдат лишени от основание упреците, че в ГЕРБ се извършва вътрешен обстрел на неудобните. Каквото за едните, такова и за другите трябва да бъде\", отсече Симеонов.\n\r\n\"Трябва да се следят процесите какво оттук нататък ще е решението на Борисов. Той без колебание поиска оставката на Цветанов, Цачева, Колева, Първанов\", отчете лидерът на НФСБ.\n\r\nТой коментира и думите на Николина Ангелкова, че Симеонов има \"силни чувства\" към нея.\n\r\n\"Не става въпрос за никакви чувства. Чувствам се поласкан. Все пак човек на 64 години да представлява интерес за една млада и красива дама\", каза Симеонов.\n\r\nПо повод предположението на Ангелкова, че атаката му идва заради началото на туристическия сезон, Симеонов отвърна: \"Може да го свързва и с избухването на свръхнова или протуберансите на слънцето\".\r\nСутринта Ангелкова заяви, че е влязла в политиката с достатъчно средства и може да докаже всеки един лев, който е похарчила.\r\nА бъдещето пък оипса така: \" Каквото разпореди премиерът - това е. Важното е да си вършим работата и да не се правят такива внушения преди изборите\".\r\n ", "date": "2019.04.05", "title": "Войната Симеонов vs. Ангелкова се разгаря, този път за имот в \"Драгалевци\""}
{"url": "https://www.dnes.bg/obshtestvo/2019/04/05/masonstvoto-vyznikva-vyrhu-okultni-kryjoci-ot-17-v.406686", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нова книга в съавторство на руснаците Виктор Белявски и Андрей Богданов разказва за тайните на масонството. Творбата се казва \"Произходът на Ордена на свободните зидари\" и вече е достъпна на българския пазар. \n\r\n\"Ние самите сме посветени в тайните на масонството и затова се занимаваме с тях. Книгата е написана въз основа на масонските архиви. Не е тайна, че по времето на Втората световна война германската армия е събрала всички масонски архиви. След войната Русия ги прибира в Москва\", сподели единият от авторите, политикът Андрей Богданов.\r\n\"В регулаторното масонство не се приемат жени. Приемат се мъже със свободни и добри нрави. Жените са станали свободни в Европа много след формирането на правилата на масонството. Вероятно правилата ще се сменят. Членовете на масонското общество не се крият\", каза още той в \"България сутрин\". \n                    \n                    \n                \r\nИсторикът Виктор Белявски посочи, че днешните свободни зидари са възникнали от окултни и алхимични кръжоци от края на 16 и началото на 17 век.\n\r\n\"Те са започнали с цел обновяване на религията, здравеопазването, образованието. Тези идеи са се запазили оттогава. Масоните по света са около 4-5 милиона. Но регулаторното масонство не обсъжда теми, свързани с политика, религия, образование. Ритуалът ни сплотява. Именно затова масоните са издържали толкова векове. В следващата ни книга ще говорим за периодите, в които е било забранено масонството. Причината жените да не са приемани в масонството е, че човек е крехък, а женската компания може да го разсее от духовното\", обясни той пред ", "date": "2019.04.05", "title": "Масонството възниква върху окултни кръжоци от 17 в."}
{"url": "https://www.dnes.bg/sofia/2019/04/05/kal-mrysotiia-dupki-shum-bojurishte-se-gotvi-za-protest.406671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Индустриалната зона край Божурище се появи преди няколко години, което може да се е отразило добре на месната икономика, но не е така за инфраструктурата на града, който е част от София-област и е само на няколко километра от столицата. Постоянният трафик е влошил състоянието на пътя, а жителите на града казват, че не се предприемат мерки, въпреки че са входирали жалби към кмета си и дори в Столичната община.\n\r\nПред камерата на хората казват, че на инвеститорите от индустриалната зона им е обещан път от нея до Околовръстното на София, но такъв няма. След двата си протеста гражданите на Божурище казват, че са готови на нови действия, ако не ги чуят.\n                    \n                    \n                \r\n\"Ежедневието ни е доста неприятно. Шум, мръсотия, над 80 дупки лично аз съм преброил през изминалата седмица, които водят до щети по нашите автомобили\", каза Михаил Славчев в ефира на \"България сутрин\".\n\r\nТой подчерта, че кметът на Божурище се е оправдал, че пари за ремонт няма и че трябва Столичната община или държавата да реши този проблем.\n\r\n\"Имаме индустриална зона, нямаме инфраструктура и натоварва жителите на кв. \"Толева махала\" и Божурище с трафика, който се увеличава ежемесечно към индустриалната зона. Пътят буквално се руши от стотиците камиони, които преминават и се очаква да преминават\", допълни още Славчев.\n\r\nДруги представители от Божурище пък казват, че на бул. \"Европа\" само името му е европейско.\n\r\n\"Пътят е унищожен тотално, няма как без ремонти\", казват хората.\n\r\nГражданите са категорични, че ще блокират пътя към Калотина, ако не се предприемат мерки и ще спират камионите към индустриалната зона, защото по думите им пари за ремонт на този път няма, но за асфалт в ромската махала - има.\r\n ", "date": "2019.04.05", "title": "Кал, мръсотия, дупки, шум: Божурище се готви за протест"}
{"url": "https://www.dnes.bg/rock/2019/04/05/lekarite-se-vyzdyrjat-ot-prognozi-za-iavor-ot-gravity-co.406724", "text": "Лекарите от \"Пирогов\" продължават да се борят за живота на вокалиста на групата Gravity Co. Явор Захариев. Той бе открит преди два дни окървавен и с множество травми на тавана на жилището си в столичния кв. \"Лозенец\".\n\r\nПолицаите от столичното Четвърто РПУ са образували досъдебно производство за телесна повреда, но до момента следи от насилие върху певеца не са открити, съобщиха пред Dir.bg от Софийската районна прокуратура.\n\nЗасега Захариев не разпитван, тъй като се намира в реанимацията на болницата. Лекарите се борят за живота му, като се въздържат от прогнози поради изключително тежкото му общо увредено състояние.\n                    \n                    \n                \r\nФрактурата на носа и останалите травми по тялото му пък най-вероятно са следствие от падане. Освен външните наранявания, певецът имал и вътрешни увреждания, които не са свързани с инцидента. От известно време Захариев имал и сериозни бъбречни проблеми, твърди още Dir.bg.\n\r\nВ началото на м.г. вокалистът на \"Gravity Co\" сам призна пред медии, че 3 години е бил в комуна в Хърватия, където се е борил със своята наркотична зависимост. Затова и най-вероятната версия за случилото се с него сега е именно, че отново се е върнал към дрогата.", "date": "2019.04.05", "title": "Лекарите се въздържат от прогнози за Явор от Gravity Co."}
{"url": "https://www.dnes.bg/notifikacii/2019/04/05/spirat-poleti-zaradi-premestvaneto-na-letishteto-v-istanbul.406685", "text": "Рано днес започна преместването от истанбулското летище \"Ататюрк\" към летище \"Истанбул\", повече от пет месеца, след като новата аерогара бе тържествено открита на церемония в деня на националния празник на страната - 29 октомври, предаде ДПА.\n\r\nТрансферът започна в 3 ч. през нощта и се очаква да отнеме 45 часа и да приключи в неделя, съобщи министерството на транспорта.\n\r\nВсички полети и на двете летища ще бъдат преустановени едновременно за срок от 12 часа, предава БТА.\n\r\n\"Последният полет на \"Ататюрк\" ще бъде осъществен на 6 април в 2 часа местно време\", уточни министърът на транспорта Джахит Турхан. След 14 ч. на 6 април полетите от и на летище \"Истанбул\" постепенно ще започнат да се увеличават, добави той.\n                \n                \r\nМинистърът посочи, че понастоящем ежедневно от летище \"Ататюрк\" излитат и кацат по 300 самолета, като миналата година аеропортът е обслужил 465 хиляди полета.\n\r\nДо пет години летище \"Ататюрк\" ще заеме второ място сред летищата в света, обслужващи най-голям брой пътници, каза още министърът. След като всички етапи бъдат завършени, летището ще се превърне в глобален авиационен център и ще се нареди на първо място, изтъкна той.\n\r\nСумарното тегло на съоръженията, които ще бъдат транспортирани от едното към другото летище, е близо 50 хиляди тона. Общо 280 самолета ще бъдат прехвърлени към новото летище от националния авиопревозвач на Турция Търкиш еърлайнс, като 151 от тях ще излетят от летище \"Ататюрк\". Повече от 1800 служители ще бъдат ангажирани в транспортирането на съоръженията, обяви говорител на компанията.\n\r\nЛетище \"Истанбул\" вече обслужва ограничен брой полети, но се предвижда до десет години броят на обслужваните пътници да нарасне до 200 милиона годишно.\n\r\nСлед 6 април летище \"Ататюрк\" се предвижда да се използва единствено за частни карго полети, за ремонт и поддръжка на машините, за полети на държавни самолети и по други специални случаи. Летище \"Сабиха Гьокчен\" в азиатската част на града обаче ще продължи да функционира.\r\n ", "date": "2019.04.05", "title": " Спират полети заради преместването на летището в Истанбул "}
{"url": "https://www.dnes.bg/sofia/2019/04/05/padnalo-dyrvo-ostavi-bez-tok-okolo-20-000-dushi-v-sofiia.406713", "text": "Авария остави без ток около 20 хиляди абоната на ЧЕЗ в София. \r\nБез електрозахранване бяха жителите на кварталите Горна баня, \"Толстой\", \"Гео Милев\", \"Младост\" 4, \"Витоша\", \"Овча купел\". \r\nДо спирането на тока се е стигнало, след като дърво е паднало и скъсало електропровод на ЕСО, който захранва няколко столични квартала и села в района на Витоша.  \r\nТова е наложило и няколко технически прекъсвания от ЧЕЗ, за да прехвърлят абонатите на алтернативно захранване. \r\nЕлектрозахранването вече е възстановено.", "date": "2019.04.05", "title": "Паднало дърво остави без ток около 20 000 души в София"}
{"url": "https://www.dnes.bg/business/2019/04/05/pib-specheli-i-tretoto-delo-sreshtu-rumynskata-apia.406708", "text": "В Румъния приключи и третото дело между Първа инвестиционна банка и румънската Агенция за разплащания и интервенция в земеделието (APIA).\r\nРумънският съд отхвърля всички възражения и искания от страна на APIA, като отсъжда в полза на ПИБ. От публично оповестената информация от румънския съд, става ясно, че той анулира всички принудителни действия до този момент от APIA спрямо Първа инвестиционна банка, включително и предприетите до момента действия от страна на съдебни изпълнители. APIA е осъдена да заплати и съдебните разноски по делото.\r\nAPIA беше предприела запор на сметка на ПИБ в БНБ, макар по това време споровете в Румъния да не бяха приключили. Според юристи водещи в конкретния случай са румънските съдебни органи, като това решение на румънския съд е задължително за българските органи, които трябва да го приложат. Приключването на спора в Румъния в полза на Първа инвестиционна банка означава и прекратяване на всякакви действия срещу банката. Досега ПИБ беше спечелила и другите два съдебни спора в Румъния.\r\n                    \n                    \n                Случаят започва още през далечната 2012 г., когато APIA сама избира и възлага на българското дружество „Ви Ем Корпорейшън“ ЕООД изпълнение на две обществени поръчки за доставка на хранителни продукти. За подписването на договорите с избраното за изпълнител дружество се изисква то да представи банкова гаранция.\r\nТогава ПИБ издава 3 броя банкови гаранции в полза на APIA, като се договаря средствата по възложените поръчки, които се дължат авансово на изпълнителя от APIA, да бъдат изрично преведени само и единствено по сметка на „Ви Ем Корпорейшън“ ЕООД в самата Първа инвестиционна банка. Това е обичайна практика на банките, тъй като така те имат възможност да осъществяват строг текущ контрол по разходването на средствата и изпълнението на задълженията, за които гарантират.\r\nВместо APIA да преведе авансово дължимите средства по сметката на „Ви Ем Корпорейшън“ ЕООД в ПИБ, румънската агенция ги превежда в друга банкова сметка извън България, откъдето парите безследно изчезват. От този пропуск на румънската агенция следват претенциите на APIA спрямо ПИБ по банковите гаранции, като своевременно Първа инвестиционна банка подава сигнал към разследващите органи на ОЛАФ, Националната антикорупционна агенция към прокуратурата на Република Румъния, ДАНС и Специализираната прокуратура в България. По случая дори са задържани високопоставени служители на румънската агенция.", "date": "2019.04.05", "title": "ПИБ спечели и третото дело срещу румънската APIA"}
{"url": "https://www.dnes.bg/politika/2019/04/05/nfsb-iska-cacarov-da-proveriava-imotite-na-angelkova.406723", "text": "Де\r\n\r\n\r\nЗ\n                    \n                    \n                \r\nЯчев обаче уточни, че в това число не бил Валери Симеонов, тъй като той разбрал впоследствие за тази инициатива на депутатите си.\r\n\r\n ", "date": "2019.04.05", "title": "НФСБ иска Цацаров да проверява имотите на Ангелкова"}
{"url": "https://www.dnes.bg/balkani/2019/04/05/zapadnite-balkani-se-dogovoriha-svaliat-rouminga.406682", "text": "Шестте страни от Западните Балкани - Сърбия, Босна и Херцеговина, Албания, Косово, Македония и Черна Гора, подписаха регионално споразумение за намаляване на тарифите за роуминг помежду им, съобщиха от офиса на българския еврокомисар Мария Габриел. От екипът на българката изтъкват, че е резултат от нейните усилия от началото на мандата й. \r\n \r\nОт 1 юли тази година цените на минута разговор в региона няма да надвишават 10 евроцента. Интернет мрежата\r\nще струва най-много 18 цента за мегабайт, а текстовите съобщения - по 6 евроцента.\r\n \r\n\"Това е исторически момент за всички нас, който показва, че обединени можем да постигаме резултати. Споразумението е ярък символ на силната политическа воля на всички, ангажирани с него. То е споразумение  на шестте балкански държави и ние го подкрепяме напълно. Следващата стъпка е да договорим същото, но този път между Западните Балкани и Европейския съюз\", коментира Мария Габриел. \r\n \r\nБългарският еврокомисар говори на втората Цифрова среща на високо равнище в Белград с участието на  сръбския премиер Ана Бърнабич. Габриел очерта постигнатото за последнат година по Цифровата програма за Западните Балкани. Тя изтъкна, че партньорите от региона са изготвили стратегии за широколентов интернет. Според нея е налице политическа ангажираност за подготвяне на стратегии в областта на информационните и комуникационните технологии, както и за приемането на законодателство в сферата на киберсигурността. \r\n \r\n\"Миналата година показахме силна воля за цифрова промяна на региона. Ангажирахме се да инвестираме в широколентова свързаност, киберсигурност, цифровизация на индустрията, цифровите умения на гражданите, засилване на изследванията и иновациите\" - добави Мария Габриел.", "date": "2019.04.05", "title": "Западните Балкани се договориха - свалят роуминга"}
{"url": "https://www.dnes.bg/rusia/2019/04/05/kak-rusiia-vliiae-sred-politici-v-es-taen-dokument-razkriva.406756", "text": "Русия е опитвала да оказва влияние в различни европейски държави в по-голяма степен от приеманото досега. Съвместно разследване на британското радио Би Би Си, германското списание „Шпигел“, германската обществена телевизия Цет Де Еф и италианският вестник „Ла Република“ разкрива съществуването на таен стратегически документ, който описва дейностите за дестабилизация и пропаганда в различни европейски държави, предаде .\n\r\nДокументът е разработен от висши руски държавни чиновници и съдържа планове за „организация на срещи, митинги и протести в различни държави от ЕС“, както и „успешната подкрепа на резолюции в националните парламенти на държави от ЕС, които да призовават за отмяна на санкциите срещу Русия и за признаване на Крим като руска територия.“ \n                    \n                    \n                \r\nПредлага се различна подкрепа за привърженици на Кремъл и начини за дискредитиране на противниците му. Говори се и за организиране на медийни кампании. Документът е изпратен на 3 април 2017 г. по имейла до висшестоящ чиновник от президентската администрация на Русия.\n\r\nЕдин от конкретните проекти в него е подкрепата на германски кандидат-депутат от „Алтернатива за Германия“. Маркус Фронмайер влезе в Бундестага на изборите по-късно. В документа изгледите за успех на Фронмайер се оценяват като високи, а позицията му като проруска. \n\r\nИзводът гласи: „Той ще бъде депутат в Бундестага, който ще е изцяло под наш контрол.“ Предложено е да му се окаже медийна и финансова подкрепа. Негови предизборни митинги, за чиято организация се иска разрешение, са се състояли действително.\n\r\nФронмайер отрече твърденията. Разследването на четирите медии се базира на документи от основания от Михаил Ходорковски „Досие Център“ в Лондон, които са били проверени от независими източници.", "date": "2019.04.05", "title": "Как Русия влияе сред политици в ЕС? Таен документ разкрива"}
{"url": "https://www.dnes.bg/stranata/2019/04/05/50-evro-s-knijkata-i-arest-za-turski-shofior-v-ruse.406737", "text": "Турски шофьор бе арестуван след опит да подкупи полицаи в Русе, БТА.\r\nВчера сутринта на международния булевард \"България\" в Русе 31-годишният водач на товарния автомобил с турска регистрация не се подчинил на подадения от екип на КАТ сигнал да спре и продължил движението си.\r\nСлед преследване близо 3 километра, пътните полицаи успели да го спрат. Когато униформените поискали от шофьора документите за проверка, той им ги подал заедно с банкнота от 50 евро.\r\nМъжът е задържан в МВР за срок до 24 часа, а по случая е образувано бързо производство за престъплението. ", "date": "2019.04.05", "title": "50 евро с книжката и... арест за турски шофьор в Русе"}
{"url": "https://www.dnes.bg/zvezdi/2019/04/05/stefano-gabana-dovolen-spodeli-kadyr-na-nikoleta.406738", "text": "Николета Лозанова, която вдигна грандиозен рожден ден за дъщеря си Никол, е похарчила цяло състояние за роклите с флорални мотиви. Оказа се, че те са дело на Dolce & Gabbana.\r\nСамият Стефано Габана сподели една от снимките на майка и дъщеря, част от специалната фотосесия за празника. На нея той е отбелязал плеймейтката и чрез таговете се хвали, че тоалетите на двете са създадени от модната къща.\r\n \r\nРоклите на италианския бранд са с шарени цветя. Тази на Николета е вталена, със средни презрамки, като от кръста надолу е клоширана. Тази на момиченцето пък бе с буфан ръкави и висока талия – като на принцесите.\r\n \r\nПреди няколко дни Николета Лозанова събра близки и приятели в популярна столична дискотека, за да отпразнува 7-ия рожден ден на своята дъщеря. Сред изненадите за гостите бяха пищна украса, луксозни сладкиши и хапки, екзотични животни, както и популярни изпълнители.\r\n \r\n\r\n ", "date": "2019.04.05", "title": "Стефано Габана доволен, сподели кадър на Николета"}
{"url": "https://www.dnes.bg/eu/2019/04/05/djambazki-vidiahme-licemerieto-padnaha-maskite.406725", "text": "Вчера видяхме истинското озъбено лице на част от брюкселската бюрокрация.  В залата на Европейския парламент бяха нарушени всички правила - дори процедурните. Те бяха отхвърлени в комисията, после вкарани в залата, в средата на гласуването тези, които са срещу нас, се усетиха, че дългото гласуване ще ги засрами много и решиха да  гласуват против правилата. Видяхме лицемерието, паднаха маските. Това каза  по БНТ българският евродепутат от групата на Европейските консерватори по повод премането на първо четене от европейския парламент на пакета \"Мобилност\".\r\n \r\nПо неговите думи, държави като Франция, Германия, Белгия и Холандия целят да фалират бизнеса на периферията.\r\n \r\n\"Освен смъртта на този бизнес, идва една идея за смъртта на ЕС. Това е идеята на Франция и Германия да решават какво става и да  изсмукват периферията\", коментира Джамбазки.\r\n \r\nСпоред него приемането на пакета \"Мобилност\" е и в пряко противоречие с \"основните принципи на ЕС за околната среда:\r\n \r\n\"Представяте ли си как ще повлияе на качеството на въздуха редовното ненужно връщане на камионите до държавата им на произход\", негодува евродепутатът.\r\n \r\nАнгел Джамбазки смята и че не може да се говори за подобряване на условията на труд на шофьорите на камиони, какъвто е основният аргумент на подкрепящите поправката, защото \"в сектора има дефицит на кадри - в момента всеки тираджия може да работи за компания, в която и да е страна членка на ЕС\".\r\n \r\nЗам.-председателят на ВМРО не пропусна и да отбележи, че ако не е било безотговорното поведение на негови трима колеги - Светослав Малинов, Николай Бареков и Неджми Али, които не отишли на гласуването в ЕП на 25 март за отхвърлянето на пакета \"Мобилност\", то този въпрос сега е нямало да се разисква.\r\n \r\nНовото гласуване на комисията по транспорта в ЕП е в понеделник. \r\n \r\n\"Нашата задача в момента е да не допуснем гласуването на второ четене в мандата на този Европарламент.\r\nАко успеем това да направим, всичко отново е на масата\", завърши Ангел Джамбазки. \r\n ", "date": "2019.04.05", "title": "Джамбазки: Видяхме лицемерието, паднаха маските"}
{"url": "https://www.dnes.bg/muzika/2019/04/05/500-kitaristi-ot-nad-10-dyrjavi-v-kiustendil.406662", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         500 китаристи от над 10 държави се включиха в двадесет и третия Международен конкурс за класическа китара \"Акад. Марин Големинов\" в Кюстендил.\n\r\nИ тази година Международният музикален форум дава поле за изява на китаристи от различни възрасти от България, Сърбия, Македония, Украйна, Гърция, Румъния, Косово, Русия, Кипър, Турция и много други.\n\r\nЕдин от интересните участници в конкурса е лютиерът от Сърбия - Славко Мърдаля. Той се занимава с изработването на китари от 15-годишна възраст.\n\r\n\"Трябват много сложни комбинации, много детайли, много работа, за да може да излезе инструмента с хубав звук, това е най-главното, трябват много ценни и скъпи материали. За а се направи един инструмент са нужни мининмум 35 дена постоянна работа\", каза лютиерът пред .\n                    \n                    \n                \r\nСлавко Мърдаля има продадени китари в цял свят, като много от хората след това му пращат клипове с изпълнения с неговите инструменти.\n\r\nТой посочи, че не знае точния брой китари, но всяка от тях има име и до тук има над 120 имена. Те са само женски, защото по думите му китарата е единственият инструмент, който наподобява женското тяло.\n\r\nСред гостите на конкурса е и директорът на Музикалното училище в Екатеринбург - Александър Важенин.\n\r\nГолемият победител в конкурса ще станя ясен в събота.\n\r\n ", "date": "2019.04.05", "title": "500 китаристи от над 10 държави в Кюстендил"}
{"url": "https://www.dnes.bg/politika/2019/04/05/sled-apartamentgeit-bsp-s-poveche-glasove-ot-gerb-na-evrovota.406764", "text": "БСП може да спечели повече гласове от ГЕРБ на евроизборите след скандала с \"Апартаментгейт\". Това сочат данните от експресен, независим сондаж, направен от \"Галъп интернешънъл\".\r\n45% смятат, че това е възможно, 40% – че не е възможно, а останалите се колебаят.\r\n55% от запитаните българи се съгласяват, че в темата с апартаментите на Цветан Цветанов и другите чиновници има и морален, и законов проблем, 17% намират най-вече законов проблем, 14% намират само морален проблем, а 6% не намират проблем. Останалите се колебаят.\r\n87% смятат, че оставката на Цветанов не решава проблема, 6% - че го решава. Останалите се колебаят. \n\r\nСпоред социолозите на фона на скандала с апартаментите - за първи път онези, които смятат, че БСП може да спечели повече гласове от ГЕРБ на евроизборите, застигат и превишават тези, които не смятат така.\r\n                    \n                    \n                Следващи вълни на сондаж ще покажат дали това е трайна тенденция, или е ефект на моментната снимка. Подобно е съотношението между онези, които се съгласяват с това, че виновен за този модел е самият лидер на ГЕРБ Бойко Борисов, и онези, които не смятат така.\r\nТова е в синхрон с факта, че повече от 1/3 от потенциалния електорат на ГЕРБ в сондажа е разколебан в намеренията си да гласува и сега за тази партия. Явно влиянието на продължаващия скандал е сериозно.\n\r\nПо другата тема от последните седмици - опрощаване на дълговете на вероизповеданията, 77% от запитаните не го одобряват. 13% са на обратното мнение и заявяват своето одобрение, а 10 на сто не могат да преценят. Това показва, че решението тази идея да се преразгледа и прецизира е било в правилна посока, според българите.\r\n----------------------------------------------------------------------------\n\r\n", "date": "2019.04.05", "title": "След \"Апартаментгейт\": БСП с повече гласове от ГЕРБ на евровота?"}
{"url": "https://www.dnes.bg/snimka-na-denia/2019/04/05/utre-shte-e-oblachno-shte-prevali-v-iugozapadnite-raioni.406745", "text": "През нощта облачността ще бъде разкъсана, над Източна България и в Горнотракийската низина - предимно значителна ниска, и там на места видимостта ще бъде намалена. Преобладаващите минимални температури ще са между 2 и 7 градуса.\n\r\nУтре още преди обяд ниската облачност ще се разкъса, видимостта ще се подобрява, но от югозапад ще започне ново увеличение на облачността, което до вечерта ще обхване почти цялата страна. \n\r\nСлед обяд в югозападните райони ще превали слаб краткотраен дъжд. \n\r\nВятърът ще остане от изток-югоизток и ще е до умерен, в нощните часове временно ще отслабне и стихне. Максималните температури ще са предимно между 16 и 21 градуса, по-ниски по Черноморието, сочи на НИМХ.\n                \n                \r\nНад планините от югозапад облачността ще се увеличава, до вечерта ще достигне и източните райони. Слаби валежи от дъжд, над около 2000 метра - от сняг ще има главно в Рило-Родопската област. Ще духа умерен до силен вятър от юг. Максималната температура на височина 1200 метра ще е около 9 градуса, на 2000 метра - около 2 градуса.\n\r\nНад Черноморието в сутрешните часове ще има ниска облачност или мъгла и на места видимостта ще е намалена. Още преди обяд видимостта ще се подобрява, а облачността временно ще се разкъса и намалее, но след обяд от запад ще започне ново увеличение. Вероятността за валежи е много малка. Вятърът ще е до умерен от изток-североизток. Максималните температури ще са 11-14 градуса. Температурата на морската вода е 9-11 градуса. Вълнението на морето ще е 3 бала.", "date": "2019.04.05", "title": "Утре ще е облачно, ще превали в югозападните райони"}
{"url": "https://www.dnes.bg/eu/2019/04/05/franciia-shte-oblaga-tehnologichnite-giganti.406697", "text": "Френското правителство е решено да наложи данък върху най-големите технологични компании, който може да възлезе на 500 млн. евро годишно, съобщават френски медии, цитирани от news.bg.\r\n \r\nИнформацията идва малко след като американският държавен секретар Майк Помпео поиска от Франция\r\nда се откаже от подобен данък. Той направи призива си на среща с френския външен министър Жан-Ив Льо Дриан във Вашингтон.\r\n \r\nЗасегнати от новия налог са около 30 компании, повечето от които участват в рекламата и продажбата на потребителски данни. Мнозинството от тях като Google, Amazon, Facebook и Apple са базирани в САЩ.\r\n \r\nФранция вижда тази мярка като стъпка към \"повече справедливост и ефективност в глобалната данъчни система\".\r\n \r\nТака страната се превръща в едва втората от Европейския съюз, която налага  дигитален данък. Австрия прие подобен правителствен план тази седмица - очакванията са за постъпления от 200 млн. евро.\r\n \r\nПрез миналия месец ЕС не успя да постигне консенсус относно въвеждането на дигитален данък за големите тех-гиганти. Предложеният налог от 3% за фирмите, които оперират на територията на Европейския съюз, би възлизал на  750 млн. евро за целия блок.\r\n \r\nВ отговор, през март, американското финансово министерство обяви, че САЩ планират да сезират Световната търговска организация по въпроса за данъците, които някои европейски страни планират да въведат и наричат новите правила \"дискриминационни\".\r\n \r\n\"Франция е свободна и суверенна държава, която решава сама данъчната си политика свободно и суверенно\" - отговори френският финансов министър Брюно Льо Мер.", "date": "2019.04.05", "title": " Франция ще облага технологичните гиганти "}
{"url": "https://www.dnes.bg/zvezdi/2019/04/05/aleks-rodriges-vyvlechen-v-seks-skandal-ot-model-na-playboy.406285", "text": "Годеникът на Дженифър Лопес - Алекс Родригес, е писал еротични съобщения на британски модел на \"Playboy\" малко преди да предложи брак на Джей Ло.\r\nЗоуи Грегъри разкри, че Алекс я е молил да правят тройка няколко седмици преди годежа. Тя дори твърди, че Родригес ѝ е изпратил снимка на пениса си.\r\n\"Джей Ло е прекрасна и не заслужава това. Докато той се готви да се ожени, ми праща секс видеа, иска да се забием и ме моли да му уреждам срещи с други момичета. Не е честно да прави това точно преди да ѝ предложи брак\", споделя 44-годишната плеймейтка пред \"The Sun\".\r\n \r\n", "date": "2019.04.05", "title": "Алекс Родригес въвлечен в секс скандал от модел на Playboy"}
{"url": "https://www.dnes.bg/eu/2019/04/05/priemaneto-na-paketa-mobilnost-udar-za-bylgariia.406667", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Българските превозвачи се обърнаха към Европейския парламент, който с редица процедурни трикове прие спорните поправки в пакета \"Мобилност\". С тях международните превочвачи от периферията на ЕС ще бъдат поставени пред финансови препятствия, за разлика от колегите си в Германия, Австрия, Франция.\n\r\nБългарски евродепутати призоваха правителството да подаде иск в Европейския съд в Люксембург. В знак на протест срещу пакета \"Мобилност\" родните превозвачи запалиха камион в Пловдив.\n\n\n\n\r\n\"Това е удар за цялата ни страна. Целта е да се съсипе държавата ни, а старите членки на Съюза да възвърнат силата си. В момента браншът на превозвачите в България работи добре. Това ще спре, ако бъдат приети промените. Повечето превозвачи са малки фирми. Те моментално ще фалират. Пазарът на труда в Европа не е наводнен от превозвачи. Дори не съм убеден, че в чужбина българските превозвачи ще получат по-добри условия. Заплатите у нас са много близки до тези в Европа\", посочи юристът Венцислав Трендафилов от Съюза на международните превозвачи.\n                    \n                    \n                \r\nВ студиото на \"България сутрин\" гостът поясни, че родните превозвачи са запалили камиона, защото искали да покажат, че така не може да се продължава.\n\r\n\"Този сектор е силен и засяга много хора. Този европарламент се опитваше да препуска в приемането на тези законодателни промени. Този парламент няма да може да приключи темата. Следващият ще трябва да довърши пакета \"Мобилност\". Превозвачите са готови да отстояват правата си. Гласоподавателите трябва да изберат хора, които ще защитават интересите им\", подчерта Трендафилов пред .\n\r\n ", "date": "2019.04.05", "title": "Приемането на пакета \"Мобилност\" - удар за България"}
{"url": "https://www.dnes.bg/notifikacii/2019/04/05/strelba-v-aindhoven-otne-jivota-na-edin-chovek.406769", "text": "Един човек загина при стрелба в холандския град Айндховен тази сутрин. \r\nЖетвата е 54-годишен мъж, който е починал в местна болница, съобщи местното издание \"Omroep Brabant\". \r\nВсе още няма заподозрени за стрелбата, съобщи холандската полиция. \r\nСпоред местните медии мъжът е бил убит в колата си. \r\nСигналът за стрелбата е подаден към спешните служби около 9:30 часа тази сутрин. \r\n\"Четях вестника в дневната, когато изведнъж чух два много силни гърмежа. Бам, бам\", разказва пред местен вестник 74-годишен жител на квартала, където е станала стрелбата. \r\n\"Веднага си помислих: Това стрелба ли е? На нашата улица? Звучеше прекалено силно, за да е фойерверки\", обяснява мъжът. \r\nНяколко линейки са изпратени на място, както и полицейски хеликоптер и дузина детективи и следователи. \r\n ", "date": "2019.04.05", "title": "Стрелба в Айндховен отне живота на един човек"}
{"url": "https://www.dnes.bg/index/2019/04/05/shofior-si-podremva-v-tesla-udobna-zadna-sedalka-imam-az-gaz.406731", "text": "Не едно и две видеа показват как шофьорите на автомобилите Tesla си подремват зад волана, проверяват пощата си или Facebook страницата си. Но този определен водач премина на изцяло друго ниво.\r\nКлипче, което се разпространява масово в Twitter показва, че един от \"гордите“ собственици на Tesla не просто спи зад волана. Всъщност няма никого зад волана. Шофьорът доволно се е опънал на задната седалка и си подремва там, докато километража показва скорост от 115 километра в час. \n\n\r\nКакто неведнъж са обяснявали не само служителите на Tesla, но и медиите, автопилотът на колата не е надежден.\r\nВсъщност, не е никакъв автопилот. Нужно е пълното внимание на шофьора, за да реагира при възникнала ситуация. Също така колата започва да пищи оглушително, когато ръката на водача не е засечена на кормилото.\r\n                \n                Не е трудно в интернет да откриеш приспособления, които залъгват компютъра, че шофьора държи кормилото. Но в този случай, собственикът на Tesla-та дори не си е похарчил част от заплатата, за да си купи приспособлението. Той просто е поставил на волана държач за чаша, който очевидно е достатъчен, за да не изпаднат системите на автомобила в паника.\r\n ", "date": "2019.04.05", "title": "Шофьор си подремва в Tesla: Удобна задна седалка имам аз... Газ! "}
