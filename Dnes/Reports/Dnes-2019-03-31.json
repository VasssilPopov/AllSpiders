{"url": "https://www.dnes.bg/notifikacii/2019/03/31/jenata-do-huan-guaido-mlada-obrazovana-konservativna.405929", "text": "С младежката си енергия и пътувания по света 26-годишната съпруга на венецуелския опозиционен лидер Хуан Гуайдо се очертава като важна фигура в неговата кампания да донесе промяна в съсипаната от криза държава, пише Асошиейтед прес.\n\r\nВъзрастта на Фабиана Росалес и непринуденият начин, по който се облича, често с джинси, докато обикаля Латинска Америка, не дават вярна представа за вътрешната й твърдост и зрялост, които тя е придобила заедно със съпруга си активист по време на бурните улични протести в столицата на Венецуела. След това нейният съпруг се обяви за временен венецуелски президент с подкрепата на десетки държави, между които САЩ, влизайки в конфронтация с президента Николас Мадуро, който отказва да се оттегли на фона на, по думите му, опит за преврат.\n                \n                \r\n\"Вижте, аз съм съпругата на президента Хуан Гуайдо и ще го придружавам, където и да отиде, и ще преодолеем всички препятствия, пред които се изправим, както сме правили през всичките си години заедно\", каза Росалес в интервю в столицата на Перу Лима. \"Но се включих в политиката, защото искам да променя страната си\".\n\n\n\n\r\n\"Не искам дъщеря ми да расте с желание да напусне Венецуела\", каза тя, като имаше предвид около 3-те милиона венецуелци, които избягаха от страната, докато икономиката се сриваше, сред хиперинфация и недостиг на храна и лекарства, а сега и спирания на тока.\n\r\nДокато съпругът й е начело на усилията за отстраняване на Мадуро чрез протести у дома и като се опитва да убеди венецуелските военни да изоставят социалистическия лидер, Росалес се опитва да привлече международна подкрепа за притиснатата венецуелска опозиция с широко отразявани пътувания в съседни държави.\n\r\nТози месец тя пътува до Перу и Чили, където се срещна с президентите на двете държави и говори в университети за венецуелската хуманитарна криза. Вчера тя се срещна с американския президент Доналд Тръмп в Белия дом, докато САЩ затягат санкциите срещу администрацията на Мадуро.\n\r\n\"За мен е голяма чест да приема първата дама на Венецуела\", каза Тръмп. \"Тя е преминала през нещо, през което хората не искат да преминават и никога не трябва да преминават\".\n\r\nРосалес се запознава със съпруга си на младежки митинг на Волунтад популар (\"Народна воля\") - опозиционна партия, за която работи още от студентските си години. През последните месеци тя стана много известна във Венецуела, докато стоеше до съпруга си на многохилядни митинги. Наскоро пое и ролята на международна посланичка на венецуелската опозиция, докато съпругът й е затънал във вътрешни дела.\n\r\nОще неутвърдена като първа дама на Венецуела, тя помогна на съпруга си да изглежда повече като президент, казва Димитрис Пантулас - политически анализатор, базиран в Каракас.\n\r\n\"Тя е професионалистка, млада, образована жена, и до известна степен е консервативна\", заявява Пантулас. \"Този образ е в съответствие с (венецуелските) стереотипи за това как следва да изглежда една президентска двойка, особено за тези от средната класа\".\n\r\nВ интервюто Росалес казва, че нейната \"най-важна роля е да бъда майка, но също сестра и съпруга\".\n\r\nВ края на януари Гуайдо се обяви за временен президент на Венецуела. Опозиционният лидер беше председател на венецуелския Конгрес и каза, че конституцията му позволява да сформира временно правителство, защото миналата година Мадуро е бил преизбран с измама.\n\r\nПолитическото предизвикателство веднага превърна Гуайдо в мишена на администрацията на Мадуро, която го обвинява за организиране на протести с насилие и бързо го включи в списък на хора, на които е забранено да пътуват.\r\nГуайдо се измъкна от Венецуела за едноседмична обиколка в Южна Америка, по време на която оглави провалил се опит да бъдат внесени в страната няколко тона храни и лекарства. Но след своето завръщане той насочи енергията си най-вече върху поддържането на своето движение, което загуби част от инерцията си, докато Мадуро остава на власт, а венецуелците са съсредоточени върху трудната задача да оцеляват.\n\r\nПри неотдавнашните си пътувания зад граница Росалес се срещна с големи групи венецуелски мигранти, като ги призова да запазят вярата си в съпруга й, и каза на регионални лидери, че \"диктатор\" като Мадуро не пада в рамките на няколко дни. Тя твърди, че венецуелската опозиция бележи напредък, като назначава посланици по целия свят и с помощта на САЩ си връща контрола върху венецуелските петролни активи в чужбина.\n\r\nОпонентите на Росалес окачествиха неотдавнашната й обиколка като отчаян опит да задържи Гуайдо в светлината на международните прожектори, докато венецуелската криза се проточва, а световното внимание се насочва другаде.\n\r\n\"Тя се опитва да укрепи имиджа на Гуайдо, докато във Венецуела подкрепата за неговото движение спада\", заяви миналата седмица Аревало Мендес, посланикът на Мадуро в Чили, пред местна медия.\n\r\nДъщеря на журналистка и фермер от селскостопанския щат Мерида, Росалес казва, че се е заинтересувала от социалните проблеми отрано, докато придружавала майка си при интервюта.\n\r\nТя решила да върви по стъпките на майка си и да следва журналистика, но помагала и на баща си да превозва реколтата до Каракас по пътища, където се случвало да бъде изнудван от корумпирани военни охранители.\n\r\nРосалес казва, че е преминала през много от трудностите, пред които са изправени в момента венецуелците, включително мъчителният недостиг на лекарства.\n\r\nБаща й умира през 2013 г. след сърдечен удар. Росалес казва, че той е можело и да оцелее, но в селото му не е имало лекарства, за да го стабилизират, нито линейка, която да го откара до най-близката болница.\n\r\n\"Дълго страдах, питайки се защо това се случи на мен\", каза тя. \"Но сега съм възприела това като урок, който животът ми е дал. И работя за това дъщеря ми наследи една по-добра държава\". \r\n \r\n/БТА/\r\n ", "date": "2019.03.31", "title": "Жената до Хуан Гуайдо: Млада, образована, консервативна "}
{"url": "https://www.dnes.bg/world/2019/03/31/zemetreseniia-raztyrsiha-turciia-niama-jertvi.406156", "text": "Земетресение с магнитуд 4,9 по Рихтер бе регистрирано в неделя в окръг Денизли, Югозападна Турция, а източният окръг Ерзинджан бе разлюлян от трус със сила 4,1 по Рихтер, съобщава БТА.\n\r\nЕпицентърът на първото земетресение, регистрирано в 14,30 ч., е бил в района на град Аджъпаям на дълбочина 7 км. Другият трус ударил 15 минути по-късно.\n\r\nВалията на Денизли Хасан Карахан заяви, че засега няма информация за жертви и ранени.\n\r\nЗаради земетресенията се е наложило в Аджъпаям временно да бъде преустановено гласуването на днешните местни избори, като всички хора, намиращи се в училищата, в които са разкрити избирателни секции, са излезли навън. След това гласуването продължило.\n                    \n                    \n                \r\nПрез нощта (в 1,09 ч.) в Аджъпаям бе регистриран трус с магнитуд 3,8 по Рихтер.\n\r\nНа 20 март Аджъпаям бе разтърсен от земетресение с магнитуд 5,5 по Рихтер, при което бяха ранени хора и бяха нанесени материални щети на къщи в района. След земетресението последваха десетки вторични трусове.\n\r\nТелевизия СиЕнЕн-Тюрк съобщава, че в 14,41 ч. в неделя, в град Отлукбейли в източния окръг Ерзинджан, също е регистрирано земетресение с магнитуд 4,1 по Рихтер. \r\n ", "date": "2019.03.31", "title": "Земетресения разтърсиха Турция, няма жертви"}
{"url": "https://www.dnes.bg/stranata/2019/03/31/sedmicata-idva-sys-slynce-gradusite-do-23-c.406158", "text": "През нощта ще е ясно и почти тихо. Минималните температури ще бъдат между 0 и 5 градуса, на отделни места в низините и котловините - малко по-ниски, прогнозират сноптиците от НИМХ.\n\r\nУтре ще е предимно слънчево, около и след обяд с временни увеличения на облачността над Централна и Източна България. \n\r\nЩе духа слаб до умерен североизточен вятър.\n\r\nМаксималните температури ще бъдат предимно 18-23 градуса, по Черноморието - от 12 до 17 градуса.\n\r\nНад планините ще е предимно слънчево. Временни увеличения на облачността ще има главно след обяд над планините в източната половина на страната. \n\r\nЩе духа умерен до силен североизточен вятър. Максималната температура на височина 1200 м ще бъде около 9 градуса, на 2000 м - около 2 градуса.\n                    \n                    \n                \r\nНад Черноморието ще е предимно слънчево, с временни увеличения на облачността в следобедните часове. Ще духа до умерен североизточен вятър. Максималните температури ще бъдат 12-17 градуса. Температурата на морската вода ще бъде 10-11 градуса. Вълнението на морето ще бъде 2-3 бала.\r\n ", "date": "2019.03.31", "title": "Седмицата идва със слънце, градусите до 23°C"}
{"url": "https://www.dnes.bg/football/2019/03/31/shefyt-na-bfs-s-oficialna-poziciia-za-dramite-s-hubchev.406159", "text": "Президентът на БФС Борислав Михайлов разпространи чрез сайта на централата официална позиция, в която защитава селекционера на тима Петър Хубчев и постът му никога не е бил под съмнение.\n\r\nТой нарича твърденията за смяна спекулативни и призовава да бъде дадено спокойствие за ползотворна работа, информира \r\nВ писмото на Михайлов се казва следното:\n\r\n\"Във връзка с тиражираните информации от последните няколко дни, поставящи под съмнение бъдещето на националния селекционер на България, държа да подчертая следното:\n                    \n                    \n                \r\nБългарският национален отбор има старши треньор и неговото име е Петър Хубчев. Оставането на селекционера на поста никога не е било поставяно под съмнение нито от страна на ръководството на Българския футболен съюз, нито лично от негова - а всички публикации, твърдящи обратното, бих окачествил като спекулативни.\n\r\nБългарският национален отбор върви по правилен, макар и труден за извървяване път, и призовавам всички представители на медиите, всички привърженици и спортната общественост като цяло, да му бъде осигурено нужното спокойствие и да му бъде гласувано необходимото доверие, за да продължи да се развива в положителна посока\".\r\n ", "date": "2019.03.31", "title": "Шефът на БФС с официална позиция за драмите с Хубчев"}
{"url": "https://www.dnes.bg/temida/2019/03/31/shofioryt-koito-ubi-chetirima-krai-plovdiv-ostava-v-aresta.406160", "text": "Окръжен съд - Пловдив взе най-тежката мярка за неотконение \"задържане под стража\" спрямо 20-годишния Андон, който вчера катастрофира и уби четирима души.\nСпоред магистратите, ако той излезе от килията има опасност да се укрие, съобщиха то съда. \n\r\nОбвиняемият трайно е живял в Кипър, съдето взел и книжка.\n\r\n За престъплението, в което е обвинен, Наказателният кодекс предвижда лишаване от свобода от 3 до 15 години. \r\nТова е достатъчен мотив за укриването му, въпреки наличието на чисто съдебно минало, трудова ангажираност и наличието на родител, който се нуждае от грижи. \n\r\nСъдът намери още, че е налице опасност да извърши престъпление при мярка, различна от задържане под стража. \n                    \n                    \n                \r\nПри настоящето престъпление обвиняемият е причинил изключително тежък престъпен резултат, причинена е смъртта на четирима души. Наред с това той е системен нарушител на Закона за движение по пътищата. Само през последния месец и половина е санкциониран два пъти. \n\r\nОпределението подлежи на протест и обжалване пред Апелативен съд Пловдив.", "date": "2019.03.31", "title": "Шофьорът, който уби четирима край Пловдив, остава в ареста"}
{"url": "https://www.dnes.bg/balkani/2019/03/31/istina-ili-kak-syrbi-i-albanci-iskali-da-blagorazpolojat-sasht.405874", "text": "Лидерът на Сръбската радикална партия Воислав Шешел си спомня днес, 20 години след бомбардировките на НАТО над Югославия, че в тогавашното югославско правителство планирали да купят на американския държавен секретар Мадлин Олбрайт изключително скъпа огърлица, за да я благоразположат и тя да се откаже от нападението срещу Сърбия. \n\r\nШешел, който по време на бомбардировките беше вицепремиер, твърди, че в края на 1998 г. и началото на 1999 г. някой от ръководството сериозно предложил на Олбрайт да бъде купена огърлица за един милион долара. Службата за държавна сигурност обаче стигнала до информацията, че Мадлин Олбрайт има любовна връзка с лидера на Армията за освобождение на Косово Хашим Тачи /сега президент на Косово – бел.ред./ и идеята била изоставена. \n                    \n                    \n                \r\nПо думите на Шешел в държавното ръководство са се плашили от бомбардировки и са предлагали различни идеи как те да бъдат предотвратени. \n\r\n„Спомням си, че някой от правителството се сети да бъде купена скъпоценна огърлица на Олбрайт за един милион долара и тя да бъде умилостивена. Получихме обаче информация от нашите служби за сигурност, че тя има любовна връзка с Тачи и нашата идея е безсмислена. Нищо не можеше да се постигне с луксозен подарък“, казва Шешел за сръбското издание „Информер“. \n\r\nШешел твърди, че Хашим Тачи е бил лично жиголо на Мадлин Олбрайт. \n\r\n„Това между тях не беше любов. Тачи се е появил като жиголо. Та той е сто години по-млад от Олбрайт, а тя е грозна като смъртта. Той е искал само да се сдобие с някои политически привилегии и както виждаме, е успял. По онова време албанците са давали огромни пари на американците, била е подкупена цялата администрация на Бил Клинтън. Дори и преди три години албанци основно финансираха Хилари Клинтън на изборите“, заявява Шешел. \n\r\nБившият югославски външен министър Владислав Йованомич казва, че Мадлин  Олбрайт не е можело да бъде подкупена с подарък от Белград. \n\r\n„Скъпоценна огърлица изобщо нямаше да помогне. На Олбрайт никога не са й липсвали пари, тя винаги е била в добро положение. Тя има един вид историческа мисия да ни навреди и през 1999 г. нищо не можеше да я спре. Искаше да ни унищожи. В Рамбуйе /по време на преговорите/ тя е заявила, че летвата трябва да бъде вдигната толкова високо, че Слободан Милошевич да не може да я прескочи. Преведено – преговорите са фарс, решението за бомбардирането вече е било взето. От друга страна е истина, че тя е казала за Хашим Тачи, че би могъл да бъде актьор във всеки холивудски филм и му се е възхищавала как изглежда физически“, казва Йованович. \n\r\nО.з. Ген. Божидар Делич казва, че бомбардирането на Сърбия е било предварително планирано и нищо не е могло да го спре. „Скъпоценна огърлица, дори и за един милион долара, не е можела да попречи на бомбардирането на нашата държава. Агресията на западния военен алианс е била отдавна предвидена. Само се е търсил модел и конкретен повод да тръгнат срещу нас и да активират военна интервенция“, заключава Дели. \n\r\nСръбските политици Ненад Чанак, Милан Ст. Протич и Владан Батич разказаха в една телевизия в края на 2000 г., че лидерът на Нова Сърбия Велимир Илич е бил готов да спи с Олбрайт. По думите на тримата Илич е бил готов „да се жертва“. „Олбрайт трябва да падне за свободата. Има добри бедра и ако трябва, ще натисна бабата за по-добри дипломатически отношения“, бил казал Велимир Илич. \r\n ", "date": "2019.03.31", "title": "Истина или...? Как сърби и албанци искали да благоразположат САЩ"}
{"url": "https://www.dnes.bg/muzika/2019/03/31/robi-uiliams-shte-iznenada-fenovete-si-s-nov-album.406161", "text": "Роби Уилямс работи над нов албум в звукозаписно студио заедно с отдавнашния си сътрудник, композитора и продуцент Гай Чеймбърс, съобщи БТА като се позова на Контактмюзик. \n\r\nЧеймбърс поясни, че 45-годишният Роби често подхожда спонтанно към създаването на нова музика. Затова Гай трябва да е сигурен, че е записал онова, което впоследствие може да се окаже, че действително е много добро. \n\r\n\"Роби е спонтанен\", каза той пред сп. \"Саунд он саунд\". \n\r\n\"Онова, което трябва да направим, когато той се разхожда из студиото, е да му дадем микрофон. Ако композицията му допада, той веднага започва да пее. Записваме всичко, защото понякога първоначалните му хрумвания наистина са много добри и по-късно се връщаме към тях\", добави Гай.\n                    \n                    \n                \r\nОсвен че работи заедно с Уилямс над новия му диск, Чеймбърс се готви да пусне дебютния си соло албум, озаглавен \"Go Gentle into the Light\", на 3 май. \n\r\nТой ще включва песни, които са записани от Роби, но впоследствие са били преработени от Гай, за да се превърнат в инструментални композиции за пиано.\n\r\n ", "date": "2019.03.31", "title": "Роби Уилямс ще изненада феновете си с нов албум"}
{"url": "https://www.dnes.bg/mish-mash/2019/03/31/taralej-za-domashen-liubimec-pone-ne-go-celuvaite.406162", "text": "Лекари предупреждават колкото и сладки да са домашните таралежи, стопаните им не трябва да се изкушават да ги целуват и гушкат, защото могат да ги заразят със салмонела, пише БТА като се позовава на в. \"Дейли мейл\".\n\r\nАмериканският Център за контрол и превенция на болестите е констатирал 17 случая на салмонелоза сред стопаните на бодливите домашни любимци. Те са били регистрирани в щатите Айова, Вирджиния и Вашингтон. Двама души са били хоспитализирани и за щастие е нямало смъртен случай. Една трета от пациентите са били деца, които са гушкали или целували таралежчетата. \n\r\nМедицинските власти предупредиха за опасността още през месец октомври миналата година, но призивите им явно не са били чути, тъй като случаите на салмонелоза продължават.\n                    \n                    \n                \r\nПри целуване или гушкане на тези животинки се разпространява бактерията салмонела. Тези домашни любимци трябва да се държат далеч и от местата, където се приготвя храната за домакинствата. Таралежите разпространяват салмонелоза чрез екскрементите си, които често се заплитат в бодлите им. \r\n ", "date": "2019.03.31", "title": "Таралеж за домашен любимец … поне не го целувайте "}
{"url": "https://www.dnes.bg/obshtestvo/2019/03/31/zakrivat-stotici-lekarski-praktiki-koi-shte-ni-lekuva.406163", "text": "Има опасност хиляди пациенти да останат без личен лекар от юни. \r\nПричината е изискването джипитата да имат придобита специалност, за да продължат да практикуват. \r\nПо първоначални данни около 500 лекарски практики може да бъдат закрити, съобщи Нова тв.\r\nЗа да не останат без медицинска помощ, пациентите трябва да се запишат при джипи със специалност. \r\nНай-сериозен се очаква да бъде проблемът извън големите градове и най-вече в отдалечените и малките населени места. За да продължат да работят, медиците трябва поне да са зачислени за специализация по обща медицина.\r\n ", "date": "2019.03.31", "title": "Закриват стотици лекарски практики, кой ще ни лекува?"}
{"url": "https://www.dnes.bg/obshtestvo/2019/03/31/ot-rodnata-italiia-do-getoto-v-sliven-ot-liubov-kym-horoto.406146", "text": "Италианецът Марио Замбрини замени родината си с България заради любовта си към родния нашия фолклор.\r\n\"Не е само музиката това, което ме задържа в България. Когато си говоря и с други италианци, които също са избрали да живеят тук, виждам, че по някаква причина се чувстваме добре на това място\", казва Марио Замбрини пред \"\".\n\r\nЗа първи път стъпва у нас през 2017 г. Идва за фестивала \"Сурва\" в Перник. Няколко месеца по-рано вижда снимки на кукери в интернет и решава, че трябва да ги види на живо. Силно го впечатлява българското хоро.\n\r\n \"Млади, стари, мъже, жени, всички танцуваха заедно в една верига. Може някой да е много богат, а някой много беден, но това няма значение. Всички споделят един дух\", казва Марио.\n                    \n                    \n                \r\nОт малък свири на пиано, но неговата голяма страст е акордеонът. Започва да се учи да свири на него от 2009 г., като гледа видеа в ютюб. Запалва се по балканската музика от групата \"Хаук\". \n\r\n\"За италианците балканските песни са на Горан Брегович, но той е само 1% от този вид музика\", казва Марио.\n\r\nГодина след първото си пристигане в България разбира, че ако иска да се научи да свири добре на акордеон, трябва да учи инструмента в някое от музикалните училища у нас.\n\r\n\"Разбрах за Котел, Пловдив и София. Говорих с преподавател в Пловдив и той ми каза, че ми трябват 3000 евро за първата година, в която се учи български\", казва Марио. \n\r\nТогава се връща обратно в Италия и работи усилено като аниматор в морските курорти, за да събере нужните пари. Завършил е уеб дизайн в родината си, но не иска да се занимава с това.\n\r\nВижда, че няма как да спести толкова голяма сума, и търси друг вариант да е близо до мечтата си, поне географски. Отново идва у нас и става доброволец в програмата \"Жажда за живот\".\n\r\nТака се озовава в сливенското гето.\n\r\nВ продължение на 9 месеца е социален работник в ромско училище. Образова децата сексуално, показва им рисковете от алкохола и наркотиците. \n\r\n\"Успях да видя ромска сватба, да се запозная с добри музиканти\", казва Марио.\n\r\nСлед програмата отново се връща в родината си, но не спира да мечтае за България. Така кандидатства за работа в един от най-големите колцентрове у нас. Получава отговор мигновено. \"Всичко се случи толкова бързо. В Италия никога не ми се е случвало това да получа отговор от фирма веднага\", разказва Марио. След като минава няколко интервюта, получава договор. Малко преди Коледа идва отново в България и започва желаната работа. Сега ходи на уроци по български, защото за консерваторията е нужно да знае езика на добро ниво.\n\r\nПловдив е любимият му град. \n\r\n\"Много ми напомня на Болоня. Има много млади хора. Спокойно е и е културен град. Архитектурата също е много красива\", казва Марио.\n\r\nЗа жалост, не целият му престой у нас е розов. На няколко пъти вече е ставал жертва на агресия. Веднъж пиян скинар му удря няколко шамара и му крещи, че не говори на български. \"Бяхме в подлеза на НДК заедно с приятели. Участвахме в танцова инициатива и изведнъж се появи този агресивен мъж с кожено яке и кубинки\", разказва Марио. На последния фестивал \"Сурва\" пък пред очите му нападат негов приятел.\n\r\nМомчето е ударено в гръб, а полицията не реагира.\n\r\n\"Това са две ситуации, които със сигурност няма да ми се случат в Италия. Когато има парти, не очакваш някой да бъде агресивен. Всички са там, за да се забавляват, а не да се бият\", казва Марио, но нищо от това не го отблъсква от балканската ни държава.", "date": "2019.03.31", "title": "От родната Италия до гетото в Сливен... от любов към хорото"}
{"url": "https://www.dnes.bg/balkani/2019/03/31/partiiata-na-erdogan-sybira-nad-50-na-mestniia-vot.406164", "text": "Преброяване на гласовете на днешните местни избори е в ход в Турция, а редица медии вече публикуват първите резултати. Според поместените от тях данни към момента са обработени около 6 процента от гласовете. Регистрираната избирателна активност е 82,46 на сто, предаде БТА. \n Преброените досега бюлетини дават превес на изборите на управляващата Партия на справедливостта и развитието (ПСР), която събира 52,21 процента подкрепа. \n\r\nНа второ място е кемалистката Народнорепубликанска партия (НРП) с 12 на сто, а на трето - прокюрдската Демократична партия на народите с 9,37 на сто. \n\r\nСледва Партията на националистическото действие (ПНД) със 7,51 процента и \"Добра партия\" (ДП) с 6,87 процента, показват данните, качени на сайта на в. \"Миллиет\".\n                    \n                    \n                \r\nКоалицията около управляващата ПСР събира 59,47 на сто от гласовете, а опозиционният съюз на НРП и ДП - 19,59 процента.\n\r\nКандидатът на ПСР за кмет на Истанбул води в надпреварата към момента с 54,62 процента спрямо 42,41 за главния му опонент от НРП. В Анкара също кандидатът на ПСР е начело с 56,84 процента подкрепа спрямо 38,34 за кандидата на НРП.\n\r\nВ традиционната крепост на кемалистите Измир като фаворит за кметското място се очертава кандидатът на НРП с 51,10 на сто от гласовете, а кандидатът на ПСР е втори с 41,34 на сто, показват още данните.\n\r\nРезултатите се актуализират непрекъснато и търпят промени в хода на преброяването.", "date": "2019.03.31", "title": "Партията на Ердоган събира над 50% на местния вот"}
{"url": "https://www.dnes.bg/crime/2019/03/31/vlak-pomete-jena-na-preleza-predi-garata-v-simitli.406165", "text": "Жена е пострадала, след като е била повлечена от въздушна струя на влак при жп прелез край гарата в Симитли.\r\nСигналът е подаден към 15.15 ч., съобщи \"Фокус\". \r\nПътническият влак Благоевград-Петрич е ударил жената на прелеза преди гарата.\r\nТя е настанена в МБАЛ - Благоевград с политравма.", "date": "2019.03.31", "title": "Влак помете жена на прелеза преди гарата в Симитли"}
{"url": "https://www.dnes.bg/evroizbori-19/2019/03/31/niamalo-koaliciia-mejdu-gerb-i-sds-a-sporazumenie-za-evrovota.406140", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Не става въпрос за коалиция между ГЕРБ и СДС, а за споразумение само и единствено за евровота\", коментира в предаването \"Опорни хора\" Владимир Кисьов.\n\n\r\nПо думите му времето ще покаже дали това споразумение може да прерасне в коалиця и не бива партии от семейството на ЕНП да се явяват сами на изборите. Той посочи, че е нямало как да бъдат заедно с \"Демократична България\", защото условията им не са били приемливи.\r\n\"Относно упреците, че по този начин СДС се претопява, това категорично не е вярно. Самият факт, че му се дава избираемо място, а не на конкурентна основа да участва заедно с останалите членове в листата, говори, че СДС се запазва като партия и позиции. Александър Йорданов е добър избор за евродепутат\", заяви Кисьов пред Bulgaria ON AIR.", "date": "2019.03.31", "title": "Нямало коалиция между ГЕРБ и СДС, а споразумение за евровота"}
{"url": "https://www.dnes.bg/politika/2019/03/31/ravnis-po-makedoniia-za-chasa-da-naglasim-strelkite-zaedno.406145", "text": "ВМРО мисли за добрите ни отношение със Северна  Македония и заради това иска да сме в едно часово време със съседите си.\n\n \"Днешният ден бе последният, в който превъртяхме стрелките на часовниците с един час напред. Оттук насетне решение на всяка държава ще е към кое часово време да е – лятно или зимно. Страната ни все още не е определила по кое часово време ще се установи. Затова от ВМРО предлагат решението на България да бъде взето така, че да сме в едно и също часово време с Македония\", обяви депутатът Александър Сиди.\n\r\nВ момента със Северна Македония имаме един час разлика, там е час \"по-рано\". \n                    \n                    \n                \r\nСпоред ВМРО, ако България и Македония са с един и същи час, то така разделението на българския народ от двете страни на границата дори и по часово време ще бъде премахнато.\n\r\n\"И както се пее в една хубава народна песен \"от Дунава до Бялото море и от Охрид до Черното море\" няма да сменяме стрелките!\", коментира Сиди.", "date": "2019.03.31", "title": "Равнис по Македония за часа, да нагласим стрелките заедно!"}
{"url": "https://www.dnes.bg/eu/2019/03/31/ne-bez-deteto-mi-bashta-e-lishen-ot-roditelski-prava.406144", "text": "Протест  пред британското посолство в София. Демонстрацията е в подкрепа на  баща. След развод българският съд е постановил на него родителските  права върху детето. \n\n\r\n                    \n                    \n                                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Протест пред британското посолство в София. Демонстрацията е в подкрепа на баща. След развод българският съд е постановил на него родителските права върху детето, предаде Bulgaria ON AIR.\n\r\nСлед решението на магистратите майката се установява във Великобритания, където местният върховен съд не признава решението на българските магистрати и напълно лишава бащата от възможността да се среща с с детето си.\r\n\"Държавата България да защити гражданите си адекватно. Да се направи ясна декларация, че не сме британска колония, а суверенна държава и не може Върховен съд на Великобритания да постановява съдебен акт, с който да забранява на цяла държава как да се грижи за гражданите.\", разказа бащата на детето.\n\r\n ", "date": "2019.03.31", "title": "Не без детето ми: Баща е лишен от родителски права!"}
{"url": "https://www.dnes.bg/notifikacii/2019/03/31/ne-zaradi-chasyt-na-zemiata-venecuela-pak-na-tymno.406136", "text": "Венецуела беше засегната от ново спиране на тока късно снощи, което остави на тъмно по-голямата част от страната, предаде ДПА.\n\n\n\r\nНямаше електричество в повечето федерални щати, съобщи опозиционният в. \"Насионал\". Хиляди жителите на столицата Каракас излязоха по улиците на шумни протести.\r\nТова е четвъртото голямо прекъсване на електрозахранването във Венецуела този месец, като най-продължителното беше над 100 часа, припомня БТА.\r\nПравителството приписва спиранията на тока на саботаж от страна на САЩ. Според опозицията причината е липса на инвестиции в националната електрическа мрежа, лоша поддръжка и неспособност да се правят ремонти.", "date": "2019.03.31", "title": " Не заради Часът на Земята: Венецуела пак на тъмно"}
{"url": "https://www.dnes.bg/usa/2019/03/31/kashogi-ubit-ot-sauditski-komandosi-obuchavani-v-sasht.406133", "text": "\r\nЧленовете на саудитския екип от командоси, които убиха саудитския журналист Джамал Кашоги, са били на обучение в САЩ, съобщи в. \"Вашингтон пост\", който разкрива нови елементи около смъртта на бившия си автор, предаде Франс прес.\r\nКритикът на саудитския режим Кашоги, който живееше в САЩ, беше убит на 2 октомври от екип от 15 агенти, пристигнали от Рияд в консулството на страната в Истанбул. Тялото на журналиста и досега не е открито.\r\nСлед като първоначално отричаше убийството, Саудитска Арабия каза, че станалото е резултат от операция, извършена от лица, които са били \"извън контрол\" и затова се изродила. Съдебен процес срещу 11 подсъдими започна в началото на годината в саудитски съд.\n\n\n\r\n                    \n                    \n                Според журналиста на \"Вашингтон пост\" Дейвид Игнейшъс, \"саудитец, който внимателно прочел стенограмата от аудиозаписа\", направен с поставен от турските служби микрофон в консулството, му разказал, че екипът смятал да отвлече Кашоги и да го върне в Саудитска Арабия, за да бъде разпитан. От записа се разбира, че на журналиста била поставена инжекция, \"вероятно с много силен седатив\", преди да му сложат торба на главата.\r\n\"Не мога да дишам. Имам астма. Не го правете\", се чувало да вика Кашоги непосредствено преди смъртта си, предаде БТА. Игнейшъс казва, че е разговарял с повече от 10 американски и саудитски източници, пожелали анонимност. Те му съобщили, че някои членове на \"групата за бърза намеса\", създадена от саудитските власти и изпратена в Истанбул, са били обучавани в САЩ.\r\nЦРУ е уведомило други правителствени агенции, че това обучение по специални операции може да е било частично осъществено от групата Tier 1 (Тайър уан) - компания от щата Арканзас с разрешително от Държавния департамент, пише вестникът.\r\n\"Това обучение е било проведено преди смъртта на Кашоги\" и \"не е възобновявано след това\", уточнява всекидневникът, уверявайки, че и други дейности по обмен в сферата на сигурността между САЩ и Саудитска Арабия са преустановени след убийството на Кашоги.", "date": "2019.03.31", "title": "Кашоги - убит от саудитски командоси, обучавани в САЩ"}
{"url": "https://www.dnes.bg/evroizbori-19/2019/03/31/borisov-s-priznanie-ne-sme-idealni-no-po-dobri-niama.406143", "text": "\nСлед като Цветан Цветанов оповести списъка на ГЕРБ за кандидати-членове на ЕП, премиерът Бойко Борисов коментира случващото се в страната.\r\n\"Изборите за ЕП винаги са минавали под мотото, че Брюксел е далече от България и избираме скъпоплатени чиновници и те не са важни. Само, че за пакета \"Мобилност\" месеци наред работа, чартъри, камиони, шофьори, деятели, транспортни работници, протести... И накрая двама излъчени от България евродепутати не отиват на гласуване и сагата не приключи в полза за България\", коментира той.\n\n\n По думите му българи са отрязали главата на транспортните усилия и сега затова се наложило много ангажименти за мобилизиране на евродепутати по този въпрос.\r\n                    \n                    \n                \"За нашите опоненти в ляво не искам да говоря, защото не са ми интересни. Нагледал съм се, наслушал съм се на всякакви кампании. Яд ме е за тези, които казват, че са вдясно и се борят да имат един или двама евродепутати и цялата им кампания ще е против нашия съюз. Те не се бият с БСП, те ще имат за задача не да изпратят много депутати, а да рушат нашия съюз, за да върнат ДПС и БСП на власт\", каза Борисов.\r\nПремиерът допълни, че е лошо, когато и хората на ГЕРБ ги хванат в грешка. \"На конференцията ви говорих, сега пак ще ви кажа: За хората от БСП апартаментите и ниските цени са никакъв проблем. Те живеят в държавни жилища от 9 септември до ден днешен и никой не им ги взе А те взеха всичко на хората и затова не могат да почувстват какво се е случило. Лошо ни удариха. И от това зависи дали сме си сложили обица на ухото.\r\nБорисов допълни, че няма съмнения че листата на ГЕРБ, обединена с тази на СДС е по-добра от всяка друга. \n\r\n\"Нямам съмнение, че гледайки я, непредубеденият човек вижда можещи, знаещи и красиви хора. Забранявам ви да се вкарвате в говоренето на омраза\", допълни Борисов.\r\nПремиерът коментира, че атаките са видими, но допълни, че с всичките си грешки ГЕРБ продължават да са първа политическа сила.\n\r\n\"Дори когато грешим, си понасяме наказанията. Взимаме си забележка и повече не го допускаме. Затова внимателно с чувство за вина, с чувство за гордост от свършената работа по всяка тема\", отсече той.\r\nПо думите му, политическите им опоненти от БСП не са компетентни и никой, освен Сергей Станишев не е познат в Европа. \"Кой ще излезе с нашите евродепутати да се мери?\", попита той.\r\nПремиерът заяви, че е оптимист за Европа и че всеки, който си тръгне от там ще изпита трудности. Това именно се случва в Лондон и дори е трудно да се коментира какво точно се случва там. \"Тепърва там ще берем горчивите плодове. Много отдавна казах, че ще има тежък Brexit с тежки поражения. Свършат ли парите, започват и кавгите\", предупреди той. \n\r\nБойко Борисов заключи речта си с думите: \"Не сме идеални, но по-добри все още няма\".", "date": "2019.03.31", "title": "Борисов с признание: Не сме идеални, но по-добри няма!"}
{"url": "https://www.dnes.bg/zvezdi/2019/03/31/klaudiia-sasha-greis-muzite-na-karl-lagerfeld.406038", "text": "Смъртта на Карл Лагерфелд шокира модния свят и остави индустрията с един гений по-малко.\n\r\nИ макар дизайнерът да живее вечно чрез творенията си, много негови партньори през годините не могат да го прежалят.\n\r\nОт Vogue China отдават специална почит на своя любим дизайнер като му посвещават кориците на своя брой за май 2019 година.\n\r\nОт модната Библия избират да поставят 3 от музите на Кайзер Карл, облечени в изделия висша мода от последната му колекция.\n\r\nКлаудия Шифър, Саша Пивоварова и Грейс Елизабет представят три поколения на музи на Chanel, позиращи в пищни дизайни на френската модна къща.\n\r\nДълги рокли, огърлици от перли с логото на модната къща и блестящи инкрустации обрисуват гения на Карл Лагерфелд, а неговият почерк прозира във всяко едно изделие.\n                    \n                    \n                \r\nТриото е заснето от Камила Акранс, а вие можете да видите кориците в галерията на", "date": "2019.03.31", "title": "Клаудия, Саша, Грейс - музите на Карл Лагерфелд"}
{"url": "https://www.dnes.bg/stranata/2019/03/31/visok-adrenalin-ot-liubov-kym-raftinga-desetki-na-struma.406130", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Река Струма събра десетки любители на рафтинга. Всяка година в края на март спортните клубове дават начало на сезона, а надеждите са за пълноводни реки, повече привърженици и забавления, предаде Bulgaria ON AIR.\r\nСлънчево време, пълноводна Струма и очаквания за висок адреналин събра и тази пролет десетки любители на рафтинга. Добре екипирани, с лодки и гребла най-нетърпеливите взеха и първите си уроци.\r\nЗа да тренираш рафтинг, не се изискват специални умения. Важно е да си екипен играч, съветват гидовете. Ролята им в този спорт е ключова не само за безопасността на хората в лодката, а и за привличане на повече привърженици.\r\nДо седмица топящите се снегове в планините ще се влеят с притоци към река Струма. А, това означава пълноводни води и много емоции за трениращите рафтинг.\r\n ", "date": "2019.03.31", "title": "Висок адреналин: От любов към рафтинга десетки на Струма"}
{"url": "https://www.dnes.bg/obshtestvo/2019/03/31/kakvo-predstoi-po-paketa-mobilnost-sledvashtata-sedmica.406147", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"След като загубихме гласуване с три гласа не правя прогнози, но ще направим предложения, които ще удължат времето за заседание на комисията с часове, може би с дни\" . Така евродепутатът Ангел Джамбазки коментира в аванс насроченото за следващата седмица заседание на Транспортната комисия на ЕП по пакета \"Мобилност\" в предаването \"Брюксел 1\" по Bulgaria ON AIR.\n\r\nНад 1200 са били предложените поправки към сряда тази седмица. \n\r\nБългария настоява разглеждането на пакета Мобилност да остане за следващия състав на Европейския парламент.\n\r\n\"Никой не знае какво ще бъде гласувано. То ще бъде такъв хаос, че най-вероятно ще бъдат гласувани разнопосочни предложения от различните проекти,\" заяви Джамбазки. \n                    \n                    \n                \r\n\"Най-нормалното нещо е този документ да бъде гледан на спокойствие, на трезва глава и да се отчете какъв е интересът на нашите превозвачи, какъв е интересът на другите, някъде по средата трябва да се намери решението. Не може те (б.р. застъпниците на проекта) да се налагат и да убиват този бизнес у нас,” коментира евродепутатът. \n\r\nСпоред него ако пакетът Мобилност бъде приет 17% от нашия БВП ще отиде някъде другаде.\n\r\n\"Ако загубим 150 хил. работещи и 17% от БВП, то бюджетът ще е пред колапс,\" смята Джамбазки.\n\r\nПо отношение на заплащането на труда на международните шофьори у нас и в западните страни, Димитър Рашков от Съюза на международните превозвачи обясни: \"Доходът е абсолютно адекватен и идентичен с всичките ни колеги в Западна Европа. Няма някой да плаща малко повече или малко по-малко. Всички сме изравнили отдавна заплащането и то е такова, каквото е нормалното за бранша. Няма как ние да плащаме по-малко или да подценим труда на шофьора по никакъв начин, защото той просто ще отиде в друга фирма\".", "date": "2019.03.31", "title": "Какво предстои по пакета \"Мобилност\" следващата седмица?"}
{"url": "https://www.dnes.bg/obshtestvo/2019/03/31/edin-germanec-s-kauza-bylgariia-da-stane-oshte-po-evropeiska.406148", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Повече от 20 години един германец - Юрген Мюлер, се е посветил на благородната кауза да помага на България. \n\r\nЗаедно с група съмишленици подкрепят десетки каузи у нас и са успeли да променят много човешки съдби.\n\r\nЮрген Мюлер работи като ИТ специалист в болница в България. \n\r\nТой попада у нас случайно през 1997 година.\n\r\nКазва, че се влюбил в страната ни от пръв поглед и приел за своя мисия да помага за развитието ѝ като подкрепя заедно със свои съмишленици различни социални каузи.\n\r\n\"Още тогава започнах да вярвам, че нещата тук могат да се подобрят и да достигнат европейските стандарти. Не мога да преброя каузите, които през последните 20 години сме подкрепили. Помагаме на много домове, институции, болници“, сподели той пред .\n                    \n                    \n                \r\nПреди три години Юрген Мюлер и фондация \"Помощ за България“ се заемат с подобряването на условията в общинската болница в Горна Оряховица. Ремонтират кърмаческия сектор в детското отделение и две от стаите в родилното. Дарението възлиза на близо 30 000 лева, което ги прави и най-големите спомоществуватели на болницата.\n\r\nФинансирането за благородните каузи, Юрген Мюлер търси от фирми в родината си. Той разказва истории от България и почти винаги успява да ги трогне и да ги убеди да помогнат.\n\r\nЮрген Мюлер казва, че двайсет години по-късно вижда мечтата си почти реализирана. Въпреки това казва, че ще продължи да работи за европейския облик на България.", "date": "2019.03.31", "title": "Един германец с кауза: България да стане още по-европейска!"}
{"url": "https://www.dnes.bg/notifikacii/2019/03/31/kobrata-ne-bil-opipal-kralicata-na-goloto-sushi.406150", "text": "Треньорът на Кубрат Пулев – Ули Венгер, защити Кобрата след развихрилия се скандал с американския репортер Джени Суши. \n\n\n Кралицата на голото суши, както е известна пищната дама в САЩ, заведе дело срещу софиянеца. Причината е целувката на българина веднага след успеха над румънеца Богдан Дину в Калифорния. \n\r\nСуши твърди, че също така Пулев я е опипал по задните части, но Вегнер е категоричен, че това не е вярно, пише  \n\r\nПред Bild той добави, че през цялото време е бил точно до Кобрата. \n                \n                \r\n\"Кубрат беше интервюиран от красивата и изключително приятелски настроена млада жена. Да, после я целуна. Това беше в резултат на емоциите\", добави 76-годишният специалист. \n\r\nЛицензът на Кобрата за САЩ е временно отнет след скандала. На 14 май двете страни ще се явяват пред съда, за да бъдат изслушани. Самият Пулев заяви, че няма никакви притеснения. Беше пуснато провокативно видео с фриволно поведение на Суши на купона след победата. \n\r\nПулев разкри, че има още подобни клипчета и ще ги извади на бял свят, ако се наложи.", "date": "2019.03.31", "title": "Кобрата не бил опипал кралицата на голото суши "}
{"url": "https://www.dnes.bg/notifikacii/2019/03/31/spipaha-bg-trafikant-na-droga-s-kaptagon-za-7-3-mln.406151", "text": "Гръцката полиция арестува българин за трафик на наркотици на стойност над 7,3 милиона евро, съобщи БНР.\r\nПроследяват контактите му в Гърция.\r\nОт отдела за борба с организираната престъпност разследват дали българинът е част от международен канал.\r\nБългарският гражданин е на 31 години и е задържан на пристанище Игуменица с наркотични хапчета, чиято стойност е над 7,3 милиона евро.\r\nБългаринът е пренасял каптагон в специален тайник в личния си автомобил. Хапчетата са открити в багажника на колата в газовата уредба.\r\nПолицията не е имала предварителна информация за този пренос, личи от изявлението на властите, които разследват дали наркотикът е внесен от Турция, или българинът е извършил нелегален внос от друга страна.\r\nРазкритието става при рутинна проверка на пътниците на ферибота за Италия, като специално обучени кучета са реагирали при преминаване на българската кола.\r\nЗадържаният наркотрафикант е в полицията в град Игуменица.", "date": "2019.03.31", "title": "Спипаха BG трафикант на дрога с каптагон за €7,3 млн."}
{"url": "https://www.dnes.bg/politika/2019/03/31/zaplaha-za-jivota-na-boiko-borisov-policiiata-proveriava.406153", "text": "Полицията проверява публикация в социалните мрежи, в която има отправени заплахи за живота на премиера Бойко Борисов. \n\n За момента не е ясно дали отправените закани са сериозни, съобщи БНР. \n\r\nПостът, който активира службите е на  Теодор Николов от Варна. Той е написал в социалната мрежа Facebook \"Бойко, тебе ще те отстрелям безплатно! Мамка ти мръсна, продажна! Българоубиец!\".\n\r\nНа поста Николов позира с пушка, за която не е ясно дали е истинска. \n\r\nИзясняват се всички детайли около случая.\n\r\nТова не е първият път, при който премиерът е обект на заплахи в социалните мрежи. \n\r\nПрез лятото на 2017 г. столичанин беше привикван на разпит в ГДБОП, приключил с издаване на предупредителен протокол, заради свой статус във Facebook срещу Бойко Борисов.\n                    \n                    \n                \r\nПостът на Васил Коцев гласеше: \"Борисов, времето ти свършва, идва времето на народната любов с пушки и сопи\".\n\r\nПрез 2016 г. пък анонимен плик със снимка на премиера Бойко Борисов, куршум и заплашителни послания бе получен в сградата на Министерския съвет.\r\n ", "date": "2019.03.31", "title": "Заплаха за живота на Бойко Борисов? Полицията проверява"}
{"url": "https://www.dnes.bg/mish-mash/2019/03/31/krai-s-fystycite-v-samoletite-no-samo-na-koreiskite-aviolinii.406152", "text": "Корейските авиолинии оповестиха, че преустановяват сервирането на фъстъци в самолетите си, след като двама братя тийнейджъри не могли да пътуват заради алергия към фъстъците, предаде Ройтерс, цитирана от БТА.\r\nРодителите на двамата братя заявиха по-рано този месец пред медиите, че синовете им били отстранени от полет, защото Корейските авиолинии не желаели да се съобразят със сериозна форма на алергия към фъстъците. \r\nДвамата тийнейджъри летели от Атланта за Филипините, но били свалени от самолета в Сеул, след като Корейските авиолинии не пожелали да се съобразят с искането им да бъде преустановено сервирането на фъстъци около тях, защото по-големият брат страда от тежка форма на алергия към фъстъците, съобщи в. \"Ю Ес Ей тудей\".\r\nРешението да се преустанови сервирането на фъстъчени продукти е най-малката мярка за сигурност за пътниците, страдащи от алергия към фъстъците, оповести компания.\r\n ", "date": "2019.03.31", "title": "Край с фъстъците в самолетите, но само на корейските авиолинии "}
{"url": "https://www.dnes.bg/usa/2019/03/31/obichainite-neshta-v-us-detskata-staia-kukli-kolichki-i-avtomatichna-pushka.405902", "text": "\r\nНаред с играчките в детските стаи на някои деца в Америка може да бъдат намерени и съвсем истински оръжия. \n\r\nДан Робъртс е страстен почитател на оръжията и децата му са израснали с огнестрелни оръжия покрай себе си. Започнал е да учи дъщеря си да стреля, когато тя била едва на 5 години. \n\r\n\"Когато беше на 5 г. я взех във вксута си и й дадох да стреля с моята малокалибрена пушка, за да свикне със звука и да не се плаши\", обяснява Дан пред . Обяснил на Шайен и правилата за безопасност. \n                    \n                    \n                \r\nПочти 10 години по-късно Шайен вече тренира спортна стрелба и дори вече има спонсори. Хиляди нейни връстници протестират за забрана на огнестрелните оръжия в страната, но тя държи своите пушки в детската стая - между роклите от последния училищен бал. \n\r\nШайен смята, че е добра идея учителите да са въоръжени, защото така могат да спасят учениците си. \n\r\nБаща й Дан смята, че не е никак лошо, че децата му могат да стрелят. Той вижда опасности зад всеки ъгъл и е на мнение, че щом децата му могат да стрелят, те са в по-голяма безопасност.\r\n", "date": "2019.03.31", "title": "Обичайните неща в US детската стая: Кукли, колички и автоматична пушка? "}
{"url": "https://www.dnes.bg/eu/2019/03/31/djefri-van-orden-uk-vnasia-po-9-10-mlrd-v-es-godishno.406149", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"От началото на членството ни сме платили 500 млрд. лири към ЕС. Ако направите някои изчисления, в нетно отношения плащаме над 10 млрд. лири на година. Това е нетната сума. Брутната сума е между 14 и 15 млрд. 4 или 5 млрд. получаваме по линия на Общата  селскостопанска политика и структурни фондове. Ако ги извадите от 15-те милиарда, ви остават 9 или 10 млрд,\" заяви британският политик и дългогодишен евродепутат Джефри ван Орден, зам-председател на групата на Консерваторите и реформистите в ЕП, в разговор с Милена Милотинова за предаването \"Брюксел 1\" по Bulgaria ON AIR.\n                    \n                    \n                \r\n\"Всяка година внасяме 9 или 10 милиарда. Хората трябва да разберат, че в ЕС членуват 28 държави. 9 от тях плащат. Ние сме вторият по големина платец в евробюджета,” заяви Джефри ван Орден.\n\r\nРеална ли е възможността за оттегляне на молбата на Великобритания за напускане на ЕС?\n\r\n\"Технически и де юре – възможност е. Политически - мисля че ще е катастрофално. Абсолютно катастрофално,\" коментира политикът.\r\n ", "date": "2019.03.31", "title": "Джефри ван Орден: UK внася по 9-10 млрд в ЕС годишно"}
{"url": "https://www.dnes.bg/index/2019/03/31/udriat-vnosa-na-tvyrde-stari-i-zamyrsiavashti-koli-u-nas.406154", "text": "България и Румъния ще създадат обща работна група, която да търси начини да се ограничи вносът на твърде стари и замърсяващи автомобили, съобщава . \n\r\nДвете съседни държави ще си партнират и по други въпроси, свързани с повишаване чистотата на въздуха, намаляване на замърсяването на Дунава и правилно управление на отпадъците.\n\r\nБългария и Румъния имат тежък проблем с автомобилния парк заради свободния внос на стари коли от Западна Европа. В България съотношението употребявани – нови автомобили на пазара е около 10 към 1.\n\r\nЕдва от тази година властите започнаха да въвеждат екологичен компонент при определянето на годишния данък, макар и засега надбавката за най-замърсяващите коли да остава почти символична.\n                \n                \r\nРумъния дълги години ограничаваше безогледния внос с внушителна екотакса, надхвърляща 1000 евро за повечето коли над 15-годишна възраст. Преди три години обаче правителството я отмени като част от голям пакет данъчни облекчения. В резултат само за година вносът на употребявани автомобили набъбна от около 140 000 до над 350 000 бройки.\n\r\nЧленството в ЕС и принципът за свободно движение на стоки не позволява на двете държави директно да забранят импорта на автомобили над определена възраст, както стори например Албания от 1 януари тази година. Те обаче могат да чувствително да го ограничат чрез такси и данъци, както и чрез доста по-добър технически контрол при първата регистрация и годишните прегледи.\n\r\n\"Сигурни сме, че проблемът с автомобилното замърсяване ще се задълбочава, защото в доста европейски страни в момента се обмисля или вече налага политика за премахване на дизеловите леки автомобили\", обясни още преди година българският финансов министър Владислав Горанов пред Automedia.bg.\n\r\n\"Това автоматично ще увеличи естествения натиск България да се превърне още веднъж в гробница на автомобили втора ръка от Европа, в случая - дизелови. Така че със сигурност нямаме много време за реакция\", подчерта тогава министър Горанов.", "date": "2019.03.31", "title": "Удрят вноса на твърде стари и замърсяващи коли у нас"}
{"url": "https://www.dnes.bg/index/2019/03/31/megan-kysa-s-tradiciiata-niama-da-rodi-v-bolnicata-na-daiana.406155", "text": "Меган Маркъл ще наруши продължила четири десетилетия традиция, като не роди в лондонска болница, в която са се появили на бял свят много кралски бебета, включително съпругът й принц Хари, предаде Ройтерс като цитира в. \"Сън\". \n\n Меган и Хари очакват първото си дете тази пролет. \r\nБившата холивудска актриса обаче е решила да не ражда в частното крило \"Линдо\" на болницата \"Сейнт Мери\", която от 1977 г. се ползва с благоразположението на кралското семейство.\r\nТам принцеса Даяна роди Хари през 1984 г., а Кейт, съпругата на по-големия му брат Уилям, роди трите си деца Джордж, Шарлот и Луи. \r\nТридесет и седем годишната Меган е предпочела болница, която се намира по-близо до новия им дом в Уиндзор. \r\n\"Меган избягна болницата на Кейт и лейди Ди\", пише \"Сън\", допълва БТА.", "date": "2019.03.31", "title": "Меган къса с традицията, няма да роди в болницата на Даяна"}
{"url": "https://www.dnes.bg/index/2019/03/31/mik-shumaher-momcheto-koeto-ne-e-samo-kopie-na-bashta-si.406122", "text": "Лесно е да го объркаш щом свали каската – същата брадичка, същите устни и скули и най-вече – същите сини очи. Но Мик Шумахер не е само физическо копие на легендарния си баща. Той стремглаво е тръгнал по стъпките на Михаел Шумахер и е само въпрос на време да го видим на подиума, разпръсквайки шампанско след поредната си победа във \"Формула 1”.\r\nМик е роден през март преди 20 години, когато баща му е още в началото на историческата си кариера. По това време Михаел има едва две титли зад гърба си и едва ли предполага в каква легенда ще се превърне с \"Припкащото конче”. Всъщност, само две седмици преди да се роди сина му, Шуми гледа как по-малкият му брат Ралф завършва трети на Гранд при на Австралия, а той остава осми. Катастрофата, която ще провали целия сезон през 1999 година за него, предстои.\r\n                \n                Следват пет години, в които \"Ферари” с Шумахер зад волана му триумфира. Седем титли по-късно, Михаел се отказва от спорта, а малкото му момче вече е в училище. Но Мик не може да стои кротко на чина. Той иска да се състезева.\r\nПърво идва картингът, после \"Формула 4”, а след това \"Формула 3”, където Мик триумфира през 2018 г. Този уикенд, пред погледа на майка си Корина, малкият Шумахер стартира за първи път във \"Формула 2” на пистата в Бахрейн. Завърши осми на квалификациите, а днес вероятността да се качи на подиума и да разплиска шампанското от него е голяма.\r\nНо дните след състезанието са може би най-вълнуващите за Мик Шумахер. Във вторник, той отново ще се повози из Бахрейн, но този път в първия си тест за „Формула 1” в болида на „Ферари”. Няколко дни по-късно ще изпробва и машината на \"Алфа Ромео”, а ако този сезон мине като по мед и масло, от 2019 г. Мик най-вероятно ще стане част от F1.\r\nФеновете на спорта нямат търпение за завръщането на фамилията Шумахер обратно в състезанието, особено зад волана на „Припкащото конче”, което превърна Михаел в легенда.\r\nМакар в началото на кариерата си Мик да използва моминското име на майка си Корина за да избегне сравненията с баща си, днес той гордо носи своята фамилия.\r\n\"Да бъдеш сравняван с най-добрия пилот във \"Формула 1” е цел, която всеки иска да постигне. А това, че той е мой идол и баща е много специално”, казва 20-годишното момче.\r\nАко прогнозите за успешната кариера на Мик Шумахер се сбъднат, той не просто ще направи семейството си, а и всички фенове горди, но и ще прекъсне проклятието, което тегне над синовете на състезателите във „Формула 1”.  Те не са рядкост, но рядко са успешни. Всъщност, единсвено Демън Хил и Нико Росберг успяват да спечелят титли също като бащите си Греъм Хил и Кеке Росберг. \r\n ", "date": "2019.03.31", "title": "Мик Шумахер – момчето, което не е само копие на баща си"}
{"url": "https://www.dnes.bg/index/2019/03/31/receptata-dnes-iabylkovi-kvadrati.406032", "text": "Необходими продукти:\r\n1 ч.ч. = 240 мл\r\n1 пакет чаени бисквити\r\n1 пакетче масло(125 грама)\r\n3 ябълки, изчистени и нарязани на кубчета\r\n4 яйца\r\n1 ч.ч. захар\r\n1 ч.ч. брашно\r\n1 бакпулвер\r\n1 ч.л. канела\r\nпудра захар за поръсване\r\nНачинът на приготвяне вижте в ", "date": "2019.03.31", "title": "Рецептата Dnes: Ябълкови квадрати"}
{"url": "https://www.dnes.bg/balkani/2019/03/31/turciia-glasuva-izborite-moje-da-sa-povratna-tochka-za-erdogan.406125", "text": "Турците ще гласуват днес на избори, които следва да определят ръководствата на местната власт в страната през следващите пет години.\r\nВотът е разглеждан като тест за популярността на президента Реджеп Тайип Ердоган, който не е губил избори от изкачването си на власт през 2002 г., посочва Асошиейтед прес. Силно представяне на местните избори на управляващата Партия на справедливостта и развитието (ПСР) ще укрепи допълнително доминацията на Ердоган и контрола му над президентството, парламента и местната власт. Евентуална загуба на главни градове обаче може да е сигнал за отслабване на хватката на партията му над властта.\r\nГласуването ще се състои в трудна за ПСР ситуация със свиваща се икономика, а икономическите успехи винаги са били един от стълбовете на изборните й победи.\n\n\r\n                    \n                    \n                Около 57 милиона избиратели ще се явят пред урните, за да изберат свои представители на местно ниво. За участие са регистрирани 12 политически партии с общо 6588 кандидати.\r\nГласуването ще протече между 8 и 17 ч. с изключение на окръзите от вътрешната, източната и югоизточната част на страната, където изборният ден ще бъде от 7 до 16 ч, предаде БТА.\r\nПо силата на конституционна поправка, приета на референдум през 2017 г., създаването на изборни коалиции беше позволено на парламентарни избори, но при местни избори няма такава възможност, отбелязва турската секция на Би Би Си. По тази причина съюзяването между политическите сили за местния вот е на базата на издигане на общи кандидати за определени градове.\r\nУправляващата Партия на справедливостта и развитието (ПСР) на президента Реджеп Тайип Ердоган издигна общи кандидати с Партията на националистическото действие (ПНД) в 51 окръга, като от 30 големи общини кандидат-кметовете на 27 са от ПСР, а на три от ПНД. Опозиционните Народнорепубликанска партия (НРП) и \"Добра партия\" същевременно ще си сътрудничат за изборите в 50 окръга.\r\nИзборната битка ще бъде съсредоточена преди всичко върху главните метрополии, най-вече Истанбул, Анкара и Измир. Като потвърждение за високия залог там партиите извадиха най-добрите си кандидати за тези градове. Сред тях е и бившият министър-председател на Турция Бинали Йълдъръм, издигнат от управляващата ПСР за кандидат-кмет на Истанбул. Неговата кандидатура оставя слаби шансове на опозицията за успех в мегаполиса, но не е изключен обрат в столицата Анкара, която според проучванията може да бъде спечелена от опозиционния кандидат Мансур Яваш, след като в продължение на четвърт век бе управлявана от ПСР и нейния проислямски предшественик.\r\nС цел да даде на опозицията всички възможности да победи управляващата партия, прокюрдската Демократична партия на народите (ДПН) реши да не участва с кандидати в западните окръзи на страната, за да избегне разпиляването на гласове.", "date": "2019.03.31", "title": "Турция гласува: Изборите може да са повратна точка за Ердоган!"}
{"url": "https://www.dnes.bg/obshtestvo/2019/03/31/pazim-li-planetata-i-bylgariia-se-vkliuchi-v-chasyt-na-zemiata.406126", "text": "\n Градове по целия свят се включиха вчера в отбелязването на тазгодишния Час на планетата Земя като изключиха светлините в 20.30 ч. местно време в рамките на призив за глобални действия във връзка с промените в климата, предаде Асошиейтед прес.\r\nУ нас Часът на Земята събра хора пред Народен театър \"Иван Вазов\", които показаха своята съпричастност към случващото се с планетата.\r\nЦелта на инициативата е по-голямо осъзнаване на проблема и по-щадяща употреба на природни ресурси, особено на изкопаеми горива, които произвеждат въглеродни газове и водят до глобално затопляне.\r\nЗапочнал в Сидни през 2007 г., Часът на Земята се разпространи в повече от 180 държави, а присъединилите се към инициативата са десетки милиони хора, предаде БТА.\r\n                    \n                    \n                Светлините на Айфеловата кула угаснаха снощи. Кметът на Париж Ан Идалго изключи за един час светлините на най-известната френска забележителност.\r\nВ Тайпе, столицата на Тайван, най-високата сграда \"Тайпе 101\" се присъедини към околните сгради и също угасна за час. Над 3000 корпорации в Хонконг се записаха за участие в тазгодишния Час на Земята на сайта на Световния фонд за дивата природа.\r\nВ Полша, където икономиката зависи от въгледобива, ключови туристически обекти също изключиха светлините си. Във Варшава емблематичният Дворец на културата и някои църкви изгасиха нощнто си осветление.\r\nУгаснаха светлините и на няколко от най-известните обекти в гръцката столица, между които и Акрополът. Атиняни обаче не откликнаха масово на призива на кметството да изгасят светлините за час, посочва АП. Прочутата Емпайър стейт билдинг в Ню Йорк също ще се присъедини към инициативата в 20.30 ч. местно време.", "date": "2019.03.31", "title": "Пазим ли планетата: И България се включи в Часът на Земята"}
{"url": "https://www.dnes.bg/stranata/2019/03/31/premestihte-li-strelkite-red-e-na-liatnoto-chasovo-vreme.406117", "text": "Днес, 31 март, в 3.00 ч. след полунощ трябваше да преместим стрелките на часовниците си с час напред. Така преминахме към лятното часово време, което ще продължи до 26 октомври, когато пак ще върнем стрелките на часовниците и ще се пригодим за зимното часово време.\r\nТова ще е последният път, когато местим стрелките. За първи път в България се въвежда лятно часово време през 1979 г., а в Европа това става през 1916 г. Смяната на зимното с лятно часово време е започнала преди 100 години, за да се пести електроенергия и енергоносители, но и да се използва повече светлата част на деня.\r\n \r\nЛятното часово време дава възможност да оползотворим по-добре дневната светлина, защото се получава съвпадане на часовете от светлата част на денонощието и активните часове за работа и училище, предаде \"Монитор\".\r\n \r\nВ последните години дебатът за местенето на стрелките е на дневен ред и в Европейския парламент (ЕП). Само преди дни евродепутатите подкрепиха предложението на Европейската комисия смяната на часовото време да бъде прекратена, като дадоха време на държавите членки да се синхронизират до 2021 г., а не както комисията първоначално предложи това да стане през 2019-а. \n                    \n                    \n                \r\nДо 1 април 2020 г. страните членки трябва да уведомят Еврокомисията кое време избират - лятното или стандартното, популярно като зимно часово време. ЕК си запазва правото,  ако има проблеми и държавите не са успели да се синхронизират, директивата да бъде отложена или отменена.\r\n \r\nАко дадена страна избере лятното часово време, това означава, че последно ще сменя стрелките през март 2021 г. А ако се избере зимното, означава, че стрелките ще се местят за последно през октомври с.г.", "date": "2019.03.31", "title": "Преместихте ли стрелките? Ред е на лятното часово време"}
{"url": "https://www.dnes.bg/stranata/2019/03/31/detskite-kuhni-ne-sa-za-vsichki-kakvo-da-praviat-decata-s-alergii.406116", "text": "Деца с алергии да имат възможност да хапват от специално меню, настояват родители. В някои общини това е практика, но те са по-скоро изключение. Така много семейства не могат да използват услугите на млечните кухни, защото тяхното меню не се съобразява с нуждите на деца с алергии, предаде bTV.\r\nВ дневното меню са включени винаги храни с алергени като брашно, яйчен жълтък, масло и мляко.Така родители на деца с алергии могат да използват само частни кухни.  Купон в общинската кухня струва на ден 1.20 лв, а в частната стойността на храната стига до 8 лв. Готовите бурканчета са между 7 и 9 лв.\r\n\"На тези деца трябва да се готви с отделни съдове, персоналът в детската кухня трябва да бъде обучен, трябва да се изготви специфичен правилник за утвърждаване на самия режим\", обясни Румяна Хараламбова от Дирекция \"Здравеопазване\" в Община Варна.\r\n                    \n                    \n                В Бургас също от две години има подобно меню.Рецептите изключват 14 групи алеркени като глутен, яйца, млечни продукти и риба. Различават се по маркировката на капачките.\r\n\"Нещата, които предлагаме, примерно кускус или фиде са без глутен и без яйца, нишестето е царевично, грисът също\", обясни Таня Бурдева, директор на детската кухня в града.\r\nПо думите й, промяната не е натоварила бѝджета. Всеки ден от специалното меню се възползват около 20 деца.Най-алергизиращи храни са цитрусите, ядките, яйцата, млякото и глутенът.\r\n\"Атопичен дерматит и хранителни алергии са най-честите в ранна детска възраст. Има талони, които се налага да пишем, кои храни да се избягват в детските кухни\", обясни алергологът проф. Красимирова Кисьова. Засега се знае, че меню за деца с алергии има в София, Русе, Габрово и Стара Загора.", "date": "2019.03.31", "title": "Детските кухни не са за всички. Какво да правят децата с алергии?"}
{"url": "https://www.dnes.bg/snimka-na-denia/2019/03/31/izprashtame-mart-sys-slynce-temperaturite-do-20-gradusa.406114", "text": "Над Западна България в последния ден на месец март ще е предимно слънчево. Над останалата част от страната облачността ще е разкъсана, намаляваща в следобедните часове. Ще духа слаб североизточен вятър. Минималните температури ще са предимно между 0 и 5 , максималните между 15 и 20, по Черноморието 11-13 градуса, предаде БТА.\r\nНад Черноморието ще има временни увеличения на облачността. Ще духа слаб североизточен вятър. Максимални температури между 11 и 13. Температурата на морската вода е 11 градуса. Вълнението на морето ще е 3-4 бала.\r\nНад планините облачността ще е променлива, над западните райони - незначителна. Ще духа умерен, по високите и открити части - силен североизточен вятър. Температурите ще се повишат и максималната на височина 1200 метра ще е около 8, на 2000 метра около 1 градус.\r\n                \n                В понеделник над Западна България ще преобладава слънчево време. Над Централна и Източна ще има повече облачност, без валежи. Вятърът ще остане североизточен, в източните райони умерен. Температурите ще се повишат още и преобладаващите минимални ще са между 0 и 5, максималните - между 18 и 23 градуса.\r\nВъв вторник ще има по-значителни увеличения на облачността, на отделни места, главно в планинските райони в западната половина от страната, ще превали слаб краткотраен дъжд. От североизток ще проникне малко по-студен въздух и дневните температури ще се понижат - максималните в повечето райони ще са между 15 и 20 градуса, в Североизточна България - около 10. Минимални - между 2 и 7 градуса.", "date": "2019.03.31", "title": "Изпращаме март със слънце. Температурите до 20 градуса"}
{"url": "https://www.dnes.bg/obrazovanie/2019/03/31/za-universiteta-pyrvi-predvaritelen-izpit-po-matematika-ii.406131", "text": "Предварителният изпит по математика II за кандидат-студенти в Софийския университет \"Св. Климент Охридски\" ще се състои днес от 9.00 часа, съобщи пресцентърът на висшето училище.\r\nИзпитът е писмен и се състои в решаването на осем задачи. При решаването на задачите се използват знания от различни теми на училищната програма по математика. Всеки кандидат-студент трябва да се стреми да изложи решенията на задачите от изпита пълно, кратко и ясно, като се използва въведената в училище математическа символика.\r\nНеобходимо е решението на всяка задача да съдържа кратки обосновки и обяснения за означенията и въз основа на кои теореми, аксиоми или определения са извършени съответните доказателства, пресмятания, построения и изводи. Решаването на задачите не предполага използването на помощни изчислителни средства, предаде БТА.\r\n                    \n                    \n                На изпита кандидат-студентите може да се използват химикалки, пишещи в синьо, черен молив, линия, триъгълник, пергел и гума. Не се разрешава използването на калкулатори, електронни бележници и портативни компютри.\r\nИзпитът продължава четири часа. \r\n ", "date": "2019.03.31", "title": "За университета: Първи предварителен изпит по математика II"}
{"url": "https://www.dnes.bg/notifikacii/2019/03/31/ukraina-izbira-prezident-shte-specheli-li-komedien-akior.406127", "text": "Украйна избира днес нов президент. Ако никой от 39-тимата кандидати не спечели 50 процента на първия тур, новият държавен глава ще бъде определен на балотаж на 21 април, предаде БТА.\n\n\n\r\nСпоред последното социологическо проучване, оповестено в петък, фаворит е комедийният актьор Володимир Зеленски, който е новак в политиката. Той събира 20,9 процента. Сегашният държавен глава Петро Порошенко има 13,7 на сто подкрепа, а опозиционният лидер Юлия Тимошенко е трета с 9,7 процента. Проруският кандидат Юрий Бойко се нарежда четвърти с 8,4 на сто одобрение, предаде Ройтерс.\r\nГлавните проблеми, с които трябва да се заеме следващият президент, са корупцията, отношенията с Русия, благосъстоянието, икономиката и състоянието на демокрацията, посочва Асошиейтед прес.\r\n                \n                Днешният вот се произвежда пет години след като масови протести принудиха проруския президент Виктор Янукович да избяга от страната, припомня АП. Рязката политическа промяна доведе до анексията на полуостров Крим от Русия и сепаратистки конфликт в Източна Украйна, отнел живота на повече от 13 хиляди души и икономически упадък.\r\nБлизо 30 хиляди избирателни секции бяха отворени в 08.00 часа за гласуването на президентските избори. Над 29 милиона са регистрираните гласоподаватели, за президентския пост се борят 39 кандидати. Ходът на изборите ще се следи от над 2 хиляди наблюдатели от различни международни организации и чужди държави. Безопасността по време на вота ще се осигурява от над 135 хиляди служители на реда.\r\n ", "date": "2019.03.31", "title": "Украйна избира президент: Ще спечели ли комедиен акьор?"}
{"url": "https://www.dnes.bg/stranata/2019/03/31/trevojno-naredba-ogranichava-dostypa-do-novi-terapii.406115", "text": "\r\nДостъпът до нови терапии ще бъде затруднен, заради нова лекарствена регулация, алармира Деян Денев, директор на Асоциацията на научноизследователските фармацевтични производители. Това ще стане след като на 1 април влезе в сила Наредба 10 на Министерството на здравеопазването, публикувана в \"Държавен вестник\", предаде \"Дарик\".\r\nПо думите му наредбата ще забави достъпа до терапиите с около три години. Ако даден продукт влезе до 30 септември т.г. в Позитивния лекарствен списък, Националната здравноосигурителна каса (НЗОК) ще започне да го реимбурсира през 2020 г., но ако не успее, реимбурсирането му ще бъде отложено най-рано за 2021 г., обясни той. Новите терапии достигат до пациентите в Германия няколко седмици след като са били разрешени за употреба, а в България сега процесът отнема поне две години, допълни Денев.\n                    \n                    \n                \r\nСпоред Денев тежката процедура в регулацията води до отказ компаниите да регистрират продукта си в България. През последните три години от 121 одобрени за употреба нови терапии българският пациент има достъп до 23, което е по-малко в сравнение с 2017 г., каза още той.\n\r\nСлед 1 април България ще започне да заплаща нови терапии, едва след като те бъдат одобрени от държави, в които досега най-бавно са били одобрявани, изрази тревогата си Денев. В промените на наредбата се изисква дадено лекарството да е заплащано от обществен здравноосигурителен фонд в 5 от 17 държави, за да го заплаща и НЗОК, но не е ясно какво би станало, ако то е заплащано от друг източник, допълни той.\r\nАптекари се опасяват, че няма да могат да продават лекарства\r\nДруга промяна, която би затруднила достъпа до иновативно лечение, е изискването фармацевтичните компании да плащат на Здравната каса още една сума над тази, която в момента връщат като договорена отстъпка от цената на медикамент. За миналата година в бюджета на НЗОК са постъпили 160 млн. лв. от договорени отстъпки, а след 1 април компаниите ще трябва да плащат допълнително, ако се надвиши планираният разход за лечение с даден медикамент.\n\r\nПубличните разходи за здравеопазване в България се очаква през тази година да бъдат малко над 5 млрд. лева, а за лекарства - 1,4 млрд. лева, което е близо 23% без ДДС, посочи още Денев и допълни, че системата ни харчи за лекарства колкото и другите държави в Източна Европа.", "date": "2019.03.31", "title": "Тревожно: Наредба ограничава достъпа до нови терапии!"}
{"url": "https://www.dnes.bg/obshtestvo/2019/03/31/andrea-pred-the-sun-kubrat-e-jertvata.406123", "text": "Вярната Андреа засана зад Кубрат Пулев и го защити, наричайки целувката му с Джени Суши шега. Певицата коментира нагорещената ситуация пред таблоида The Sun.\n\r\n\"Боксът е животът на Кубрат. Според мен всичко, което се случва е  нечестно. Това го убива. В случая жертвата е той. Трябва да я съди за  оронване на престижа\", категорична е Андреа.\r\n\"Шокирана съм, дори се карахме за това. Познавам го много добре, той има чудесно чувство за хумор, направил си е шега. Предполагам, че някой я е накарал да се възползва от ситуацията. Това означава, че Кубрат е жертвата. Цял свят видя, че тя му отговори на целувката и се усмихна, беше просто приятна изненада и шега. Не съм вярвала, че съществуват толкова злобни хора\", заявява певицата пред таблоида.\r\n                    \n                    \n                В момента Дженифър Равало се превърна в една от най-известните репортерки в САЩ. Именно скандалът с целувката на Кубрат Пулев направи успешна кариерата й.В Коста Меса Дженифър е Джени Суши, или кралицата на голото суши, пише. Тя от години развива бизнеса си, който е да прави събития, при които гостите ядат специалитети направо от телата на красиви девойки. Както би казал всеки, занимаващ се с правата на жените - едно достойно и запазващо уважението към тях занимание.\r\nЗаради скандала, обаче Кобрата може да пропусне следващия си мач в Ню Йорк, който бе планиран за средата на юни. Все пак Антъни Джошуа - Еди Хърн, заговори за мач с Кобрата през април догодина, както се и очакваше.\r\nКубрат остава официален претендент за титлата на Международната боксова федерация и рано или късно Джошуа трябва да се изправи срещу него.", "date": "2019.03.31", "title": "Андреа пред The Sun: Кубрат е жертвата!"}
{"url": "https://www.dnes.bg/politika/2019/03/31/stanislav-stoianov-siada-na-deputatskoto-miasto-na-cvetanov.406134", "text": "Станислав Стоянов става народен представител от ГЕРБ на мястото на Цветан Цветанов. Решението на ЦИК предстои да бъде обнародвано в Държавен вестник, съобщиха от Комисията.\n\n\r\nНа свое заседание от 30 март Централната избирателна комисия взе това решение на основа на получено писмо от Народното събрание, в което Комисията е уведомена за предсрочно прекратените пълномощия на Цветан Цветанов като народен представител от Четвърти изборен район - Великотърновски.\r\nЦветан Цветанов  реши да напусне парламента след скандала около закупуването на евтин апартамент, който се оказа, че е проблем и за други представители на властта. Ситуацията бе кръстена от медиите \"Апартаментгейт\". Зам. шефът на ГЕРБ е за първи път извън държавната власт от 10 години.\r\n\r\n ", "date": "2019.03.31", "title": "Станислав Стоянов сяда на депутатското място на Цветанов"}
{"url": "https://www.dnes.bg/zvezdi/2019/03/31/megan-izglejda-bezuprechno-kakva-e-dietata-i.406034", "text": "Меган Маркъл е един от най-коментираните членове на британското кралско семейство. Още след обявяването на връзката й с принц Хари мнозина бяха сигурни, че тя ще стане негова съпруга. От тогава всяка нейно действие се следи изкъсо от папараците. Сега, когато двамата очакват първото си дете, вниманието на медиите е насочено към детайлите около появата на бебето. \n\r\nОсвен в коя болница ще проплаче и как ще се казва, много медии на Острова обръщат внимание на това какъв режим спазва херцогинята на Съсекс по време на бременността. Звездата от \"Костюмари\" се храни здравословно още преди да се запознае с Хари. \n\r\nРаботник в любимото кафене на Маркъл в Торнотно, където са заснети някои сцени от филма, в който Меган участва, разкрива пред таблоидите, че за нея здравословното хранене е начин на живот. Ето и част от режима й, благодарение на който изглежда зашеметяващо: \n                    \n                    \n                \r\nЗа нея био продуктите са на почит. Преди да се обвърже с принц Хари, тя сама е пазарувала всичко, като предпочитала да купува от по-малки магазинчета и директно от производителите. Смята се, че сега нейните сътрудници се грижат за това тя да получава най-добрите плодове и зеленчуци, предлагани на пазара във Великобритания. \n\r\n\n\r\nПреди близо година Маркъл споделя в интервю за \"Delish\" през 2012 г., че разчита на една съвсем обикновена напитка за сутрешен детокс. Това е чаша топла вода с прясно изцеден лимонов сок. Тя насърчава метаболитната система, подобрява храносмилането и е отлично средство за топене на мазнините в тялото. Освен това повишава нивата на калий и витамин С в организма.\r\nВижте още за диетата на Меган Маркъл в ", "date": "2019.03.31", "title": "Меган изглежда безупречно: Каква е диетата й? "}
{"url": "https://www.dnes.bg/stranata/2019/03/31/testvat-signalite-za-trevoga-na-1-april.406128", "text": "Утре,1 април в 13.00 часа ще бъде тествана сиренната система в няколко града в страната, информира МВР.\r\nТестовете ще са в Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Враца и 30-километровия периметър около АЕЦ \"Козлодуй\". Ще бъдат излъчвани сигналите за тревога и за край на тревогата. ", "date": "2019.03.31", "title": "Тестват сигналите за тревога на 1 април"}
{"url": "https://www.dnes.bg/akoshtete-vqrvaite/2019/03/31/zodiite-koito-gi-chaka-strahoten-mesec-april.405634", "text": "Пролетта официално е тук и животът навсяъде се събужда. Дърветата се разлистват, слънцето грее все по-вече, навсякъде е цветно и красиво. А и наближава един от най-светлите празници за християните - Великден. Ето на кои зодии ще се усмихне щастието през пролетния месец април.\r\nОвен\r\n \r\nПо-голямата част от Овните празнуват рожден ден именно през април и това за тях ще е наистина късметлийски месец. Ще блеснат, ще са лъчезарни и жизнерадости и всички наоколо ще им се възхищават. Тези зодиакални знаци ще излъчват невероятна харизма през април и ще имат желание постоянно да се забавляват, да ходят на много светски събития, да прекарват време из природата. Почти няма да се задържат вкъщи, винаги ще има нещо интересно и вълнуващо навън. Около рождения ден ги очакват любовни трепети.\r\n \r\nЛъв\r\n \r\nПрез този месец те най-накрая ще намерят време за почивка и релаксация. Звездите ще работят за Лъвовете, ще им помагат много. Тези знаци ще се чувстват като късметлии, всичко ще им се получава с лекота и ще се радват на успехи. Ще усетят позитивна енергия около себе си, което ще ги направи по-спокойни и уравновесени. В отношенията им ще цари разбирателство. Ще си подарят някаква ваканция и ще си прекарат невероятно на красиво място.\r\n \r\n", "date": "2019.03.31", "title": "Зодиите, които ги чака страхотен месец април"}
{"url": "https://www.dnes.bg/kino/2019/03/31/tygata-v-semeistvoto-otekva-po-shumno-ot-bombi.404947", "text": "Драмите в семейството понякога отекват \"По-шумно от бомби\". В това ни убеждава филмът на норвежеца Йокаим Триер.\r\nИзложба, отбелязваща три години от преждевременната смърт на фотографа Изабел Рийд, връща най-големия й син Джона в семейната къща.Героят е принуден да прекарва повече време с баща си Джийн и пренебрегнатия си по-малък брат Конрад.\r\nСъбрани под един покрив, около тримата ще излязат дълго стаени истини. Емоциите на персонажите изплуват покрай изложбата на единствената жена в семейството.\r\nВсеки от тримата помни Изабел по различен начин. Бащата Джийн влиза в ролята, която винаги е играл в семейството -   балансьорът сред децата. Болезненото  присъствие на майката или по-скоро отсъствие, продължава да витае в  отношенията между тримата. Всъщност нея никога не я е имало, преследвайки кариерата си.\r\n                    \n                    \n                Триер улавя ловко сътресенията в семейството, сякаш да докаже за пореден път, че именно драматизма сред най-близките води след себе си истинския апокалипсис.\n\r\nРолите са поверени на Джеси Айзенбърг, Гейбриъл Бърн, Изабел Юпер и др. \"Гледайте \"По-шумно от бобми\" на 31 март от 23.00 часа по телевизия .", "date": "2019.03.31", "title": "Тъгата в семейството отеква \"По шумно от бомби\""}
{"url": "https://www.dnes.bg/politika/2019/03/31/sytreseniia-v-gerb-kakvo-tochno-si-kazaha-cvetanov-i-borisov.406139", "text": "В седмицата, в която Цветан Цветанов подаде оставка, заради \"Апартаментгейт\", се заговори за напрежение в ГЕРБ. Партията се раздели, заради същия скандал и с Цецка Цачева. Психологът Росен Йорданов тълкува жестовете на лидера Бойко Борисов. Специалистът представи \"Четири цвята\", която позволява да се види интонационната характеристика в нашите гласове.\r\n\"Жълтият\" глас използваме, когато се запознаваме и показваме, че сме приятелски настроени. \"Зеленият\" глас служи за скъсяване на дистанцията с аудиторията. Това е гласът, с който успокояваме децата си, с който се извиняваме на любимата и който използваме, когато се чувстваме виновни. Гласът на авторитета е в синия спектър. \"Червеният глас\" обикновено използваме, за да предадем страст и спонтанност. Има и два цвята, които не са желателни - сивият, който е монотонният глас, и черният - гласът на гнева\".\n\n\n\n\r\n                    \n                    \n                Премиерът Бойко Борисов обикновено се позиционира в зеления спектър, а Цветан Цветанов - в жълто-синия. Лидерът на БСП Корнелия Нинова е в синьо, минаваща към черно, защото често вкарва известна агресия и гняв в гласа си. Сергей Станишев често от синьо минава в сиво, има една монотонност в гласа му, която понякога му пречи.\r\nСлед завръщането си в България Цветан Цветанов даде своите обяснение по скандала. По думите на психолога от Цветанов, освен че се очаква да бъде уверен, по-топъл и по-искрен.\r\n\"Цветанов започва обичайно с приятелски тон, бързо преминава в синия спектър, рядко се задържа в зеления, тоест рядко звучи като човек, който внушава доверие, за разлика от премиера Боринов, например. Често има митингарски, червен финал. В представянето му липсва и зеленият спектър, тоест неговият глас, когато става дума как е преживял и как е вземал решения, не предизвиква емпатия и съчувствие\", коментира психологът пред bTV.\r\nСпоред него при обявяването на новишя шеф на парламентарната група на ГЕРБ Даниела Дариткова, Борисов не звучи авторитетно, а уморено и угрижено. \"По принцип гласът му е в ниския регистър, говори почти винаги със \"зелен\" глас и това печели много доверие. Но когато обявяваш решение, трябва да звучиш авторитетно, тоест да отидеш в синия спектър. Тук виждаме, че гласът му не звучи по-авторитетно, а уморено, угрижено, тоест отново е в зеления спектър. Тази липса на промяна показва напрежение и усилие да постигнеш вътрешен баланс, емоционален самоконтрол\", посочи Росен Йорданов.\r\nПо отношение на жестовете си при коментарите си Борисов обикновено държи ръцете си в типично заключване. Когато обаче премиерът пита за нотариалните актове на съседите на Цветанов, жестът му се променя. \"В момента, в който се появи аргумент, жестовете на ръцете му преминават в купол. Това е акт на самочувствие и повишена увереност, тоест аз имам аргумент, не съм сигурен точен ли е или не, но със сигурност той би разкрил друга картина\", обясни още Йорданов.\r\nТемата за доверието към Цветанов обаче постепенно отново кара премиера \"да се заключи\". По думите на психолога, жестът се връща към заключена поза и Борисов пак преминава в защитна позиция.", "date": "2019.03.31", "title": "Сътресения в ГЕРБ: Какво точно си казаха Цветанов и Борисов?"}
{"url": "https://www.dnes.bg/snimka-na-denia/2019/03/31/i-april-nepredvidim-kato-mart-ot-2-do-29-gradusa.406138", "text": "От -2 до 29 градуса ще бъдат температурите през април, съобщават от НИМХ. Топло и слънчево време ни очаква през първият ден от новата седмица, прогнозират синоптиците. Максималните температури ще са между 12 и 23 градуса, а валежи не се очакват. Температурите във вторник ще паднат и ще бъдат между 9 и 16 градуса, като се очаква заоблачаване, но без валежи, пише \"Монитор\".\n\r\nВ неделя и понеделник слънцето ще грее над Западна България, докато над централната и източна част ще има повече облаци с малка вероятност за валежи. Температурите ще се повишават и на 1-ви април дневните ще бъдат от 15 до 20 градуса.\n\r\nСъществена промяна на времето не се очаква до края на седмицата - ще преобладава променлива облачност и без валежи. Максималните температури ще са между 9 и 18 градуса. През почивните дни в южната и западната част на страната ще бъде облачно, но без валежи. Над останалата част от България времето ще е слънчево. Максималните температури ще са между 10 и 21 градуса.\n                \n                \r\nПрез второто десетдневие от месеца ще продължава да бъде по-хладно. Ще има и слънце, но дъждовните дни ще са повече, особено около 12-ти април и в периода от 15-ти до 18-ти. Времето ще бъде променливо, ще има и превалявания, с по-голяма вероятност около 12 април и в периода 15-18 април. Вероятност за минимални температури, близки до 0 градуса, ще има до към 20 април.\n\r\nФиналът на месеца, от 21 до края 30-ти април - ще преминава с повече слънце до обяд и с кратки следобедни валежи и типичните гръмотевични бури. Температурите ще се повишават.", "date": "2019.03.31", "title": "И април, непредвидим като март: От -2, до 29 градуса"}
{"url": "https://www.dnes.bg/evroizbori-19/2019/03/31/cik-obiaviava-obshtestvena-porychka-za-mashinno-glasuvane.406141", "text": "Със свое решение от 30 март Централната  избирателна комисия избра за  свои говорители членовете на ЦИК  Александър Андреев и Таня Цанева,  съобщиха от Комисията.\r\nСъщо така стана ясно, че ЦИК ще обяви обществената поръчка за машинното гласуване в рамките на седмицата. Това каза Александър Андреев, говорител на ЦИК по време на брифинг във връзка с действията на комисията в първите десет дни от нейното конституиране.\n\n\r\n\"Обществената поръчка се надяваме да бъде обявена в рамките на тази седмица, за да може тези бюрократични срокове, които има в момента да не забавят и да могат да бъдат произведени машините\", обясни Андреев.\r\n                    \n                    \n                Той допълни, че документацията за обществената поръчка все още не е одобрена от Комисията. Това е една от точките на днешното заседание и се надяваме до края на деня да имаме документацията в окончателен вариант, каза още Андреев. Проблем, по думите му, е отказът на различни компетентни държавни органи да сертифицират и одитират машините.\r\n\"Въпросът е оттук нататък да се види как биха могли да бъдат сертифицирани и одитирани, но това е въпрос, който тепърва ще се решава\", обясни Андреев. Отказ ЦИК е получила от пет институции - Държавната агенция по метрология и технически надзор, Институтът по стандартизация към МВР, ДАНС и Държавната агенция за електронно управление.\r\n\"От всички тях получихме отговор, че това не влиза в тяхната компетентност\", каза Андреев, цитиран от БТА.\r\n\"Ние сме изправени пред различни въпроси, които следва да бъдат решени и те не са от компетентността на ЦИК. Това, което е от компетентността на ЦИК, ние ще го направим, за да може да се случи машинното гласуване\", уточни говорителят на ЦИК.", "date": "2019.03.31", "title": "ЦИК обявява обществена поръчка за машинно гласуване"}
{"url": "https://www.dnes.bg/usa/2019/03/31/trymp-spira-pomoshtite-za-salvador-gvatemala-i-honduras.406129", "text": "Американският президент Доналд Тръмп предприема първи стъпки за прекратяване на пряката помощ за Салвадор, Гватемала и Хондурас, чиито граждани бягат на север и затрудняват работата на разположените по южната граница на САЩ федерални служители, предаде Асошиейтед прес.\r\nДържавният департамент съобщи, че ще работи с Конгреса за преустановяване на плащанията за 2017 г. и 2018 г. за трите централноамерикански държави. Оттам тръгват много от хората, присъединили се към колоните от мигранти, прекосили Мексико към границата със САЩ.\n\r\nПрезидентът Тръмп превърна тези кервани в символ на това, което той нарича опасностите от незаконната имиграция, посочва АП и БТА.\r\n                    \n                    \n                Държавният глава на САЩ се върна и към предишна своя заплаха, която не е изпълнил - да затвори границата с Мексико. В петък той отново обърна внимание върху тази възможност, а вчера засегна въпроса и в Туитър, въпреки предупрежденията, че затворената граница ще предизвика икономическа бъркотия и от двете страни.\r\nДемократите в американския Конгрес изтъкнаха, че спирането на помощта за трите централноамерикански държави допълнително ще увеличи притока на мигранти към САЩ.\r\nСъобщението на Държавния департамент за преустановяване на помощта по заповед на Тръмп съвпадна с вчерашна визита на водещи демократи от Камарата на представителите в Салвадор. Демократите нарекоха тази стъпка на президента \"напълно контрапродуктивна\".\r\nТръмп заплаши да затвори южната граница идната седмица, ако мексиканските власти не спрат незабавно всякаква незаконни имиграция.", "date": "2019.03.31", "title": "Тръмп спира помощите за Салвадор, Гватемала и Хондурас"}
{"url": "https://www.dnes.bg/usa/2019/03/31/otkriha-trup-v-bagajnika-na-model-na-pleiboi.406137", "text": " 25-годишната Келси Търнър, модел на \"Плейбой\" бе арестувана в Стоктън, щата Калифорния, във връзка със смъртта на 71-годишния Томас Бърчард, който бил открит мъртъв в кола на междущатски път до Лас Вегас. \r\nБърчард починал след удар с тъп предмет по главата. Търнър е арестувана от детективи от Лас Вегас и агенти на ФБР.  Повече подробности за убийството не се съобщават. Келси се е снимала за италианския \"Плейбой“ и за мъжката библия \"Максим\", пише \"Монитор\".\r\nУбитият е познавал Келси от две години и дори й е плащал наема. След края на отношенията им Бърчард е спрял да внася сумите по наема и блондинката била изгонена от жилището.", "date": "2019.03.31", "title": "Откриха труп в багажника на модел на \"Плейбой\""}
{"url": "https://www.dnes.bg/politika/2019/03/31/cvetanov-za-ostavkata-naddelia-razumyt.406124", "text": "\"Аз съм имал възможност да коментирам дадената ситуацията със съответните възможни варианти на първо място с моята съпруга и моето семейство и разбира се, с премиера бях в постоянен контакт в последните дни, докато бях и в САЩ. Mисля, че това беше разумното решение, което трябваше да взема\", коментира Цветанов относно подадената от него оставка пред БНТ.\n\r\nПо неговите думи в решението за оставката е надделял разумът, а не емоциите. Цветанов обясни, че не чувства угризение, защото е спазил закона, извървял е цялата прозрачна процедура за сделката.\n\n\n\n\r\nСпоред него има компроматно поведение и преекспониране на случая от опозицията. И тъй като това е два месеца преди изборите, той смята, че действието му е в резултат от моралната отговорност, която носят всички в ГЕРБ.\n                    \n                    \n                \r\nЦветанов обясни механизма на сделката за новия му апартамент, като се зарече, че всичко по нея е нормално и съгласно закона. А шумът, който се вдигна около нея, според него е в услуга на политическите опоненти на ГЕРБ пред изборите.\n\r\n\"Не съм облагодетелствал \"Артекс\" по никакъв повод. Това е краткият отговор. По-разширения отговор дадох в час и половина, когато дадох пресконференция.\"\n\r\nТой, допълни, че \"Артекс\" е създадена от 25 години и поддържа висок стандарт в строителството в София, а той познавал собствениците ѝ едва от две години.\n\r\n ", "date": "2019.03.31", "title": "Цветанов за оставката: Надделя разумът!"}
{"url": "https://www.dnes.bg/health/2019/03/31/5-kombinacii-ot-hrani-za-plosyk-korem.406033", "text": "Едни от най-трудните за редуциране мазнини са тези в областта на талията. Без редовна физическа активност и упражнения, няма как да стопим коремчето. Но храненето е не по-малко важно. Затова споделяме 5 комбинации от храни, които могат да спомогнат да се разделите с излишните мазнини по-бързо.\r\n\r\nКогато искате да отслабнете е важно да добавите към менюто си качествен протеин, като нискомаслена извара или исландския млечен продукт с почти никакви мазнини, наречен скир (повече за него може да прочетете тук). Протеините ни дават енергия, ситост.\r\nСъщо така, протеините с бавно усвояване, ни осигуряват аминокиселината триптофан, която ни помага да спим добре, успокоява ума. Към изварата или скира не забравяйте да добавите горски плодове и сурови или печени бадеми, но без сол. Те са богати на антиоксиданти и също спомагат за елиминирането на излишните мазнини.\r\n                    \n                    \n                \r\nЗелените листни зеленчуци като спанак, зеле кейл, маруля, имат ниско съдържание на калории и са чудесни за вашето коремче, защото му осигуряват фибри, подобряващи храносмилането. Освен това осигуряват и важни хранителни вещества като калций, който е важен за топенето на излишните мазнини.\r\nОт друга страна, има добри мазнини като авокадото, които ни осигуряват енергия, ситост и спомагат за изгарянето на излишните такива. Ето защо не пропускайте да си приготвите здравословна салата със зелени листни зеленчуци и авокадо.\r\n", "date": "2019.03.31", "title": "5 комбинации от храни за плосък корем "}
{"url": "https://www.dnes.bg/evroizbori-19/2019/03/31/ochakvano-mariia-gabriel-vodi-listata-na-gerb-za-ep.406142", "text": "\n Мария Габриел ще е водач на листата на ГЕРБ сред кандидатите за членове на Европейския парламент. Тя е събрала над 10 000 номинации сред партийните структури.\n\n\n\r\nДнес в зала 6 на НДК се събраха почти всички депутати и министри на управляващата партия, както и самият премиер Бойко Борисов.\r\nНа  форума на партията Цветан Цветанов обяви 17-те кандидати, които ще се борят да станат членове на ЕП. Предварително се знаеше, че две позиции са запазени са СДС, с които ГЕРБ си подаде ръка за предстоящите европейски избори.\r\nЦелта на ГЕРБ е да имат минимум 7-8 депутати, стана ясно от изказването на Цветан Цветанов вчера. В листата следват Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова и Емил Радев.\r\n                    \n                    \n                Цветанов представи листата на ГЕРБ заедно с двамата представители от СДС. Започна от номер 17 - Илия Лазаров от СДС, главен секретар на партията. Човек, който е в най-близкото административно обкръжение на президента Петър Стоянов.\r\nНомер 16-ти Жечо Станков, заместник министър на енергетиката в предишния кабинет на Борисов. Йоана Йончева - ново лице в политиката. Живяла в САЩ, но решава да се завърне в България със съпруга си. Има бизнес с екология.\r\nКамен Костов е номер 14 - зам. областният управител на Сливен. Николай Диков е номер 13 - много активен от младежката структура на ГЕРБ.\r\nНомер 12 е Младен Шишков, който за първи път е и народен представител, но с богат опит в общинската администрация. Номер 11 е Иво Ралчовски, доктор, член на БЛС, има специализирана очна клиника във Врачанска област.\r\nНомер 10 е Марин Захариев от смолянската структура, в момента е зам. кмет на Община Смолян. Ивелина Василева, зам министър и министър на околната среда и водите във второто правителство на Борисов.\r\n\"Това е силата на ГЕРБ, възможностите ни\", обяви още Цветанов. За Габриел той припомни, че два пъти е била депутат на годината. \"Изключително добре оценявана от всичките ни европейски партньори. Тя е зам. председател на жени-ГЕРБ. Тя е представител на българската страна - еврокомисар.\" каза още той и допълни, че тя винаги е защитавала интересите на страната.\r\nМария Габриел е еврокомисарят по цифрова икономика и цифрово общество. Тя се обърна към премиера  и народните представители: \"Благодаря за доверието да бъда водач на силната листа на ГЕРБ за предстоящите избори. Доверие към мен и всеки един от кандидатите. Доверие към натрупания опит, който да приложим към ползите на хората.\", заяви тя.\r\nАлександър Йорданов обясни, че с коалицията показват политическа зрялост и национална отговорност, които се противопоставят на лошите сценарии на България за Европа. \"Някога и СДС побеждавахме БСП. Може да беше с малко, но побеждавахме. Важно е, обаче че демокрацията победи, но трябва да се защитава всеки ден и на всички избори. Наш дълг е партията на Корнелия Нинова да не яхне България. Всеки път, когато се е случвало, родината ни е страдала и се е превръщала в слуга на чужди господари. Само ние можем да победим БСП. Това е наш дълг и отговорност пред България. Никоя друга коалиция не може да стори това. Затова ни е събрала съдбата.\"\r\nПредстоящите европейски избори  ще се състоят на 26 май.\r\n \r\n \r\n\r\n ", "date": "2019.03.31", "title": "Очаквано: Мария Габриел води листата на ГЕРБ за ЕП"}
{"url": "https://www.dnes.bg/health/2019/03/31/kak-domyt-postavia-zdraveto-ni-v-risk.406031", "text": "Токсичните химикали и вещества са навсякъде около нас. Те са и в домовете ни. Понякога не знаем, че са там и не си даваме сметка, че сами ги внасяме.\r\nОловото, азбестът са сред най-отровните материали, които се срещат в строителството. Все по-често използваните имитации на скъпи строителни материали също допринасят за насищането на домовете с токсични вещества. Сред тях са смоли, лепила за ламиниран паркет, бои, лакове, които предизвикват астма, дихателни проблеми, рак, алергии, възпаления.\r\nЗа да намалите риска за здравето на семейството си и вашето, вижте причините, поради които домът може да се окаже токсично място.\r\n\r\nПрахът в домовете ни може да причинява не само кихане, но и различни заболявания. В микрочастиците на праха се съдържат и отровни вещества, които повишават риска от някои сериозни заболявания. За да намалите този риск, чистете често с прахосмукачка, за предпочитане снабдена със специални филтри за фин прах.\r\n                    \n                    \n                \r\nЧастиците, които се отделят с миризмите от тези продукти, не са безобидни. В графата потенциално опасни ароматизатори попадат ароматни свещи, дифузери, ароматни аерозоли, устройства, включващи се в тока, които чрез нагряване разпръскват аромат. Всички те отделят химикали, наречени фталати, които се намесват в ендокринната система и могат да доведат до редица хормонални заболявания.\r\n", "date": "2019.03.31", "title": " Как домът поставя здравето ни в риск? "}
{"url": "https://www.dnes.bg/eu/2019/03/31/zuzana-chaputova-pyrvata-jena-prezident-na-slovakiia.406132", "text": "45- годишната адвокатка, природозащитничка и активистка Зузана Чапутова, която е новачка в политиката, ще стане първата жена президент на Словакия, предаде ТАСС.\r\nЧапутова получава 58,4 процента от гласовете на балотажа на вчерашните президентски избори, а кандидатът на управляващата в Словакия партия - Марош Шефчович, който е зам.-председател на Европейската комисия, получава 41,6 процента.\r\nШефчович каза на брифинг в предизборния си щаб, че се е обадил по телефона на Чапутова, за да я поздрави за победата, пише БТА.\r\nЧапутова побеждава в повечето избирателни райони. Особено масово за нея са гласували в столицата Братислава и околностите (73,74 на сто).\r\nЗа Чапутова са дали гласа си общо 1 055 118 избиратели, а за Шефчович - 751 924. Избирателната активност е била 41,8 процента от общо 4 450 000 избиратели - най-ниска за цялата история на президентските избори в Словакия, които от 1999 г. насам са общо пет.\r\n                    \n                    \n                Чапутова ще поеме поста от Андрей Киска на 15 юни. Новоизбраният президент каза, че ще работи в интерес на сплотяването на гражданите на Словакия и ще се стреми да получи доверието и не тези, които не са я подкрепили.\r\nЧапутова потвърди подкрепата си за евроатлантическата ориентация на Словакия и обяви, че първата й визита ще бъде в Чехия.", "date": "2019.03.31", "title": " Зузана Чапутова - първата жена президент на Словакия"}
