{"url": "https://www.dnes.bg/notifikacii/2019/04/01/hamza-britanskiiat-kadet-koito-syjaliava-che-otide-v-redicite-na-idil.406206", "text": "Някога Хамза Первеш марширувал по улиците на Лондон в името на кралица Елизабет II. А днес той е заложник на кюрдите в Сирия и отчаяно иска да се върне в родната Великобритания. Хамза е един от западните войници, които решават, че искат да се присъединят към ИДИЛ, а сега, след капитулацията на Багуз, искат да се върнат в Европа.\r\nБившият кадет от Лондон се присъединява към групировката преди пет години, но бързо осъзнал, че мястото му не е там. Убийства, изнасилвания, геноцид... Хамза не очаква да е част от нещо толкова страшно.\r\n\"Никой, който има разум, не би се присъединил към група, която убива и изнасилва. Ако знаех за всичко това, никога нямаше да се присъединя към ИДИЛ. Когото и да питаш от западните войници, всички те ще ти кажат: \"Никога нямаше да дойдем тук, ако знаехме каква е реалността“, казва Хамза пред BBC.\r\n                \n                \"Съжалявам... тази дума дори не е достатъчна, за да изразя, колко наистина съжалявам\", допълва 26-годишният мъж. За петте години в Сирия той е свалил 30 кг.\r\nПризнава, че многократно си е мислел да напусне Сирия. На няколко пъти дори събирал багажа си. Но да си тръгнеш от ИДИЛ не било толкова лесно, колкото звучи.\r\n\"Една група от хора решават какво ще става с живота на останалите в Халифата, дали ще умреш или ще променят живота ти напълно“, обяснява бившия Кадет.\r\nПризнава, че повечето от западните войници страняли един от друг, защото се страхували от това, че някой от тях може да е в „листата с имена за покушение с дрон“.\r\n“Не знаехме кой е под прицела на ИДИЛ, за това не искахме да ни свързват един с друг“, казва Хамза.\r\nВ подобно покушение от дрон загива британският шпионин Мохамед Исмаил, познат като „Осама бин Бийбър“. Този прякор получил, тъй като се присъединил към ИДИЛ едва на 18 години, а на външен вид наподобявал канадската поп звезда.\r\nЗа Сирия той заминава през 2014 г., а две години по-късно е убит в Ракка, според The Sunday Times.\r\nМомчето издало къде се намира един от генералите на ИДИЛ – Насер Мутахана на западните спецчасти. Според източници на изданието, Исмаил бил разпитан от войници на Ислямска държава, пред които признал всичко. По-късно бил убил при атака с дронове.", "date": "2019.04.01", "title": "Хамза – британският кадет, който съжалява, че отиде в редиците на ИДИЛ"}
{"url": "https://www.dnes.bg/notifikacii/2019/04/01/kak-da-napravite-salatata-dietichna-i-zdravoslovna.406043", "text": "Салата не означава задължително здравословно и диетично ястие. Не си даваме сметка как любимата ни салата или тази, поръчана в заведение, в което не знаем как точно е приготвена и какво съдържа, могат да навредят на талията и здравето ни.\r\nЗа да бъде една салата полезна, тя трябва да отговаря на 5 основни изисквания.\r\n\r\nМожете да използвате цялото разнообразие на тъмнозелените листни зеленчуци, за да направите салатата си още по-здравословна от всякога. За основа поставете марули, спанак, къдраво зеле, салата айсберг или каквото и да е друго, стига да е листно и да е със зелен цвят.\r\nПриблизително 2 чаши нарязани зелени листни зеленчуци отговарят само на 20 калории.\r\n                \n                \r\nТук е моментът да развихрите креативността си. Смесете моркови, целина, артишок, домати, брюкселско зеле, краставици, лук или зелени бобови растения. Ако полезните зеленчуци са основната съставка на салатата ви, тя ще бъде по-полезна, отколкото ако като основен компонент сте използвали паста или месо например.\r\n\r\nТова, че месото не трябва да заема централно място в салатата, съвсем не означава, че не трябва да присъства. Усвояването на въглехидратите и мазнините става далеч по-качествено в компанията на протеините. Освен това по този начин имате повече енергия и сте сити за по-дълго, а така ще стоите далече от калоричните междинни закуски, на които е трудно да се устои, когато човек е гладен като вълк.\r\n", "date": "2019.04.01", "title": "Как да направите салатата диетична и здравословна?"}
{"url": "https://www.dnes.bg/zvezdi/2019/04/01/i-eltyn-djon-boikotira-hotelite-na-bruneiskiia-sultan.406249", "text": "Британският певец Елтън Джон подкрепи призива на американския актьор Джордж Клуни да бъдат бойкотирани хотелите, свързани с брунейския султан, който се кани да наказва със смърт хомосексуалистите, предава БТА.\nСър Елтън, който през 2014 година сключи брак с приятеля си Дейвид Фърниш, похвали в Туитър инициативата на Клуни. \"Приветствам неговата твърда позиция срещу дискриминацията и репресиите на гейовете в Бруней и апела му да бъдат бойкотирани султанските хотели\", написа певецът в социалната мрежа.\r\n\"Нужно е да изпратим ясно послание\", твърди Елтън Джон. \"Ние със съпруга ми Фърниш отдавна бойкотираме хотелите на султана и ще продължим да го правим\". Певецът посочи и точно кой хотел трябва да бъде бойкотиран - хотел \"Дорчестър\" в Лондон на улица \"Парк лейн\".\r\n                    \n                    \n                По-рано Джордж Клуни излезе с призив да бъдат бойкотирани девет луксозни хотела, свързани със султана на Бруней. Сред тях са \"Бевърли хилс\" и \"Бел еър\" в САЩ , \"Мьорис\" и хотел \"Плаза Атене\" в Париж.\r\n\"От трети април в Бруней ще бъдат пребивани с камъни до смърт всички брунейски граждани, осъдени за хомосексуализъм\", предупреди Клуни.", "date": "2019.04.01", "title": "И Елтън Джон бойкотира хотелите на брунейския султан"}
{"url": "https://www.dnes.bg/sofia/2019/04/01/diriat-sobstvenika-na-pari-izgubeni-na-simeonovsko-shose.406271", "text": "СДВР търси собственика на пари, намерени на бул. “Симеоновско шосе\".\r\nСумата е на съхранение в Четвърто РУ, съобщиха от полицията.\r\nПарите са били намерени от гражданин на 29 март в участъка между бул. \"П. Яворов\" и бул. \"Г.М. Димитров\".\r\nДо момента в управлението не е постъпил сигнал за изгубените финансови средства.\r\nСобственикът им може да ги получи, след като удостовери подробности около случая.", "date": "2019.04.01", "title": "Дирят собственика на пари, изгубени на \"Симеоновско шосе\""}
{"url": "https://www.dnes.bg/kino/2019/04/01/dymbo-izletia-kym-vyrha-v-sasht.406247", "text": "Филмът \"Дъмбо \" на компанията \"Дисни\", под режисурата на Тим Бъртън, оглави бокс-офис класацията на Северна Америка с реализирани 45 милиона долара от продажба на билети, предаде Асошиейтед прес.\r\nАгенцията припомня, че бюджетът за продукцията е 170 милиона долара. В международен мащаб филмът е осъществил приходи от 71 милиона долара, като от тях 10,7 милиона са дошли от Китай, 7,2 милиона от Великобритания и 7,2 милиона от Мексико.\n\r\n\"Дъмбо\" измести на второ място в бокс-офиса хоръра \"Един нов кошмар\" на Джордан Пийл. Приходите за продукцията възлизат на 33,6 милиона долара, предаде БТА.\r\n                    \n                    \n                На трета позиция в бокс-офиса се класира друг филм на \"Дисни\", \"Капитан Марвел\", с постъпления от 20,5 милиона долара. Филмът вече е реализирал 360 милиона долара в Северна Америка и се очаква през тази седмица да прехвърли прага от 1 милиард долара от международни прожекции.\r\nЧетвърта и пета позиция в бокс-офиса на Северна Америка заемат романтичната драма \"На пет стъпки от теб\" и драмата \"Unplanned\" /\"Непланирани\"/ със съответно 6,3 милиона и 6,1 милиона долара приходи.", "date": "2019.04.01", "title": "\"Дъмбо\" излетя към върха в САЩ"}
{"url": "https://www.dnes.bg/stranata/2019/04/01/shofior-zagubi-kontrol-nad-kolata-si-obyrna-se-po-tavan.406258", "text": "\nЛек автомобил \"Фиат\" се е преобърнал по таван, а водачът му е откаран в болница без опасност за живота. \r\nИнцидентът е станал в 5.45 часа тази сутрин на булевард \"Тутракан\" в Русе.\r\nКолата се е движила от Дунав мост към града, когато по неясни все още причини 20-годишният водач е загубил контрол над управлението и е навлязъл в разделителната ивица. Закачил е първо повдигната шахта в тревата, след което е \"прелетял\" близо сто метра и е отнесъл предпазни колчета, пътни знаци, включително за пешеходна пътека и стълбове за улично осветление. \r\n\"Приземил\" се е по таван на зелената площ в кръговото пред Пристанищния комплекс, пише \"Булфото\".\r\nНа място са изпратени полиция, пожарна и екип на Спешна помощ, който е откарал младия водач в болницата с контузия на главата. \r\nПожарната е обезопасила автомобила, като е извадила газовата бутилка.", "date": "2019.04.01", "title": "Шофьор загуби контрол над колата си, обърна се по таван"}
{"url": "https://www.dnes.bg/index/2019/04/01/votyt-turcite-pokazaha-jylt-karton-na-erdogan-i-partiiata-mu.406233", "text": "Управляващата Партия на справедливостта и развитието (ПСР) на президента Реджеп Тайип Ердоган спечели поредните, четвърти местни избори, откакто през 2002 г. се изкачи на власт. Според неокончателните резултати Републиканската коалиция на Ердоган и националистическия лидер Девлет Бахчели печели 51,67 процента, а опозиционният Национален алианс на Народнорепубликанската партия на Кемал Кълъчдароглу, \"Добра Партия\" на Мерал Акшенер и на Партията на щастието на Темел Карамоллаоглу печели 30,07 процента.\n\r\nВ същото време обаче ПСР изгуби контрола над 5 от големите метрополии на Турция - Анкара, Измир, Адана, Анталия и Мерсин, според неокончателните резултати. Опозицията спечели убедителна победа в западните и южните окръзи на страната, предаде БТА.\n                \n                \r\nСегашните резултати, сравнени с тези от вота на 24 юни м.г., показват спад в рейтинга на управляващата партия. Тази тенденция започна още през 2017 г. и продължи да се засилва, въпреки че Ердоган отстрани кметовете на Истанбул, Анкара и Бурса заради отлив на избиратели. Ако си послужим с езика на футбола, това означава, че турският избирател \"показа жълт картон на ПСР\", а по думите на опозиционната лидерка Мерал Акшенер \"издърпа ухото на властимащите\".\n\n\n\r\nДраматичната битка за Истанбул все още продължава с преброяването и на последните гласове. Засега, както изглежда, кандидатът на опозицията Екрем Имамоглу води в борбата за кметското място в Истанбул с 27 хиляди гласа преднина пред кандидата на ПСР Бинали Йълдъръм, бившия министър-председател, съобщи председателят на Висшата избирателна комисия Сади Гювен след 10-часова драматична надпревара между двамата кандидати.\n\r\nАко този резултат се окаже окончателен, това ще бъде най-големият удар за президента. Самият Ердоган неведнъж е подчертавал, че Истанбул е равнозначен на цяла Турция. Възходът на Ердоган към върховете на властта и на неговата ПСР започна именно от Истанбул, когато той спечели кметското място на мегаполиса. И пак този мегаполис може да доведе до \"края на ерата Ердоган\".\n\r\nОправда се прогнозата, че икономическите негативи ще бъдат решаващи за вота. Икономическите фактори се оказаха по-силни от факторите стабилност и оцеляване, на които залагаха Ердоган и Бахчели.\n\r\nИкономическите несгоди, погрешните икономически политики, обедняването, безработицата, девалвацията на турската лира са главните фактори, чрез които избирателят реши да стопира ПСР, изпращайки ясно послание, че я вини за тези проблеми. Вотът бе знак също така, че избирателят е загрижен за икономическата и финансовата си стабилност повече от политиката.\n\r\nВ помощ на опозицията дойде и стратегията на прокюрдската Демократична партия на народите (ДПН), която не издигна свои кандидати в западната част на страната и в някои южни райони и така подкрепи кандидатите на Националния алианс, избягвайки разпиляване на гласове.\n\r\nТепърва партиите и лидерите ще анализират резултатите от вчерашния вот, доколко те са сполучливи или не. Определено може да се каже, че желанието на близо половината от турските избиратели за промяна предопредели посоката на местния вот. Високата избирателна активност, която според Висшата избирателна комисия надхвърля 83 на сто, също е характерна особеност на вчерашните избори.\n\r\nИ управляващите, и опозицията в Турция твърдят, че техният кандидат печели надпреварата за най-големия град в страната - Истанбул. Висшата избирателна комисия ще обяви официалните резултати след разглеждане на подадените жалби по отношение на невалидните бюлетини. Партията на справедливостта и развитието печели в мнозинството от общините, но губи поне в три от петте най-големи града в страната.\n\r\nКандидатът на опозицията в Истанбул Екрем Имамоглу обяви, че печели изборите в мегаполиса с преднина от около 27 000 гласа. Той се позова на получаваните в централата на Народнорепубликанската партия данни от подписани и подпечатани протоколи от нейните представители в избирателните комисии.\n\r\nПредседателят на истанбулската организация на управляващата ПСР същевременно заяви, че Бинали Йълдъръм е спечелил с около 4000 гласа. Байрам Шеноджак се позова на официални неокончателни данни, съобщени от Анадолската агенция около 23.30 часа снощи. По думите на Шеноджак в Истанбул има над 210 000 невалидни бюлетини, предимно в райони, в които ПСР получава силна подкрепа.\n\r\nИнтригата около Истанбул все още се запазва в очакване на окончателния изход от вота.\n\r\nВ другите най-многолюдни градове Народнорепубликанската партия печели в столицата Анкара, Измир и Анталия. Управляващата формация запазва Бурса.\n\r\nВ национален план ПСР печели 44,5 процента от гласовете, докато Народнорепубликанската партия получава 30 на сто. По над 7 процента от гласовете на избирателите отиват при Партията на националистическото действие и \"Добра партия\". Прокюрдската Демократична партия на народите има доверието на над 4 на сто от гражданите.\r\n ", "date": "2019.04.01", "title": "Вотът: Турците показаха жълт картон на Ердоган и партията му"}
{"url": "https://www.dnes.bg/obshtestvo/2019/04/01/avtorskite-prava-v-internet-namaliava-li-piratstvoto.406295", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Със спорни текстове в директива, Европейският парламент опитва да регулира авторските права в интернет.\r\nЕдва ли това ще означава да плащаме, за да гледаме или слушаме конкретна песен, каза Ана Лазарова, експерт в сферата на авторското право в предаването \"Директно\" по .\r\nСпоред IT експерта Божидар Божанов пиратството намалява. За пиратството в инернет Божила Симова разговаря със Симона Загорова.\r\n ", "date": "2019.04.01", "title": "Авторските права в интернет: Намалява ли пиратството?"}
{"url": "https://www.dnes.bg/notifikacii/2019/04/01/v-belarus-otkriha-masov-evreiski-grob-pri-stroej-na-blok.406223", "text": "Докато работници правят изкоп за нов жилищен блок в град Брест, Беларус, в пръстта те откриват множество скелети. Костите на близо 1000 души са придържани единствено от прокъсани дрехи и обувки. Те са част от малко позната глава от историята на Холокоста в Беларус.\r\nБавно, почти нежно, млади войници изчистват скелетите от пръстта. Ситуацията е нова за тях – те са свикнали да откриват кости на убити съветски войници, а вместо това сега от земята вадят малки черепи на деца, тийнейджъри и жени с бебета на ръце. Всички те – застреляни в тила.\r\n\"Нацистите са ги карали да застанат с гръб към тях и с лице към вече изкопана яма. Стреляли са и те са падали вътре“, казва Димтри Каминиски, един от войниците, който помага за изваждането на скелетите, пред BBC.\r\n                \n                Преди Втората световна война близо 50 хил. души от населението на Брест са били евреи. 5000 от тях са екзекутирани малко след като германците нахлуват в Беларус през 1941 година. Тези, които оцеляват са затворени в гето, само на няколко пресечки от центъра на града. През октомври 1942 г. идва и заповедта те да бъдат избити.\r\nЕвреите били качени на влак и закарани на 100 км от града – в Бронная гора, където наредени на ръба на яма са застреляни.  Според експертите, гробът, открит преди дни, съдържал труповете на онези, които успели първоначално да се скрият и да не се качат на влака.\r\n\"Когато родителите ми се връщат, Брест е почти празен“, казва Михаил Каплан. Майка му и баща му успяват да се спасят само защото не са в Брест, когато германците го окупират. Но всичките му лели, чичовци и братовчеди са убити.\r\n\"Баща ми така и не ми разказа какво точно се е случило, но си спомням баба, която плачеше за леля ми“, разказва Михаил. По думите му, след края на войната всички знаели какво се е случило с евреите, но никой не направил официално изказване по случая.\r\n\"Германците ни унищожиха, а съветските власти просто си мълчаха“, възмущава се той.\r\nДори и днес в Брест има малък музей на Холокоста, който главно съдържа историите на оцелели евреи, които се крили в подземия и фалшиви стени в домовете си с месеци, за да се спасят. В него може да бъде открит и бележник, който нацистките войници си водели. В него пише, че евреите в Брест на 14 октомври 1941 година са 17 893. На следващия ден цифрата значително намалява. \r\n“Така знаем, кога точно гетото е било елиминирано“, казва ръководителят на музея Ефин Басим.\r\nКогато започвали строителните работи по блока, той предполагал, че има вероятност да намерят тела в района. Но не вярвал, че те може да са толкова много.\r\n\"Всички повтаряха \"Никога не забравяй!“, но това се отнасяше само за съветските граждани. Частта с евреите винаги е била премълчавана“, казва Басим, който се чувства обиден от факта, че всички паметници в града са посветени само на съветските войници.\r\n“Евреите бяха убити, не защото се опълчваха на нацистите, а просто защото са евреи“, допълва той. \r\n ", "date": "2019.04.01", "title": "В Беларус откриха масов еврейски гроб при строеж на блок"}
{"url": "https://www.dnes.bg/world/2019/04/01/politicheskiiat-pumpal-boris-djonsyn.406217", "text": "\r\nНай-късно в този момент всеки, който е прочел изявлението на Джонсън до края, може би е избухнал в смях. Та Джонсън никога не е бил последователен и чист. Борис, заедно със своя стар приятел и по-късно противник, министърът на околната среда Майкъл Гоув, се смятат за едни от най-лошите и големи ветропоказатели в британската политика. Неговият обрат може да се дължи на факта, че Мей обеща да подаде оставка като министър-председател, ако сделката ѝ все пак бъде приета от парламента. Ако това се бе случило, или се случи тепърва, торите ще се нуждаят от нов премиер.\r\nЕдва в понеделник, в седмичната си колонка в Daily Telegraph в типичния за Борис език - салата от метафори, няколко цитата от гръцката митология и много патос, той пожела тази сделка на ада. Страната била набита на рога на една дилема, клекнала между дявола и дълбокото, синьо море. От една страна била Сцила с предпазната мярка, омразната временна система за Северна Ирландия, а от друга страна - Харибда с безкрайното отлагане на Brexit. И тогава, ако все още някой не е разбирал, той завършва с библейски цитат, адресиран до „фараоните от Брюксел“: „Пусни народа ми да си върви“. \r\nЕ, в сряда всичко беше различно и Джонсън сега изненадващо е на страната на онези, които желаят доброто на Мей и договора за излизане от ЕС. Желанието на бившия кмет на Лондон да наследи Май се счита от мнозинството от неговата група за катастрофа, но сред населението яркият политик се радва на доверие. Букмейкърите, които оценяват всичко и всички във Великобритания, го считат за водещ кандидат за следващ премиер на страната.\r\n                    \n                    \r\n", "date": "2019.04.01", "title": "Политическият пумпал Борис Джонсън"}
{"url": "https://www.dnes.bg/obshtestvo/2019/04/01/soleni-globi-ochakvat-djigitite-osobeno-v-naselenite-mesta.406230", "text": "Катаджиите от днес са на пътя и ще следят шофьорите дали спазват ограниченията в скоростта.\n\r\nИнсп. Илия Геогиев от \"Пътна полиция\" предупреди, че най-тежки са наказанията за превишена скорост в населено място. При скорост от 100 км/ч наложената глоба е в размер от 700 лв. и се отнема свидетелство за управление на МПС за срок от 3 месеца.\n\r\nГлобите варират в зависимост от нарушението, но най-тежките наказания ще бъдат за водачите на обществен превоз и превозвачите на опасни товари, каза Георгиев, цитиран от \"Фокус\".\n\r\nПревишената скорост е една от основните причини за настъпване на транспортни проишестивя. Това е и причината усилията на служителите да са насочени изцяло за установяване на такъв род нарушения.\n                    \n                    \n                \r\nСтатистиките за последните години доказват, че подобни операции дисциплинират водачите към намаляване на скоростта на движение. \n\r\n\"Подобряваме безопасността на движението по пътищата, като провеждаме подобен тип операции и се стараем да информираме хората, че всъщност колкото по-съобразена е скоростта, толкова повече време за реакция си осигуряват и вероятността да предотвратят евентуално ПТП е много по-голяма\", допълни инсп. Илия Георгиев.", "date": "2019.04.01", "title": "Солени глоби очакват джигитите, особено в населените места"}
{"url": "https://www.dnes.bg/politika/2019/04/01/zakriha-fonda-za-lechenie-na-deca-nzok-poema-funkciite-mu.406235", "text": "От днес влиза в сила решението на правителството да закрие Фонда за лечение на деца и да прехвърли на Националната здравноосигурителна каса  неговото администриране, съобщиха от пресцентъра на касата.\r\n \r\nЕкспертите на институцията започват консултуране, както с родителите на децата-пациенти, така и със здравноосигурените лица над 18-годишна възраст.\r\n \r\nОт този момент всички заявления ще се подават директно в НЗОК и в районните здравноосигурителни каси. Вече подадените заявления и тези, които все още нямат готово решение ще се прехвърлят автоматично и пациентите няма нужда да подават нови в НЗОК.\r\n \r\n\"Лечението в чужбина продължава и извън ЕС, както е било предвидено и до момента\" - каза пред журналисти пък Галя Йорданова, директор на дирекция \"Лечение в чужбина и координация на системите за социална сигурност\", цитирана от агенция \"Фокус\". \r\n \r\nНа сайта на НЗОК е публикувана информация за документите, които желащите да кандидатстват за лечение, трябва да представят. Онлайн ще може да се следи и движението на заявлението. \r\n \r\nКъм момента необработените заявления към Фонда за лечение на деца са 146, а тези към Комисията за лечение в чужбина - 24. По думите на д-р Галя Йорданова отворените преписки са твърде много и едва ли ще могат да бъдат решени в рамките на няколко седмици. \r\n \r\nВ края на миналата година правителството реши да закри Фонда за лечение на деца и Комисията за лечение в чужбина и те да преминат под шапката на  Националната здравноосигурителна каса.\r\n \r\nМярката  залегна като част от реформите, които ще предприе ресорният министър Кирил Ананиев,  заедно с обединяването на Изпълнителната агенция по трансплантация и Изпълнителната агенция \"Медицински одит\".\r\n \r\n\"Целта е по-ефективно използване на средствата и по-добро качество за лечението на пациентите както на възрастните, така и на децата\" - заяви тогава председателят на надзорния съвет Жени Начева.\r\n ", "date": "2019.04.01", "title": " Закриха Фонда за лечение на деца, НЗОК поема функциите му"}
{"url": "https://www.dnes.bg/notifikacii/2019/04/01/topalski-shte-se-bie-za-evrotitla-na-wako-pro-na-senshi-2.406289", "text": "Известният български ММА боец Деян Топалски ще бъде част от второто издание на професионалните бойни гала вечери по кикбокс и муай тай SENSHI. На 20 април в зала „Арена Армеец“ 11-кратният ни републикански шампион по кикбокс ще се изправи срещу Ахмед Крънич от Босна и Херцеговина в среща за Европейската титла на WAKO PRO.\r\nОпонентът на Топалски е сред най-изявeните бойци на Босна Херцеговина, носител е и на Европейска титла. Има зад гърба си десетки медали, като през 2017 година става втори на Световното WAKO първенство, а през 2018 година печели сребро от Континенталното WAKO първенство. \n\r\nБитката между Топалски и Крънич е само една от ключовите срещи. На 20 април ще се проведе и втори изключително важен двубой – за Световната титла на WAKO PRO, както и много интересна битка по муай тай. Най-добрият български муай тай боец Антон Петров ще се изправи срещу гръка Танасис Кукуфикис.\r\n                \n                Световният и европейски шампион за аматьори по муай тай трябваше да се бие с гръцкия си съперник още на първото издание на SENSHI във Варна, но двубоят пропадна заради контузия на българина. Срещата помежду им се очаква да е особено оспорвана. Това ще бъде вторият път, в който двамата ще се изправят един срещу друг. При първия им двубой Антон Петров надделява, което означава, че сега Кукуфикис ще бъде още по-мотивиран за победа. \n\r\nЗа пръв път на 20 април ще се връчи и първата по рода си титла \"SENSHI\". В спор за нея ще се изправят Адриян Димитров и Христо Йорданов. Сблъсъкът между двамата гиганти ще е от тежката категория в стил К1, а двубоят ще е бенифис за Йорданов.\n\r\nНа 20 април предстоят още 4 много атрактивни двубоя по карате киокушин. Те ще се играят по правилата на KWU International Professional League в 3 рунда от по 2 минути - фул контакт карате киокушин с удари в главата. \n\r\nОчаквайте още подробности за всички срещи на SENSHI 2. Бойният спектакъл ще започне от 19 часа на 20 април (събота). Билетите вече са в продажба и започват от 10 лв.", "date": "2019.04.01", "title": "Топалски ще се бие за eвротитла на WAKO PRO на SENSHI 2"}
{"url": "https://www.dnes.bg/obshtestvo/2019/04/01/borisov-koito-e-sadil-tiutiun-i-go-e-bolial-krystyt-shte-vzeme-pari.406290", "text": "В четвъртък ДФ \"Земеделие\" ще вземе решение за изплащане на дължимите суми на тютюнопроизводителите от Североизточна България, които имат вземания от частна гръцка фирма от 2016 г.\n\r\nТова заяви министърът-председателят Бойко Борисов на среща с представители на тютюнопроизводителите в шуменското село Пристое. В знак на недоволство в събота те блокираха главния път Шумен-Силистра и се обърнаха за помощ към българския премиер.\n\r\nИздължаването ще стане чрез държавната помощ \"де минимис\". \r\n\"Хората, които ги е болял кръстът, докато садят тютюна, докато го берат, докато го прибират, ще си получат и парите\", категоричен бе Борисов пред тютюнопроизводителите. Той уточни, че е необходимо кметовете и областните управители от региона човек по човек да направят списъци със засегнатите стопани, за да им бъде помогнато.\n                    \n                    \n                \r\n\"България не е само на жълтите павета. България е и тук – това са хора отрудени - в земята, в тютюна. За какво ли не се харчат пари, те заслужават да им обърнем внимание“, посочи министър-председателят и добави, че са нужни около 1,5 млн.-2 млн. лв.\n\r\n\"Предайте на всички - който е садил и е загубил, да направим така, че по списък след четвъртък да може да си вземе парите“, заяви премиерът Бойко Борисов.\n\r\nНа срещата в Пристое тютюнопроизводителите го информираха за още два проблема. От 2010 г. те получават преходна национална помощ, без да са знаели, че за нея дължат данъци, а сега трябва да ги погасяват за 5 години назад.\r\n\"С данъците е по-трудна работата, там можем да направим единствено отсрочване с много години и да търсим пак прекомпенсиране във времето. Защото видяхте - искахме на мюфтийството да опростим данъка и какъв вой се наддаде. Така че за данъците специално ще мислим\", отговори премиерът, цитиран от правителствената пресслужба.\n\r\nТютюнопроизводителите добавиха, че имат проблем и с програма за застраховане на земеделската продукция, тъй като частна компания отказвала да изплати средства за щети. Премиерът заяви, че когато има частно-правен проблем, много трудно може да се намеси държавата, но ще се търси реакция.", "date": "2019.04.01", "title": "Борисов: Който е садил тютюн и го е болял кръстът, ще вземе пари!"}
{"url": "https://www.dnes.bg/stranata/2019/04/01/suhi-trevi-goriat-v-plovdivsko.406284", "text": "Пожар гори в местността \"Падеж\" в района на Клисура, съобщи говорителят на РДПБЗН-Пловдив инспектор Цвятко Дешев за \"Фокус\". \r\nСигналът е подаден малко след 12.00 часа. \r\nПожарът е в широколистна гора. Обхванати са около 20 дка площ от сухи треви. На място са два противопожарни автомобила от Карлово и свободен наличен състав от пожарникари, както и служители на Горско стопанство. \r\nПожарът е в трудно достъпна местност и се гаси трудно.\r\nСлед 14.36 часа е постъпил и още един сигнал - за пожар в сухи треви, в землището между село Първенец и Брестовица. На място са изпратени 4 противопожарни автомобила.\r\n ", "date": "2019.04.01", "title": "Сухи треви горят в Пловдивско"}
{"url": "https://www.dnes.bg/health/2019/04/01/ne-e-samo-ot-proletta-zashto-izpitvate-umora.406263", "text": "Пролетта вече е тук и температурите постепенно се покачват. Тази неделя страната ни премина към лятно часово време. За много хора смяната на сезоните и превъртането на стрелките с час напред е основната причина за повишена сънливост и отпадналост.\n\r\nНовият сезон се слави с това, че носи умора, но ако тя продължава по-дълго, трябва да вземете мерки, защото може да е продиктувана от сериозен проблем. Ако сте си легнали рано, но се будите с главоболие и едвам отлепяте глава от възглавницата, ако изпитвате затруднения в извършването на ежедневните си дейности и ви липсва концентрация, ако се прозявате и нямате желание за разходка на чист въздух, то със сигурност страдате от нещо повече от пролетна умора.\n                    \n                    \n                \r\nПредставяме ви 6 възможни причини за тези неразположения:\n\r\n\n\r\nОбикновено през зимата на тялото му липсва движение и със затопляне на времето това трябва да се промени, ако иска човек да се чувства добре. \"Заседналият начин на живот влияе отрицателно не само на енергийно ниво. Той може да влоши здравето ви, ето защо препоръчваме физически упражнения и диета“, коментира пред Live Strong физиотерапевтът и специалистът по физикална терапия Скот Вайс. Той е категоричен, че човек трябва да поддържа някаква физическа активност по всяко време на годината. Дори и да не излиза от вкъщи с дни и да яде вредни храни, му трябва съвсем малко мотивация да се промени и да започне по-здравословен начин на живот.\n\r\nЗа да имате повече енергия през деня, може да започнете с няколко прости сутрешни упражнения вкъщи, лек крос в парка или просто да ходите повече пеша. Колкото повече се движите, толкова по-малко умора ще изпитвате.\r\nВижте още по темата в ", "date": "2019.04.01", "title": "Не е само от пролетта: Защо изпитвате умора?"}
{"url": "https://www.dnes.bg/index/2019/04/01/maistoryt-na-fokusite-bobi-shou-trygva-na-turne.406211", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайсторът на фокусите, със стотици представления и над 100 авторски фокуса, Боби Шоу и 7-годишният Кристо, тръгват на турне. Те ще бъдат част от представленията на Нова българска магия. Боби и Кристо ще посетят част от големите български градове, като освен тях в шоу-програмите ще участват и някои от най-известните магьосници в света.\n\r\nВ \"България сутрин\" Боби Шоу каза, че пристигането на толкова знаменити илюзионисти у нас означава, че в момента българската магия се намира в Топ 3 на света.\n\r\n\"Днес аз бях първият излъган. Кристо ме излъга. Искам да честитя празника на всички български илюзионисти и артисти-хумористи. Сутринта на тръгване той беше много превъзбуден, тъй като това е първото му телевизионно участие и ме излъга, че е видял щъркел. Затова трябваше и аз да започна да лъжа хората. За да станеш ученик в моето магично училище трябва да се мине през специален изпит. Аз внимателно преценявам дали детето наистина може и има желание. Готвя го за професионални сценични изяви\", разказа Боби Шоу.\n                \n                \r\nМалчуганът пък призна, че се занимава с магия от едва два месеца. Въпреки това той вече знае 20 фокуса.\n\r\n\"От два месеца се занимавам с магия и бате Боби ме учи. Магията е артистична, хубава и те кара да се чувстваш добре. Знам вече 20 фокуса. Изпитът в магичното училище на Боби беше труден\", каза Кристо пред .\r\n ", "date": "2019.04.01", "title": "Майсторът на фокусите Боби Шоу тръгва на турне"}
{"url": "https://www.dnes.bg/notifikacii/2019/04/01/zatvor-za-britanec-kupil-si-oryjie-v-bylgariia-bilo-zakonno.406259", "text": "Съдът в Кардиф, Уелс, прити зад решетките за 32 месеца млад британец, който се върнал от почивката си в България с боен арсенал. \n\r\n23- годишният Джордан Уилямс бил на почивка със семейството си у нас, но на връщане бил засечен на летището в Кардиф с няколко оръжия - зашеметяващ пистолет, маскиран като фенерче и огнестрелно оръжие, съобщи BBC. \n\r\nУилямс се е признал за виновен по всички обвинения. Пред съда е казал, че купил оръжията съвсем легално в България.\n\r\nНа летището разказал, че е купил оръжията, за да ги сложи в колекцията си, която включва мечове на самураи и мачетета.\n\r\n\"Уилямс каза, че не знаел, че тези предмети са незаконни в Обединеното кралство. Той обясни, че е видял знак в магазина в България, на който пишело, че може да ги върне във Великобритания, ако се съхраняват в куфар\", каза прокурор по делото.\n                \n                \r\n\"Електрошокът, който открихме в него, беше с надпис \"полиция\". Беше напълно изряден, работещ, можеше да изстреля заряд до 8000 волта\", разкриват още разследващите.", "date": "2019.04.01", "title": "Затвор за британец, купил си оръжие в България, било законно "}
{"url": "https://www.dnes.bg/notifikacii/2019/04/01/biznesyt-predlaga-matura-po-matematika-za-vseki-zrelostnik.406213", "text": "Председателят на Асоциацията на индустриалния капитал в България (АИКБ) Васил Велев поиска задължителна матура по математика за всички кандидат-зрелостници.\r\n \r\nИзказването си той направи пред журналисти преди началото на ОБщото събрание на международния координационен съвет на организациите на работодателите.\r\n \r\n\"За да има на изхода на висшето образование добри инженери, трябва на входа да има добре подготвени млади хора по природо-математическите дисциплини. Затова ние предлагаме задължителна матура по математика\", допълни Васил Велев.\r\n \r\nПо думите му това би било от полза и самите ученици, защото това са добре платени работни места и пазарът на труда е жаден за тях. Велев допълни, че идеята вече се обсъжда с Министерство на образованието.\r\n \r\nНалагането на мярката е нужно, заради ниската производителност на България, която продълвава да изостава сериозно спрямо останалите страни от Европейския съюз и продълвава да бъде на последно място по този показател.\r\n \r\nОсновен проблем на работодателите е и наемането на персонал - в България 68 % от работодателите изпитват трудности при намирането на подготвени служители.\r\n \r\nОказва се, че въпреки увеличения прием през последните години, страната все още изпитва сериозен недостиг на инженерни и технически кадри. За сметка на това изобилстват млади хора с тапии по право, икономика и ПР. \r\n\"В това отношение ние работим добре за преструктуриране на план-приема, според потребностите на икономиката на обществото и на пазара на труда\", завърши Васил Велев.\r\n \r\nВ момента матурите, които зашършващите 12 клас са две - една задължителна по Български език и литература и една по желание на ученика. ", "date": "2019.04.01", "title": "Бизнесът предлага: Матура по математика за всеки зрелостник"}
{"url": "https://www.dnes.bg/pr/2019/04/01/novite-mobilni-planove-na-a1-idvat-s-otstypka-ot-mesechnata-taksa-i-dopylnitelni-megabaiti-pri-onlain-plashtane.406277", "text": "Всички нови тарифни планове A1 ONE и А1 ОNE Unlimited ще предлагат отстъпка от 1 лев от месечната такса и бонус 500 МВ на максимална скорост при всяко плащане на месечната фактура онлайн. Онлайн плащането ще може да се осъществи през уеб портала и мобилното приложение Моят А1, с приложението A1 Wallet, през банкомат, по банков път или през ePay. \n\r\nПо традиция плановете А1 ONE Unlimited идват с неограничен брой минути за разговори, като включват интернет на максимална скорост с възможност за подаряване на част от мегабайтите. При плащане онлайн А1 ONE Unlimited 2XL, 3XL, 4XL и 5XL ще предлагат съответно 4500, 6500, 8500 и 15 500 MB на максимална скорост. \n\r\nОсвен това клиентите на плановете А1 ONE Unlimited ще могат да ползват 100 GB облачно пространство за съхранение на данни и екстра Дигитални услуги на промоционална цена, която включва мобилната телевизионна услуга A1 Xplore TV Standard с над 60 ТВ канала и достъп до платформата за онлайн видео съдържание VOYO. Цените на плановете А1 One Unlimited стартират от 29,99 лева на месец за 2XL при двугодишен договор.\r\n \n                \n                \r\nВсички планове А1 ONE също включват 100 GB облачно пространство за съхранение на данни и екстра Дигитални услуги на промоционална цена, като тя ще предоставя достъп до мобилната телевизионна услуга A1 Xplore TV Mini, включваща 30 ТВ канала. Най-достъпен е планът А1 ONE S, който срещу 12,99 лева на месец включва 200 минути за разговори и 100 MB мобилен интернет на максимална скорост. \n\r\nСлед плащане на месечната фактура онлайн, таксата за плана става 11,99 лева, а мобилният интернет е 600 МВ. Най-много възможности от плановете A1 ONE предлага планът XL, който срещу 25,99 лева на месец включва 2000 безплатни минути и 3000 MB мобилен интернет на максимална скорост, които също могат да се увеличат с допълнителни 500 MB след плащане на месечната фактура онлайн. ", "date": "2019.04.01", "title": "Новите мобилни планове на А1 идват с отстъпка от месечната такса и допълнителни мегабайти при онлайн плащане"}
{"url": "https://www.dnes.bg/redakcia/2019/04/01/nato-na-70-g-dyrji-moskva-na-mushkata-trymp-ia-kritikuva.406238", "text": "Седемдесет години след създаването на НАТО руската \"заплаха\" продължава да е причината за съществуването на организацията, която празнува годишнина тази седмица във Вашингтон. Пред Алианса вече има ново предизвикателство: непрестанните критики от страна на домакина на тържествата, президента на САЩ Доналд Тръмп.\n\r\nМинистрите на външните работи на 29-те страни членки на НАТО ще се срещнат в сряда и четвъртък в американската столица, за да отпразнуват 70-ата годишнина на Алианса, пише Франс прес.\n\r\nСъздадена, за да се противопостави на Съветския съюз в Европа, НАТО продължава да води борба с Москва в един международен контекст, създаващ впечатлението за нова Студена война.\n                \n                \r\nДържавният секретар на САЩ Майк Помпейо заяви в сряда, по време на изслушване в Конгреса, че се надява съюзниците \"да обявят нова поредица от съвместни мерки срещу действията на Русия в Крим\" - анексирания през 2014 г. от Москва украински полуостров.\n\r\nВниманието обаче ще бъде съсредоточено върху Доналд Тръмп, който от идването си в Белия дом в началото на 2017 г. непрестанно отправя нападки към НАТО, обвинявайки най-близките съюзници на Съединените щати, че по въпросите на отбраната разчитат прекалено много на Вашингтон и на неговите колосални разходи за отбрана.\n\r\nМилиардерът републиканец също така заяви поучително миналото лято на срещата на върха на НАТО в Брюксел, че всяка страна членка трябва да увеличи военните си разходи до два процента от своя брутен вътрешен продукт - цел, която все още е доста далечна за много от държавите, като се започне с Германия, която е първата икономическа сила на Европа.\n\n\n\r\n\n\r\nПрезидентът на САЩ освен това често поставя под съмнение обвързаността си с този стълб на отношенията с Европа, както когато попита дали наистина си заслужава да бъде защитавана малка страна членка като Черна гора, например.\r\nМайк Помпейо защити американската позиция, уверявайки, че целта на Съединените щати е \"НАТО да съществува и след 70 години“.\n\r\n\"Когато разговарям с колегите си, те започват разговора с думите: \"Америка трябва да направи X и Y заради руската заплаха\", каза в четвъртък Помпейо на форум във Вашингтон. Когато обаче ги попиташ какво са готови да направят те самите, \"отговарят: трудно е, избирателите ни не обичат да харчим пари за отбрана\", добави той с усмивка, посочвайки за пореден път Берлин като един от \"слабите ученици\".\n\r\nЧестванията на 70-годишнината, които ще бъдат на министерско равнище, се очертават скромни. Те ще бъдат в рязък контраст с 50-годишнината, отпразнувана с голяма тържественост под егидата на американския президент Бил Клинтън.\n\r\nТози път Доналд Тръмп ще приеме утре генералния секретар на НАТО Йенс Столтенберг преди самата среща. В сряда Столтенберг ще произнесе реч пред Конгреса на САЩ.\n\r\n\n\r\nДерек Шоле, член на администрацията на бившия американски президент от Демократическата партия Барак Обама, е на мнение, че министрите трябва да подчертаят предимствата на Алианса.\n\r\n\"Причината за безпокойство обаче е Тръмп\", чиято сянка тегне над бъдещето (на НАТО), казва Шоле, който сега е вицепрезидент на базирания в САЩ мозъчен тръст \"Германски фонд Маршал\". Независимо дали са го \"чули директно, при закрити врата или са го прочели в печата\", европейските лидери знаят, че президентът на първата световна сила \"смята, че Алиансът не е полезен за Съединените щати. По тази причина те се опасяват да не би страната основател на НАТО да се превърне в най-непредсказуемата, дори най-слабата\", добавя той.\n\r\nНа фона на засилващите се атаки на популистката десница срещу Алианса, една част от пацифистката левица също отдавна се противопоставя на съществуването на организацията и има намерение да организира демонстрации във Вашингтон по време на годишнината.\n\r\n\"През 21-и век НАТО трябваше да излезе в пенсия, а не да се превръща в средство за доминация\", смята Джоузеф Герсън от \"Америкън френдс сървис комити\" - християнска пацифистка организация. Без намерение да прави апология на Владимир Путин, той твърди, че съюзниците е трябвало да предвидят, че Русия ще отвърне на разширяването на границите на Алианса.\r\n\"Искаме също така хората да разберат, че НАТО се е превърнала в глобален съюз, който се е отдалечил от това да има за единствена задача отбраната на Европа\", добавя Герсън.\n\r\nДоналд Тръмп предложи в организацията да бъде приета Бразилия, чийто нов президент, крайнодесният Жаир Болсонаро, бе приет с почести в Овалния кабинет. НАТО освен това от 17 години е разположила свои войници в Афганистан.\n\r\nВъпреки че Русия продължава да е основната заплаха за Алианса, Дерек Шоле очаква страните членки да дискутират все повече предизвикателствата, които създава Китай.\n\r\n\"Въпреки проблемите си НАТО е уникална организация, подобна на която допреди това не е имало и от чието съществуване САЩ трябва да са много радостни\", казва той, подчертавайки, че Москва и Пекин не могат да се похвалят, че имат толкова много партньори, готови да се защитават взаимно, водени от принципа \"един за всички, всички за един\". \r\n \r\n/БТА/\r\n ", "date": "2019.04.01", "title": " НАТО на 70 г: Държи Москва на мушката, Тръмп я критикува"}
{"url": "https://www.dnes.bg/notifikacii/2019/04/01/zemetresenie-s-magnitud-5-2-razliulia-zapaden-iran.406261", "text": "Земетресение с магнитуд от 5,2 разтърси днес Западен Иран, по протежение на границата с Ирак, съобщи Иранският сеизмологичен център, цитиран от Асошиейтед прес.\r\nЕпицентърът на труса е бил край град Сумар, провинция Керманшах, на около 690 километра югозападно от столицата Техеран.\r\nНяма пострадали хора, съобщиха ирански медии.\r\nРайонът е слабо населен, отбелязва АП.\r\nСпоред Геоложкия институт на САЩ земетресението е станало на 31 километра югоизточно от иракския град Мандали, на дълбочина от 10 километра.\r\nДва вторични труса - съответно с магнитуд 4,9 и 4,4 - са били усетени през следващия по-малко от един час.\r\nПрез ноември земетресение с магнитуд от 6,3 удари съседен район и рани над 500 души.\r\nИран е разположен върху голям сеизмичен разлом на тектонични плочи и преживява средно по едно земетресение дневно, отбелязва АП, цитирана от БТА.\r\n ", "date": "2019.04.01", "title": "Земетресение с магнитуд 5,2 разлюля Западен Иран"}
{"url": "https://www.dnes.bg/akoshtete-vqrvaite/2019/04/01/myjete-sa-kategorichni-iskat-svatbi-na-stadiona.406201", "text": "Сватбите отдавна не са просто \"скована\" размяна на взаимно съгласие. Някои съвременни жени вече не залагат на традиционния бял цвят, докато една трета от двойките пропускат църковната церемония. Кое обаче е предпочитаното място за сватба? Отговор на този въпрос дава британско проучване, цитирано от в. \"Дейли стар\".\n\n\n\r\nДопитването е осъществено сред 2208 британци на възраст над 18 години в дълготрайна връзка, но все още несемейни. Резултатите показват, че ако бъдат оставени да избират, близо една четвърт от мъжете (23 процента), ще предпочетат за място на сватбата спортен стадион. Те обаче няма да срещнат взаимност - едва три процента от анкетираните жени споделят подобно желание, пише БТА. \n                    \n                    \n                \r\nЗапитани как биха се облекли за сватбения си ден, 57 процента от представителите на силния пол отговарят, че ще се \"изтупат\" от глава до пети.\n\r\nТридесет и два процента от участниците обаче изразяват предпочитанието си към по-свободно облекло.\n\r\nБлизо две трети от жените (62 процента) са готови да се издокарат изцяло в бяло за големия ден. Останалите споделят, че предпочитат различен цвят. Сред дамите не липсват и такива, които са склонни да носят костюм.\n\r\nПо отношение на подготовката за сватбата основният товар пада върху крехките плещи на 85 процента от дамите. Мъжете от друга страна са по-склонни да планират развлекателната част - ергенските партита и приема след брачната церемония.", "date": "2019.04.01", "title": "Мъжете са категорични: Искат сватби на стадиона"}
{"url": "https://www.dnes.bg/eu/2019/04/01/shte-go-byde-li-brexit-na-12-april-mei-pod-natisk-za-po-mek-razvod.406228", "text": "Излизането на Великобритания от Европейския съюз е в безпорядък, след като провалът на стратегията за Brexit на премиерката Тереза Мей засили натиска върху нея от съпернически фракции за напускане без сделка, нови избори или договаряне на много по-мек развод с ЕС.\n\r\nСлед една от най-бурните седмици в британската политика от референдума през 2016 г. все още няма яснота за това как, кога и дали изобщо Великобритания някога ще напусне блока, към който се присъедини преди 46 години, пише Ройтерс.\n\r\nТретото поражение на сделката на Мей за напускане на ЕС след обещанието на премиерката да се оттегли при одобрение остави един от най-слабите лидери от едно поколение да се бори с опасната криза около Brexit - най-важната стъпка на Великобритания от Втората световна война.\n\n\n\n\r\n                    \n                    \n                Камарата на общините ще гласува днес за различни варианти на развода, а Мей може да направи последен опит за прокарване на сделката си в парламента утре.\n\r\n\"Не разполагаме с идеални варианти за действие и има доста добри аргументи срещу всеки един от тях в момента, но все ще трябва да направим нещо\", каза министърът на правосъдието Дейвид Гок, който гласува на референдума през 2016 г. за оставане в ЕС.\n\r\n\"Премиерката преценява възможните варианти и обмисля това, което може да се случи, но не мисля, че е взела окончателно решение\", каза Гок пред телевизия Би Би Си.\n\r\nМнозина в партията на Мей обаче губят търпение. Вестник \"Сън\" съобщи, че 170 от нейните 314 консервативни депутати са й изпратили писмо с искане Brexitт да стане факт през следващите няколко месеца - със или без сделка.\n\r\nВеликобритания трябваше да напусне ЕС на 29 март, но политическата безизходица в Лондон принуди Мей да моли блока за отсрочка. Сега Brexit трябва да настъпи в 22 ч. по Гринуич на 12 април, освен ако Мей не намери алтернативен вариант.\n\r\n\"Пълна бъркотия\"\n\r\nЗаплетената криза около Brexit раздели Великобритания: и привърженици на напускането на съюза, и противници излязоха на демонстрации в Лондон миналата седмица. Мнозина и в двата лагера се чувстват предадени от политическия елит, който не успя да покаже лидерски качества.\n\r\nПарламентът трябва да гласува около 19 ч. по Гринуич днес по целия спектър от алтернативни варианти за Brexit, избрани от председателя му Джон Бъркоу измежду девет предложения, внесени от депутати, включително за Brexit без сделка, избягване на вариант без споразумение, митнически съюз или втори референдум.\n\r\n\"Категорично ще трябва да преценим много внимателно волята на парламента\", каза Гок.\n\r\nБез засега да има мнозинство в Камарата на общините за който и да било от вариантите за Brexit, възникнаха спекулации за насрочване на нови избори, макар че подобен вот ще е непредсказуем и не е ясно кой ще поведе Консервативната партия на него.\n\r\nВестник \"Сънди таймс\" писа, че прессекретарят на Мей, Роби Гиб, и политическият й помощник Стивън Паркинсън настояват за избори пряко желанието на нейния основен поддръжник в парламента, Джулиан Смит.\n\r\nЗаместник-председателят на Консервативната партия Джеймс Клевърли каза, че премиерката не планира насрочване на избори. Заместник-председателят на опозиционната Лейбъристка партия Том Уотсън обаче заяви, че партията му е на предизборна вълна.\n\r\nВъншнополитическата говорителка на лейбъристите Емили Торнбъри каза, че партията може да опита да внесе вот на недоверие срещу правителството на Мей.\n\r\n\"Не знаем дали тя ще остане премиер, дали ще изберем някого другиго и кой ще е той - пълна бъркотия\", обобщи Торнбъри.\n\r\nОпонентите на Brexit се опасяват, че той ще направи Великобритания по-бедна и ще раздели Запада в момент, когато той се изправя едновременно пред необичайното президентство на Доналд Тръмп в САЩ и нарастващата настъпателност на Русия, и Китай.\n\r\nПоддръжниците на Brexit признават, че разводът може да доведе до нестабилност в краткосрочен план, но твърдят, че в по-дългосрочен аспект той ще позволи на Великобритания да процъфтява, ако се откъсне от смятания от тях за обречен опит за европейско единство.\r\n \r\n/БТА/ \r\n ", "date": "2019.04.01", "title": "Ще го бъде ли Brexit на 12 април?  Мей под натиск за по-мек развод"}
{"url": "https://www.dnes.bg/obshtestvo/2019/04/01/tol-taksata-vdiga-cenite-nai-malko-poskypva-mesoto-nai-mnogo-vodata.406280", "text": "Хранителните стоки ще поскъпнат средно с 2% след въвеждането на толтаксите от 16 август. Най-малко е увеличението при цените на месото - с 0,22%, а най-голямо при безалкохолните и минералната вода - 3,89%, показват изчисленията на МРРБ.\r\nТова стана ясно по време на пресконференция на регионалния министър Петя Аврамова след среща с превозвачите, предаде .\n\r\nБилетите за автобус пък ще се увеличат в зависимост от разстоянието от 1,6 до 8,7%. Единственото намаление е от София до Перник - с 1,6 на сто. От София до Бургас, например, където движението по платен път е 90%, поскъпването е 4,4%. Зам.-министърът Николай Нанков заяви, че между цените на автобусните превозвачи има и до 7 лв. разлика, а поскъпването заради толтаксата от Бургас за София за автобус с 25 пътници ще е 1 лв.\n                    \n                    \n                \r\nОт 20 000 км републиканска мрежа, платени ще бъдат 10 800 км, те са магистрали, първи клас пътища и някои добри второкласни и третокласни шосета. Първоначалният вариант е бил да се плаща за 16 800 км.  \n\r\nТаксуваните за изминато разстояние камиони и автобуси са разделени на камиони от 3,5 до 12 т, те са най-вече за вътрешни превози на стоки, втората категория са камиони над 12 т с 2-3 оси и третата са големите тирове над 12 т и с 3 оси. Втори път те са разделени по екологичен признак: в първата група са тези, които са Евро 1 и 2, втората са Евро 3 и 4, Третата са Евро 5 и четвъртата са Евро 6. \n\r\nТаксуването е и в зависимост от това дали те се движат по магистрала и първокласен път или по второкласни и третокласни шосета.\n\r\nНай-евтино за платени пътища броят пари автобусите, таксите са едни и същи и за магистрала и за трети клас шосе. Ако са най-чистите - Евро 6, таксата им е 0,049 лв. за километър, ако са стари и цапащи - Евро 1 и Евро 2, то таксата е двойна - 0,098 лв. \n\r\nМалките камиони, които возят стоки в страната, са таксувани също най-евтино, платеното им преминаване е най-ниското в ЕС, каза министър Аврамова.  И при тях е изравнено плащането за магистрала и за втори и трети клас път. Ако са стари (Евро 1 и Евро 2) ще платят 0,156 лв. на километър и 0,078 лв., или два пъти по-малко, ако са Евро 6, тоест най-чистите.\n\r\nТировете над 12 т, но с 2-3 оси, ще броят по 0,456 лв., ако са Евро 1 или 2 и пътуват по магистрала или първокласен път, 0,233 лв. е толтаксата им, ако са Евро 6. Малко по-ниски са цените, ако ползват втори и трети клас шосета. \n\r\nГолемите камиони над 12 т и над 3 оси са с най-скъпо преминаване. То започва от 0,424 лв. на км за Евро 6 за втори и трети клас път и стига до 0,943 за Евро 1 и 2 по магистрала.  \n\r\nСрещата на екипа на министерството с превозвачите, на която е бил представен проектът за тарифа, е минала по-скоро емоционално, каза Аврамова. Превозвачи са заявили, че 34 пъти е най-голямото поскъпване за Евро 1 и 2 на магистрала. \n\r\nМинистърът заяви, че ще се прави ново обсъждане с превозвачите, на което може да се правят корекции между отделните групи превозни средства. Сметките показват, че за година от толтакси се очакват да постъпят 1,160 млрд. лв., по сметки на Световната банка за поддържане на толсистемата, включително и за операторите, отиват 15% от събраните суми. \n\r\nОт 500 000 камиона, транзитно преминаващите са 47% от трафика, като половината са турски, заяви и.д. шефът на Националното тол управление Олег Асенов.\r\n\"Представете си между две села или малки населени  места да се плаща по 70 стотинки на километър. Ние сме свидетели на  поредното безумно предложение, което се прави към автомобилния бизнес\", коментира пред БНР Йордан Арабаджиев от Съюза на   международните превозвачи.\r\nСпоред Арабаджиев приемането на тези такси ще окаже влияние върху  инфлационните процеси и ще доведе до поскъпването на стоките за крайния  потребител.", "date": "2019.04.01", "title": "Тол таксата вдига цените: Най-малко поскъпва месото, най-много - водата"}
{"url": "https://www.dnes.bg/index/2019/04/01/ukraina-edin-kloun-vzet-na-seriozno-sreshtu-kralia-na-shokolada.406231", "text": "Вторият тур на президентските избори в Украйна ще изправи един срещу друг комика Володимир Зеленски - новак в политиката, и Петро Порошенко - бизнесмен, избран начело на страната вследствие на протестното движение на Майдана през 2014 г.\n\r\nВолодимир Зеленски вече е бил президент - в телевизионния сериал \"Слуга на народа\", където играе ролята на учител по история, изненадващо оглавил държавата, пише Франс прес.\n\r\n41-годишният актьор, хуморист и проспериращ продуцент успя да се наложи в анкетите, а след това - и на първия тур. Украинците гласуваха, недоволни от елитите в Украйна - според тях корумпирани и неефективни.\n\n\n\n\r\n                \n                Привържениците му виждат в него глътка свеж въздух в украинската политика, а критиците заклеймяват мъглявата му програма и липсата на опит, опасна в една воюваща страна.\n\r\nС оглед тези упреци той си подбра екип от реформатори и увери, че поддържа прозападния курс на страната, като го сверява, водейки междувременно преговори с Русия, включващи и САЩ.\n\r\nОбвиниха го също, че е марионетка на олигарха Игор Коломойски - враг на президента Петро Порошенко. Актьорът отрича.\n\r\nЗеленски избягваше предизборните митинги и контактуваше с електората само в стендъп спектаклите на своята трупа. Предпочита да общува по-скоро с видеоклипове, пускани в социалните мрежи, отколкото чрез телевизията и печата.\n\r\nБаща на две деца, дипломиран юрист, той е роден в промишления град Кривой Рог (б. ред.: Кривий рих на украински), Централна Украйна.\n\r\nИзбира обаче сценична кариера. Арт директор на студио \"Квартал 95\", той е сочен в медиите за съосновател на група фирми от увеселителния бранш, известна и в Украйна, и в Русия с телевизионните си шоута и сериали.\n\r\nТой стартира своята зрелищна кампания с предизборно изявление, излъчено от частна телевизия в новогодишната нощ вместо празничните пожелания на президента Порошенко.\n\r\n\"Нарекоха ме клоун, щом заявих, че ще се боря за президентския пост. Аз съм клоун и много се гордея с това\", посочи той в началото на кампанията.\n\r\n\n\r\nБогат бизнесмен, натрупал състояние в сладкарската промишленост, Петро Порошенко бе избран за президент през 2014, след като предшественикът му избяга в Русия. Тогава той обеща да изкорени вездесъщата корупция и бързо да сложи край на въоръжения конфликт, избухнал току-що в източните региони.\n\r\nПорошенко може да се похвали, че е заздравил връзките на Украйна със Запада, но критиците го упрекват заради неизпълнените обещания и той самият призна в неделя, че смята второто си място като \"суров урок\".\n\r\nНасърчен от Запада, Порошенко предприе обширни реформи, по-специално в енергийния и банковия сектор. Далеч не всички от тях обаче бяха доведени докрай, особено модернизирането на съдебната система и борбата с корупцията - зло, разяждащо страната.\n\r\nСъздадени бяха нови антикорупционни структури, но до момента няма осъден висш служител, което ядосва и Запада, и украинците.\n\r\nИ най-важното, страната още воюва - в конфликта са загинали близо 13 000 души, а мирните споразумения от Минск, подписани през 2015 г., остават неизпълнени.\n\r\nЕдин от най-богатите хора в Украйна преди избирането си на поста, Порошенко от 2015 г. вече не е милиардер в долари, сочат данни на американското сп. \"Форбс\".\n\r\n53-годишен баща на четири деца, той се впуска в политиката през 1998 г., когато става депутат. Родом от рускоезичен регион, политикът се нарежда през 2010 г. сред основателите на проруската партия на Янукович.\n\r\nПрез следващите години обаче сменя лагера и застава на прозападни позиции. Известно време е съюзник на Юлия Тимошенко през 2004-2005 г. - годините на Оранжевата революция.\n\r\nДълго време лоялен на местна православна църква към Московската патриаршия, Порошенко положи усилия в Украйна да бъде създадена православна църква, независима от опеката на Москва - нещо, което повиши неговата популярност в навечерието на президентските избори. \r\n \r\n/БТА/\r\n ", "date": "2019.04.01", "title": "Украйна: Един \"клоун\", взет на сериозно, срещу \"Краля на шоколада\""}
{"url": "https://www.dnes.bg/notifikacii/2019/04/01/studentka-v-sasht-be-ubita-sled-kato-se-kachi-v-greshen-uber.406268", "text": "След вечер, прекарана с приятели в бар The Bird Dog в Колумбия, Южна Калифорния, Саманта Джоузепсън си поръчва Uber, който да я откара у дома.\r\nНа следващия ден нито съквартирантките й, нито родителите й могат да се свържат с нея.\r\n21-годишната студентка е обявена за издирване в петък. 14 часа по-късно тялото й е открито на 130 км от бара с множество прободни рани. Но какво се е случило?\r\nСаманта излиза от бара около 2 часа през нощта. Охранителни камери са я запечатали как си вика Uber и се качва в черен Шевролет Импала, който паркира пред заведението. Това, което студентката не знае е, че това не е шофьорът, който тя чака. Нейният Uber пристига минути по-късно и отменя повикването, мислейки си, че Саманта се е отказала от превоза.\r\n                \n                Тази проста грешка коства на момичето живота й. Тялото на студентката е намерено от ловци на пуйки, захвърлено край пътя.\r\nНяколко часа по-късно полицията забелязва черна импала, която се движи в района на убийството. Кара я 24-годишният Натаниел Роуланд. Когато полицията се опитва да го спре, той излиза от возилото и се опитва да избяга. Въпреки това е арестуван, а в колата, освен телефона на Саманта,  са открити мокри кърпички и белина. Седалките били покрити целите в кръв.\r\nВъпреки множеството разпити, мотивите на убиеца още не са ясни.", "date": "2019.04.01", "title": "Студентка в САЩ бе убита след като се качи в грешен Uber"}
{"url": "https://www.dnes.bg/notifikacii/2019/04/01/pochina-pyrviiat-nash-olimpiiski-shampion-po-klasicheska-borba.406293", "text": "На 87-годишна възраст почина Димитър Добрев, първият български олимпийски шампион по класическа борба. \r\nДобрев е сребърен медалист от Мелбърн '56 в категория до 79 килограма и златен медалист от Рим '60, когато печели и приза за спортист на годината на България.\r\nДобрев е първият и единствен национален треньор в двата стила. Откривател е на легендарните Боян Радев и Петър Киров. Треньор е, когато Боян Радев печели една от олимпийските си титли.\r\nПоклонението ще бъде в четвъртък, а часът и мястото ще бъдат обявени допълнително.\r\n\r\n ", "date": "2019.04.01", "title": "Почина първият наш олимпийски шампион по класическа борба"}
{"url": "https://www.dnes.bg/notifikacii/2019/04/01/sled-boi-v-zagrajden-mladej-zagubi-zrenieto-si.406246", "text": "23-годишен мъж е загубил зрението си след сбиване в плевенското село Загражден, съобщиха от МВР.\r\nСлужители на РУ-Гулянци работят по установяването на обстоятелствата около възникналия скандал между две младежки компании, последван от сбиване. \r\nСигналът за инцидента е подаден в ранните часове на вчерашния ден. \r\nОт побоя е пострадал 23-годишен местен жител, който е загубил зрението си. \r\nМестопроизшествието е посетено от разследващ полицай и екип на РУ Гулянци. Уведомен е прокурор. По случая е образувано досъдебно производство.", "date": "2019.04.01", "title": "След бой в Загражден: Младеж загуби зрението си"}
{"url": "https://www.dnes.bg/zvezdi/2019/04/01/svetlana-gushterova-siiae-gotova-za-oshte-deca.406251", "text": "\"Прекалено много съм суеверна\". Така Светлана Гущерова обясни защо все още не иска да показва първородната си дъщеричка. Тя отговаря на въпроси на свои фенове в Instagram и разкри малко подробности около раждането.\n\r\nМладата майка, която даде живот на своето момиченце в 8-ия месец, обясни, че обстоятелствата наложили да роди секцио.\n\r\nНа въпрос на нейна последователка дали кърми, Гущерова отговори с \"да\". По думите ѝ, майчиното мляко е най-полезната храна за едно бебе.\n\r\nСветлана все още не е оповестила как е кръстила бебето си. Тя разкри, че се възстановява нормално и се радва на детето, което като всеки представител на зодия Риби има изключителен чар.\n                    \n                    \n                \r\n\"Чудесата се случват мигновено... Бъди готов и ги очаквай\", написа плеймейтката в Instagram и качи няколко снимки от най-новата си фотосесия. Тя не скри, че би желала да има още деца.\r\nВижте още за звездите в", "date": "2019.04.01", "title": "Светлана Гущерова сияе, готова за още деца"}
{"url": "https://www.dnes.bg/sofia/2019/04/01/v-lozenec-iskat-stroeja-na-zlaten-vek-da-spre.406241", "text": "\n\r\n \r\nНа своя пресконференция в понеделник  те също така поискаха да се спре строителство, да се разруши незаконно  построеното и да се преработи планът, така че да отговаря на  изискванията на Общия устройствен план на София.\r\nСпоред представителите на комитета  незаконно е всичко, което е построено след изтичането на строителното  разрешително през ноември 2017 г. Освен това от Инициативния комитет са  поискали среща с министъра на регионалното развитие Петя Аврамова, за да  отправят официално към нея исканията си и да поискат тълкувателно  становище дали решение на Върховния административен съд по други казуси,  като този в Бургас, могат да се прилагат и в конкретния случай, както и  дали поправката „Артекс“ в Закона за устройство на територията има  обратно действие.\r\nНикола Вапцаров от ИК разказа за  среща с омбудсмана Мая Манолова и нейния правен екип, който е разгледал  всичките становища и жалби на комитета до момента и е потвърдил, че  насоката е правилна. От екипа на Манолова са обещали да сътрудничат за  среща с Аврамова, за да се намери решение по казуса.\r\n„Нещата ще опрат до Петя Аврамова и  премиера Бойко Борисов, защото виждаме, че останалите институции нямат  желание да си мръднат пръста, така че да бъде изпълнен законът“, каза  Вапцаров.\r\nВ сряда от 18,30 часа ще има протест  пред сградата „Златен Век“, на който ще присъства и самата Манолова. От  ИК уточниха, че протестът ще бъде срещу незаконното строителство по  принцип, а не само срещу конкретната сграда, както и срещу  институционалното бездействие и срещу „корупцията, която е прояла цялата  държава“.\r\nКои четири лъжи бяха опровергани вижте в \r\n \r\n                    \n                    \n                 ", "date": "2019.04.01", "title": "В \"Лозенец\" искат строежа на \"Златен век\" да спре "}
{"url": "https://www.dnes.bg/sofia/2019/04/01/shofiorite-v-stolichniia-gradski-transport-s-poveche-pari-ot-dnes.406183", "text": "Шофьорите на столичния градски транспорт от днес, 1 април са с по-високи заплати. До повишаването се стигна след като на 14 март Столичният общински съвет прие предложението на кмета на София Йорданка Фандъкова заплатите на шофьорите от градския транспорт да се увеличат с 10%.\n\r\nС приетите промени заплатите в \"Столичен автотранспорт\" и \"Столичен електротранспорт\" първо се изравняват, а след това се увеличават. Така основната заплата в бранша става 1150 лв., а средната брутна – 1800 лв. Има предвиден и бонус от 100 лв. за добре свършена работа, предаде \"Дарик\".\r\nС 10% по-високи заплати в столичния градски транспорт. За увеличението на заплатите Столична община ще отдели 5,3 млн. лв.", "date": "2019.04.01", "title": "Шофьорите в столичния градски транспорт с повече пари от днес"}
{"url": "https://www.dnes.bg/notifikacii/2019/04/01/partiiata-na-erdogan-ne-se-otkazva-shte-se-bori-za-ankara.406195", "text": "Партията на справедливостта и развитието /ПСР/ възнамерява да внесе възражения за някои изборни резултати в избирателен район Анкара, съобщава Анадолската агенция, като се позовава на източници от партията.\n\n\n\r\nЮристи от партията са започнали да работят по въпроса.\r\nГлавният секретар на партията Фатих Шахин е посочил в Тwitter, че в много от общо 12 158 избирателни урни в Анкара партията е установила невалидни гласове и нередности и тя ще използва докрай законовите си права. Ние няма да допуснем подмяна на волята на нашите съграждани в Анкара, каза той.\r\nКметският пост в Анкара печели кандидатът на опозиционния блок Мансур Яваш според неокончателните резултати при преброени над 90 на сто от бюлетините, пише БТА.\r\nЯваш печели в оспорвана надпревара срещу кандидата на управляващата Партия на справедливостта и развитието /ПСР/ Мехмет Йозхасеки с около 3 процента преднина, според неокончателните резултати.\r\n ", "date": "2019.04.01", "title": "Партията на Ердоган не се отказва, ще се бори за Анкара"}
{"url": "https://www.dnes.bg/notifikacii/2019/04/01/djigit-fuchi-sys-191-km-chas-ot-sofiia-za-varna.406210", "text": "С превишена скорост над 100 км/час е шофирал джигит по родните пътища преди три дни.\r\nТой е засечен в Търговищко. \r\nСкоростта, която е отчетена от КАТ е 191 км/час. \r\nНарушението е констатирано на 27 март, а лекият автомобил \"Мерцедес\" се движел по главния път София-Варна в района на местността \"Фисека\".\r\nДопустимата скорост извън населено място е 90 км/час, припомнят от полицията.\r\nЗа периода по пътищата в областта са издадени 450 електронни фиша за нарушения на водачи. \r\nС преносим уред /лазерна тринога/ са констатирани 345 нарушения на скоростните режими от водачи на моторни превозни средства, а след допълнителна проверка е установено, че два от тези автомобили се управляват без \"Гражданска отговорност\". \r\nС други технически средства за контрол на скоростта са установени още 59 нарушения на скоростните режими, допълват от ОД на МВР в Търговище. \r\n ", "date": "2019.04.01", "title": "Джигит фучи със 191 км/час от София за Варна "}
{"url": "https://www.dnes.bg/pop/2019/04/01/mariia-ilieva-s-turne-v-golemite-ni-gradove.406207", "text": "Мария Илиева тръгва на национално турне, което ще мине под надслов \"Всичко най-добро от Мария Илиева\". В него изпълнителката ще представи новия си албум, включващ най-големите й хитове.\r\nНачалото ще бъде поставено на 9 юли в Античния театър на Пловдив, а на 14-ти и 16-ти юли тя ще гостува в летните театри на Бургас и Варна. Кулминацията ще бъде на 22 октомври в Зала 1 на НДК. \r\nНа сцената до Мария ще са нейните музиканти Георги Янев, Мартин Ташев, Милен Кукошаров, Васил Вутев, Младен Димитров и Евден Димитров.\r\n\"Отдавна не съм правила толкова мащабни проекти. Това ми даде време да обмисля спокойно цялостния спектакъл, както и всеки един детайл в него\", споделя Мария.\r\nПевицата обеща, че освен музикални е подготвила и други изненади за всички, които ще я гледат и слушат на живо.", "date": "2019.04.01", "title": "Мария Илиева с турне в големите ни градове"}
{"url": "https://www.dnes.bg/crime/2019/04/01/kutii-s-biskviti-a-vytre-130-000-evro.406215", "text": "Недекларирани 130 000 евро откриха митническите служители на митнически пункт Капитан Андреево, съобщиха от Агенция \"Митници\". \r\nКонтрабандната валута с левова равностойност над 250 000 лева е била укрита на дъното на две кутии с бисквити и в подлакътник на лек автомобил.\r\nКолата с българска регистрация е пристигнала на пункта на влизане от Турция у нас. Шофьорът и пътникът не са декларирали ценности или акцизни стоки. Автомобилът е бил отклонен за митническа проверка, при която служителите откриват 100 000 евро в различни купюри от 50, 100 и 500 евро на дъното на две кутии с бисквити. \r\nДругите 30 000 евро са били открити в подлакътник на автомобила. Установено е, че цялата сума е собственост на пътника в автомобила - турски гражданин, пребиваващ дългосрочно в България.\r\nВалутата е иззета, а по случая е образувано наказателно производство, уточняват от митницата.", "date": "2019.04.01", "title": "Кутии с бисквити, а вътре – 130 000 евро"}
{"url": "https://www.dnes.bg/notifikacii/2019/04/01/bylgariia-s-10-shtangisti-na-evropeiskoto-v-gruziia.406199", "text": "10 щангисти ще представят България на започващото в събота в Батуми (Грузия) Европейско първенство по вдигане на тежести, съобщиха от родната федерация.\n\r\nСъставът, в който влизат 6 мъже и 4 жени, бе избистрен от старши треньора Иван Иванов след последното контролно състезание на подготвителния лагер край Варна.\n\r\nПървенството ще бъде част от олимпийските квалификации, тъй като спечелените точки ще се зачитат в борбата за визи за Игрите в Токио 2020.\n\r\nОт състава при мъжете поради контузии отпадат европейските сребърни медалисти от миналата година Стилян Гроздев и Георги Шиков. Младият русенец страда от травма, която наруши подготовката му, а Шиков скъса менискус на десния крак преди седмица. Опитният Иван Марков пък получи тежка контузия в края на миналата година и завръщането му в спорта е под сериозен въпрос.\n                \n                \r\nТака с най-сериозни заявки за Европейското са щангист № 1 на България за миналата година Ангел Русев и олимпийският младежки вицешампион от Нанджин 2014 Божидар Андреев. В състава при мъжете за първи път е и олимпийският младежки вицешампион от Буенос Айрес 2018 Христо Христов.\n\r\n\"Изпращаме само състезатели с възможности да се наредят сред призьорите. Повечето от тях са много млади, дано имат ден и да дадат своя максимум. Наред с това сме се съобразили и с шансовете на всеки да спомогне за събиране на точки за олимпийските квалификации\", поясни треньорът Иван Иванов. \n\r\n\n\r\nЖЕНИ\r\n45 кг Ивана Петрова (от Търговище, личен треньор Илиян Паскалев)\r\n49 кг Даниела Пандова (Сливен, Севдалин Минчев)\r\n55 кг Мая Иванова (Хасково, Живко Архондев)\r\n64 кг Галя Шатова (Карлово, Иван Лухов)\n\r\nМЪЖЕ\r\n55 кг Ангел Русев (Русе, Кристина и Радослав Атанасови)\r\n61 кг Стоян Енев (Варна, Живко Николов)\r\n67 кг един от двамата: Петър Ангелов или Валентин Генчев\r\n73 кг Божидар Андреев (Сливен, Пламен Братойчев)\r\n109 кг Христо Христов (Варна, Живко Николов)\r\n109 кг Васил Господинов (Асеновград, Лъчезар Кишкилов)\n\r\nКакто е известно, от миналата година категориите при мъжете вече са 10, вместо досегашните 8. Само по 7 категории обаче при мъжете и жените ще са олимпийски.", "date": "2019.04.01", "title": "България с 10 щангисти на Европейското в Грузия"}
{"url": "https://www.dnes.bg/stranata/2019/04/01/ot-dnes-iambol-ostava-bez-rodilno-otdelenie-niama-neonatolog.406214", "text": "Родилното отделение в Ямбол спира работа от днес. В многопрофилната болница \"Свети Пантелеймон\" временно няма да приемат родилки, заради липсата на лекари в отделението. \n\r\nКъм момента в родилното отделение няма неонатолог, има само двама акушер-гинеколози, съобщи пред БТА директорът на болницата Панайот Диманов.\nТой увери, че от няколко месеца търси специалисти, които да бъдат наети в болницата. \n\r\nД-р Диманов обясни, че болницата предлага добри условия за работа - модерна апаратура и високо заплащане. Въпреки това няма свободни лекари, които да искат да започнат работа в ямболската болница. \n\r\nРодилното отделение там е единственото в областта с над 120 000 жители. Годишно досега там са се раждали около 400 деца. \n                    \n                    \n                \r\nТърсенето на специалисти ще продължи, обясни директорът на болницата. Отделението разполага с достатъчно акушерки, допълни д-р Диманов. Те са в предпенсионна възраст, но засега не се предвижда съкращение на персонала.з", "date": "2019.04.01", "title": "От днес Ямбол остава без родилно отделение, няма неонатолог"}
{"url": "https://www.dnes.bg/notifikacii/2019/04/01/tragichen-sluchai-vyv-varna-mlad-shofior-i-ubi-peshehodka.406222", "text": "Трагичен инцидент със смъртен случай във варненски супермаркет. 22-годишен шофьор блъсна пресичаща пешеходка, която минавала до товарната рампа на магазина, съобщава Агенция \"Фокус\".\n \r\nЖената е загинала на място, след като е била ударена на заден ход от товарния бус. \r\nИзвършват се действия по изясняване на детайли около инцидента, както и за откриване на самоличността на жената.", "date": "2019.04.01", "title": "Трагичен случай във Варна, млад шофьор и уби пешеходка"}
{"url": "https://www.dnes.bg/sofia/2019/04/01/vyzrasten-myj-pochina-v-metroto-v-sofiia.406227", "text": "Възрастен мъж е починал на метростанция \"Сердика 2\", съобщи директорът на \"Метрополитен\" ЕАД инж. Стоян Братоев, пише Агенция \"Фокус\". \n\r\nВременно е било затворено стълбището на метростанция \"Сердика 2\", докато пристигне екип от Съдебна медицина. \r\nВ момента стълбището е отворено.", "date": "2019.04.01", "title": "Възрастен мъж почина в метрото в София "}
{"url": "https://www.dnes.bg/notifikacii/2019/04/01/alpite-vdigat-temperatura-zatoplianeto-promenia-oblika-na-planinata.406220", "text": "\r\nЕлвира Салис е последната останала жителка на едно малко село в швейцарските алпи. Заради свлачище обаче бащиният й дом бива разрушен. \n\r\n\"Къса ми се сърцето, като гледам как къщата изчева, но поне сме подготвени\", обяснява жената пред . \n\r\nПрез лятото на 2017 г. 3 млн. кубуически метра скална маса се свличат от близкия връх. \n                \n                \r\n\"Изведнъж чух страхотен тътен, Погледнах нагоре към планината и видях как много бавно се свличат огромни скални отломъци, както се свлича лава, но беше земна маса, примесена с лед и вода\", спомня си Елвира. \n\r\nКлиматичните промени променят и Алпите, и ежедневието на хората, за които планината е дом. \n\r\n82-годишната Елвира е принудена да се приюти при сина си в съседното село в тяхната къща на 345 години, купена от дядото на Елвира.\n\r\nОпасността за 200-е жители на селото Бондо обаче не е отминала. Още милиони кубически метри скална маса всеки момент може да се откъснат от планината и да оставят селото погребано.\n\r\nПланината е вдигнала температура, предупреждават експертите. И преди е имало свлачища, но не и толкова трагични. \n\r\nСпоред учените от изследователската обсерватория на въх Цугшпице именно повишаването на температурите в Алпите предизвикват трагедиите. \n\r\n \r\n", "date": "2019.04.01", "title": "Алпите вдигат температура: Затоплянето променя облика на планината"}
{"url": "https://www.dnes.bg/stranata/2019/04/01/egipetski-leshoiad-ot-vienska-zoo-gradina-shte-zajivee-u-nas.406225", "text": "Египетски лешояд от виенския зоопарк се заселва в Източните Родопи. Това съобщиха от Ойроком-ПР София, която е част от мрежата за международни връзки на Община Виена.\n\n\n\n\r\nДеветмесечният египетски лешояд Анди от виенския зоопарк Шьонбрун в началото на март е бил предаден на българската природозащитна организация \"Зелени Балкани\" и скоро ще може да лети свободно в новата си родина. В рамките на започналия през 2017 г. проект \"Нова надежда за египетския лешояд\" Анди ще намери нов дом в Източните Родопи.\n\r\nПървите седмици лешоядът ще прекара в огромна адаптационна волиера, където ще се запознае и с други лешояди. Птиците ще престоят във волиерата до средата на май, когато ще бъдат освободени и ще могат да се присъединят към дивите лешояди. Този период, прекаран във волиерата, е необходим, за да могат младите птици да се адаптират към мястото и да останат в района до миграцията наесен.\n                    \n                    \n                \r\nТова пускане в дивата природа на египетски лешояди, отгледани на затворено, се нарича \"забавено освобождаване\". Така птиците ще имат достатъчно време да натрупат житейски опит при намиране на храна и да влязат в добра физиологична кондиция преди да поемат предизвикателната миграция на юг. На свобода те трябва да се научат на много неща от опитните лешояди, но най-важно е да ги последват през есента за Африка, където ще презимуват.\n\r\nЕгипетският лешояд (Neophron percnopterus) е най-дребният от четирите вида лешояди, срещащи се в Европа. С размах на крилете до 180 см и дължина на тялото 60-70 см, той е известен още под името малък лешояд. В полет може да се сбърка с белия щъркел, от който се отличава по клиновидната опашка и късите крака и шия. Египетският лешояд е световно застрашен вид, включен в Червения списък на IUCN в категория \"Застрашен\". В миналото той е бил повсеместно разпространен на територията на България и Гърция с многобройна численост. Днес Балканският полуостров приютява по-малко от 90 двойки. Видът е включен в Червената книга на България и е под опеката на Закона за биологичното разнообразие.", "date": "2019.04.01", "title": "Египетски лешояд от виенска зоо градина ще заживее у нас"}
{"url": "https://www.dnes.bg/politika/2019/04/01/apartamentgeit-udari-gerb-57-ne-viarvat-che-bori-korupciiata.406216", "text": "Коя политическа сила води принципна борба с корупцията? Нито една! Така отговарят на въпроса цели 57% от анкетираните в последното проучване на агенция \"Алфа рисърч\". \n\r\nТо съвпада по време с разкритията около скандала \"Апартамейнтгейт\". \n\n\n\n Очаквано отношението на българите към купуването на апартаменти от политици на цени по-ниски от пазарните  е силно негативно. \n\r\n10.3% са на мнение, че няма проблем в придобиването на апартаментите, защото това е предизборна атака от страна на опозицията. \n\r\nСпоред 66,6 на сто обаче това е злоупотреба с влияние на хора във властта. \n\r\nПочти всеки втори от симпатизантите на ГЕРБ (47.3%) също споделя това мнение. \n                    \n                    \n                \r\nСпоред анализаторите от \"Алфа рисърч\" чувствително ерозира образът  на ГЕРБ по отношение на  заявката за решителна борба срещу  корупцията, с която дойде на власт през 2009 г. Към момента едва 12.8% от българите са убедени, че ГЕРБ е партията, която води по-принципна битка в тази посока. \n\r\nЗа БСП така мислят 11.3% от анкетираните.  \n\r\nПроучването сочи още, че позитивното отношение към правителството спада с 4 пункта – от 17% на 13%, отрицателното нараства до 52%, като отлив на доверие е налице дори сред вътрешния кръг симпатизанти на управляващите партии. \n\r\nНегативен е ефектът и върху персоналния рейтинг на премиера Бойко Борисов – той се ползва с доверието на 28% от анкетираните, а 43 на сто не му вярват.  \n\r\nСред министрите, с най-високо доверие продължава да се ползва вицето Томислав Дончев, следван от външния министър Екатерина Захариева и спортния Красен Кралев. \n\r\nНародното събрание е \"застинало\" на 8% одобрение, но неодобрението, резултат от проблемите с кворума и гласуваните спорни законови текстове, продължава да расте, достигайки 59%.\n\r\nПрезидентът Румен Радев възстановява част от загубеното през декември доверие и към края на март получава положителни оценки от 51% от българските граждани, срещу 15% отрицателни. \n\r\nСпоред  проучването към  края на март, 35% от имащите право на глас българи твърдят, че със сигурност ще участват в изборите за Европейски парламент. Почти две трети се колебаят, или са твърдо убедени, че няма да гласуват. \n\r\nДанните от изследването сочат, че в резултат, след известно \"откъсване\" на ГЕРБ пред БСП през февруари, към момента ножицата между двете политически сили плътно се затваря, като дистанцията между тях е в рамките на статистическата грешка. \n\r\nАко евроизборите бяха днес, 33.9% от гласуващите биха пуснали бюлетина за ГЕРБ-СДС срещу 33.4% за БСП. ДПС събира 10.6% от потенциалния вот и е третата политическа сила, сигурен участник в Европейския парламент. \n\r\nАнализът сочи, че сближаването на позициите между ГЕРБ и БСП е резултат от три фактора: лек спад от около 1.5% на електоралната подкрепа за ГЕРБ спрямо февруари, отлив на желаещи да гласуват сред по-широката му електорална периферия (последната спада до 14% при средно 20-25 на сто на предишни избори),  мобилизация на БСП и относително увеличаване на електоралната й тежест при по-ниска избирателна активност. Формулата ГЕРБ-СДС привлича подкрепата на две трети от бившите избиратели на ГЕРБ и една четвърт от тези на Реформаторския блок. БСП успява да задържи над 80 на сто от гласувалите за нея преди две години. \n\r\n\"Демократична България\" с вот от 5.1% е все още малко под бариерата от 5.88%, необходима за спечелването на мандат. Партиите от коалицията Обединени Патриоти, които в рамките на настоящото проучване са измервани поотделно, постигат следните резултати: ВМРО-  1%, НФСБ -  2.2%, Атака - 2.1% от решилите да гласуват. \n\r\nТака, като партия с най-голям шанс за излъчване на евродепутат се очертава ВМРО, но това ще зависи до голяма степен от способността й  да привлече част от вота на останалите  националистически формации. Другите политически сили събират под два процента от действителните гласове.", "date": "2019.04.01", "title": "\"Апартаментгейт\" удари ГЕРБ, 57% не вярват, че бори корупцията"}
{"url": "https://www.dnes.bg/sofia/2019/04/01/ovcha-kupel-na-bunt-sreshtu-stroitelnite-bezumiia-v-stolicata.406192", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на столичния квартал \"Овча купел\" излизат на протест срещу бетона за трети пореден път. Борбата им срещу застрояването в района продължава месеци наред, но без резултат.\n\n\n\r\nГражданите вече са готови и с конкретни законодателни промени, които да спрат \"строителните безумия\" в столицата. Довечера хората излизат на голям протест в квартала.\n\r\nПо техните думи преди 30 години от Столичната общината са обещали строеж на детска градина. Такава все още няма, но за сметка на това в района започват да излизат нови кооперации.\n\r\nСпоред жителите в квартала има сериозен проблем с детските градини в района. Те смятат, че дори да бъде направено едно допълнително детско заведение, то няма да е достатъчно.\n                    \n                    \n                \r\n\"Продължават строителните безумия. Не само на територията на \"Овча купел\", но и в цяла София. Всички навсякъде протестират. Последната нередност е, че продължиха строителните работи без заповедта да е влязла в сила\", сподели Мария Господинова в \"България сутрин\".\n\r\nПо думите ѝ отстоянията между комплексното застрояване трябва да бъдат по-големи.\n\r\nОт Столичната община обясниха, че гражданите имат право да присъстват на общински заседания, където да изкажат своите становища. Жителите обаче споделиха, че след като са отишли на такова, са били изгонени, тъй като не било разрешено на граждани да присъстват на заседания на СОС.\n\r\n\"Столичната община не приема подробен устройствен план за \"Овча купел\" и стигаме до тези проблеми. Освен частни терени и обществен интерес, има и градско планиране, което е слабо засегнато. Затова стигаме до момента, в който гражданите влизат в конфликт със собствениците на терените. Защото там, където е трябвало да бъде Общината - да реши този проблем, да защити междублоковите пространства, я е нямало\", заяви жител на квартала пред .\n\r\nГражданите бяха категорични, че искат общината да има ясна визия какво ще се случва с \"Овча купел\".", "date": "2019.04.01", "title": "\"Овча купел\" на бунт срещу \"строителните безумия\" в столицата"}
{"url": "https://www.dnes.bg/sofia-film-fest/2019/04/01/bylgarka-s-otlichie-v-hong-kong-za-roliata-na-irina.406208", "text": "Мартина Апостолова, влязла в образа на \"Ирина\" от режисьорския дебют на Надежда Косева взе наградата за най-добра актриса на 43-тия кинофестивал в Хонг Конг.\r\nФилмът продължава своя тур по света и у нас. Имаше успешни участия на \"Златната роза\" във Варна и 7 международни фестивала през есента на 2018, увенчани с награди, и вълнуваща среща със зрителите на София Филм Фест в началото на март 2019.\r\nОтличието в Хонг Конг е поредната награда на Мартина за ролята й на Ирина в едноименния филм.\r\nСюжетът ни среща със сервитьорката в малго българско градче героиня. Уволнена в деня, в който съпругът й преживява тежка катастрофа, семейството й изпада в бедност. За да свърже двата края, тя става сурогатна майка. Ежедневните борби, отчаянието и семето на живота, което расте в корема ѝ, надигат нова вълна в този тежък и скапан живот. Ирина бавно започва да разбира какво означава да обичаш и да прощаваш.\n                    \n                    \n                \r\n\"Да носиш дете и да родиш, променя живота на всяка жена. Моя също. Ирина е много лична и много женска (но не феминистка) история за преоткриването на света чрез новия живот. Ирина е филм за прошката. История, която поставя морални и етични въпроси, но едновременно с това ни води на място, където отговорите им губят своето значение. Място, на което прошката е единственият начин за превъзмогване на отчаянието, болката и гнева. Единственият начин да оцелееш.“, споделя Надежда Косева за филма пред София Филм Фест.\n\r\n\r\n ", "date": "2019.04.01", "title": "Българка с отличие в Хонг Конг за ролята на \"Ирина\""}
{"url": "https://www.dnes.bg/notifikacii/2019/04/01/rabotniiat-den-vyv-venecuela-namalen-zaradi-toka.406186", "text": "Правителството на Венецуела обяви, че работодателите са намалили работния ден в понеделник заради ново прекъсване в електроподаването, предаде ДПА.\n\r\nМинистърът на комуникациите Хорхе Родригес каза, че работниците в държавния и частния сектор ще спрат работа днес в 14,00 ч., а учениците ще получат още един почивен ден, докато продължава ремонтът на авария в електропреносната мрежа.\n\n\nХора излязоха отново на улиците в Каракас в събота, дрънкайки с тенджери и тигани, на шумен протест срещу четвъртата голяма авария този месец. При най-сериозната от тях по-голямата част от страната остана без ток повече от 100 часа.\n\r\nПравителството на Венецуела смята, че авариите са американски саботаж, докато опозицията посочва, че годините на лоша поддръжка и липсата на инвестиции са причината за прекъсванията на тока, пише БТА.\n                \n                \r\nВ неделя президентът на Венецуела Николас Мадуро обяви 30-дневен план, който въвежда норма в производството, разпределението и потреблението на електричество в републиката. Ограниченията ще влязат в сила днес. Според Мадуро те ще помогнат за балансиране на процеса на производство на електроенергия, безопасното й подаване, обслужване и потребление. \n\r\nПрезидентът съобщи за плана в обръщение към нацията, което се предаваше на страницата му в Тwitter и по националната телевизия. Мадуро също така призова гражданите да защитят страната от \"империалистически атаки\" и да не протестират срещу спиранията на тока.", "date": "2019.04.01", "title": "Работният ден във Венецуела намален заради тока"}
{"url": "https://www.dnes.bg/football/2019/04/01/izbraha-sydiiata-za-ludogorec-cska.406219", "text": "Николай Йорданов беше назначен за главен съдия на дербито от 1/4-финалите за Купата на България между Лудогорец и ЦСКА.\r\nСблъсъкът в Разград ще се играе в сряда от 18.30 часа и победителят ще бъде определен в един мач. Помощници са Мартин Венев и Димитър Русев. Четвърти арбитър е Драгомир Драганов, а наблюдател Радан Мирянов.\r\n \r\nНяколко дни по-късно Лудогорец приема ЦСКА и в дерби от Първа лига. Двубоят ще се играе в събота от 17.15 часа и \"червените\" гонят задължителна победа, защото изостават с 3 точки от \"орлите\".\r\n \r\n", "date": "2019.04.01", "title": "Избраха съдията за Лудогорец – ЦСКА"}
{"url": "https://www.dnes.bg/stranata/2019/04/01/shest-dushi-sa-v-aresta-pri-specakciia-v-kazanlyk.406173", "text": "Мащабна операция на ГДБОП и Специализираната прокуратура се провежда в Казанлък и околните населени места, предаде БНР.\r\nПо първоначална информация операцията е насочена срещу престъпна група, занимаваща се със съхранение и продажба на нелегално оръжие. До момента са арестувани шестима души.\r\nПретърсванията продължават, очаква се повече подробности да бъдат огласени след края на акцията.", "date": "2019.04.01", "title": "Шест души са в ареста при спецакция в Казанлък"}
{"url": "https://www.dnes.bg/stranata/2019/04/01/trima-dushi-zaginaha-v-tejka-katastrofa-na-trakiia.406172", "text": "Трима души загинаха в тежка катастрофа в района на 89-ти километър от АМ \"Тракия\" снощи.\r\nШофьор на лек автомобил \"Нисан\" със сливенска регистрация е шофирал с несъобразена скорост в ремонтирания участък, загубил е управлението над автомобила, той е преминал през сигналните бализи в насрещното платно, което е в ремонт. В резултат на това автомобилът е паднал от моста в коритото на реката преминаваща от там и се е самозапалил. \r\nВ автомобила са пътували пет човека. Трима от тях са загинали, а мъж и малко момиченце са транспортирани в МБАЛ-Пазарджик с различни травми и наранявания, пише \"Марица\". Пожарът предизвикан от катастрофата е овладян от пожарникарите, тъй като наблизо има няколко бензиностанции. \r\nВ района се извършват ремонтни дейности, осветен е и е обезопасен, а скоростта е ограничена. ", "date": "2019.04.01", "title": "Трима души загинаха в тежка катастрофа на \"Тракия\""}
{"url": "https://www.dnes.bg/balkani/2019/04/01/erdogan-zagubi-ankara-za-pyrvi-pyt-ot-16-g-istanbul-visi-na-kosym.406170", "text": "Управляващата Партия на справедливостта и развитието на президента Реджеп Тайип Ердоган и основната опозиционна сила - Народнорепубликанската партия, заявиха, че печелят кметските избори в Истанбул с малка преднина, предаде агенция Ройтерс.\n\r\nКандидатът на опозицията Екрем Имамоглу заяви пред журналисти в Истанбул, че е спечелил с близо 28 000 гласа повече. Имамоглу се позова на данни от неговата партия.\n\r\nМинути по-късно валията на Истанбул каза, че кандидатът на управляващата партия и бивш премиер Бинали Йълдъръм е спечелил с около 4000 гласа повече. \n\r\n\"Ние удържахме победа в Истанбул\", заяви Йълдъръм, а изявленията му бяха излъчени по телевизия НТВ.\n\r\nКандидатът на опозицията за кмет на Истанбул Екрем Имамоглу отхвърли изявлението на Йълдъръм като \"манипулация\" и отбеляза, че гласовете все още се броят.\r\nТурски медии съобщиха, че при преброени 98,8 процента от бюлетините Йълдъръм получава 4 111 219 гласа, а Имамоглу - 4 106 776 гласа.\n\r\nЛидерът на основната опозиционна сила в Турция - Народнорепубликанската партия заяви, че според данни на партията тя е спечелила във всичките три най-големи градове на местните избори в неделя.\n\r\nКемал Кълъчдароглу каза, че кандидатите на НРП са спечелили в Анкара, Истанбул и Измир, както и в други градове, побеждавайки кандидатите на управляващата Партия на справедливостта и развитието (ПСР) на президента Реджеп Тайип Ердоган.\n\r\nКандидатът на опозицията за кмет на Истанбул Екрем Имамоглу отхвърли изявлението на Йълдъръм като \"манипулация\" и отбеляза, че гласовете все още се броят. Турски медии съобщиха, че при преброени 98,8 процента от бюлетините Йълдъръм получава 4 111 219 гласа, а Имамоглу - 4 106 776 гласа.\n\r\nТурският президент Реджеп Тайип Ердоган заяви, че неговата Партия на справедливостта и развитието (ПСР) е загубила някои градове и обеща правителството да се съсредоточи сега върху прилагането на силни икономически планове.\n\r\nНа пресконференция в Истанбул Ердоган каза, че следващите избори ще се произведат през юни 2023 г. и че Турция старателно ще приложи \"силна икономическа програма\" без да компрометира правилата на свободния пазар.\n\r\nАгенция Ройтерс отбелязва, че основната опозиционна партия в Турция изглежда е на път да спечели контрола над Анкара и да победи ПСР в столицата за първи път, откакто Ердоган дойде на власт преди 16 години.", "date": "2019.04.01", "title": "Ердоган загуби Анкара за първи път от 16 г., Истанбул виси на косъм"}
{"url": "https://www.dnes.bg/index/2019/04/01/ogranichavat-do-40-km-ch-skorostta-po-carigradsko-shose-prez-liatoto-remont.405918", "text": "Нови ремонти очакват софиянци през лятото, научи Dnes.bg от свои източници в Столичната община. \n\r\nПланира се веднага след като приключи окончателно ремонта на Графа, строителните екипи да се прехвърлят на \"Цариградско шосе\", което ще претърпи цялостен ремонт и наесен ще бъде с нов облик. За целта обаче основният булевард ще бъде затворен за движение през по-голямата част от лятото. \n\r\nПредвижда се изграждането на велоалея, която ще бъде в съседство с бус лентата на булеварда. Целта е така да се даде развитие на алтернативните видове транспорт, за сметка на автомобилния трафик. За да бъде гарантирана сигурността на велосипедистите пък, скоростта по \"Цариградско шосе\" ще бъде ограничена до 40 км/час. \n                \n                \r\nВ момента се обсъжда и дали да не се поставят светофари в района на хотел \"Плиска\" и Окръжна болница. Целта е пешеходците да пресичат спокойно булеварда в натоварените часове, когато гонят автобус и по този начин да се предотвратят инциденти с пресичащи хора.\n\r\n\"Ремонтът ще започне в началото на юни и имаме уверението на строителите, че ще приключат най-късно за първия учебен ден. Компромиси няма да се правят, а ако срокът не се спази, ще има тежки санкции\", закани се кметът Йорданка Фандъкова пред нашия екип. Тя посочи, че има готовност ремонтът да започне още през май, но проблемът е, че ако се затвори \"Цариградско шосе\" още тогава, няма как да бъдат транспортирани по сигурен начин бюлетините от предстоящия евровот на 26 май. Затова и няма да се бърза и началото ще бъде около 1 юни.\n\r\nЗа да се улесни трафикът, от Общината смятат да спрат трамваите по булевард \"Шипченски проход\", който се очаква да поеме голяма част от движението и така да има повече място за коли. За излизане от София в посока Бургас пък се препоръчва използването на Ботевградско шосе и Околовръстния път.\n\r\nОт общината обещаха, че повече подробности ще дадат на специална пресконференция в следващите дни, защото всяка информация на днешния 1 април няма да бъде приета насериозно. Честит ден на лъжата!\r\n ", "date": "2019.04.01", "title": "Ограничават до 40 км/ч скоростта по \"Цариградско шосе\", през лятото – ремонт"}
{"url": "https://www.dnes.bg/hiphop/2019/04/01/razstreliaha-rapyra-nipsi-hysyl-pred-magazin-v-el-ei.406174", "text": "Номинираният за \"Грами\" рапър Нипси Хъсъл е бил застрелян в неделя пред неговия магазин за дрехи в южната част на Лос Анджелис, предаде агенция Ройтерс и БТА.\r\nОще двама души са били ранени при стрелбата, съобщи в. \"Лос Анджелис таймс\", като се позова на източници от полицията.\r\nСпоред изданието 33-годишният Хъсъл е получил много огнестрелни рани и е бил откаран в болница, където е констатирана смъртта му.\r\nПолицията в Лос Анджелис съобщи, че стрелбата е станала в 15,30 ч. Трима души са били откарани в болница, където е била констатирана смъртта на един от тях.\r\nОт полицията съобщиха, че към момента нямат информация за заподозрени.\r\nИстинското име на Нипси Хъсъл е Ермиъс Асгедъм. Той е израснал в южен Лос Анджелис и често е споделял, че е членувал в улични банди като тинейджър.\r\nДебютният му студиен албум Victory Lap бе номиниран за най-добър рап албум на тазгодишните награди \"Грами\".", "date": "2019.04.01", "title": "Разстреляха рапъра Нипси Хъсъл пред магазин в Ел Ей"}
{"url": "https://www.dnes.bg/world/2019/04/01/ruska-milionerka-zagina-v-samoletna-katastrofa.406175", "text": "Трима души загинаха при катастрофа на малък самолет, който се разби в градина с аспержи южно от германския град Франкфурт, предаде ДПА.\n\r\nШестместният самолет катастрофира в село Ерцхаузен. Отломките му са пръснати из зеленчуковите насаждения в радиус от 20 метра.\n\r\nЗагиналите са пилотът и двама пътници. Самолетът е излетял от Франция към германския град Егелсбах. Близо до мястото на катастрофата има малко летище. \r\nАкционерът в компанията S7 Airlines Наталия Филева е загинала в катастрофата на частния самолет \"Epic LT\" при заход към летището в Егелсбах. Според пресслужбата на компанията обстоятелствата на трагедията не са известни.\n\r\nСпоред \"Форбс\" 55-годишната Наталия Филева е една от най-богатите жени в Русия. През 2018 г. тя заема 172 място по богатство сред бизнесмените в родината си. Състоянието й възлиза на 600 милиона долара. Тя е основател и съсобственик на S7 Airlines, който започва да се разраства през 90-те години на миналия век.\n                    \n                    \n                \r\nПо същото време, на няколко километра от самолетната катастрофа, са се блъснали челно полицейска кола и друг автомобил и са загинали двама души, посочва ДПА. Полицейската кола е пътувала с висока скорост към мястото на самолетната катастрофа. Ранени са трима от пътниците в полицейския автомобил, а двамата загинали са били в другата кола, уточнява ДПА. ", "date": "2019.04.01", "title": "Руска милионерка загина в самолетна катастрофа "}
{"url": "https://www.dnes.bg/world/2019/04/01/amerikanec-hvanat-pri-opit-da-krade-ot-aushvic.406176", "text": "Американски турист бе задържан при опит да открадне метална част от жп линия в Аушвиц, предаде ДПА, като се позова на полската агенция ПАП.\r\nТридесет и седемгодишният турист е признал опита за кражба пред полицията и е освободен от ареста до началото на съдебния процес, съобщи говорителка на силите на реда. \r\nМъжът е бил задържан, след като други посетители на нацисткия концентрационен лагер забелязали поведението му и съобщили на персонала.\r\nИсторици смятат, че нацисткият режим е изтребил между 1,1 и 1,5 милиона души в лагера Аушвиц-Биркенау по време на Втората световна война. Повечето от жертвите са били евреи. Влакове докарвали хората в лагера, след което те били разделяни, като някои веднага били пращани в газовите камери, а други били принуждавани да работят.\r\n(БТА)", "date": "2019.04.01", "title": "Американец хванат при опит да краде от Аушвиц"}
{"url": "https://www.dnes.bg/stranata/2019/04/01/niama-shega-kat-debne-ot-dnes-za-visoka-skorost-na-pytia.406177", "text": "Пътна полиция излиза масово от днес и ще дебне шофьорите за превишена скорост. \n\r\nВъв връзка с членството на Република България в TISPOL – европейската мрежа на службите на Пътна полиция и поетите ангажименти за участие в организираните от TISPOL инициативи, за времето от 1 до 7 април на територията на всички държави-членки, ще бъде извършен засилен контрол по спазване на разрешената максимална скорост за движение, съобщиха от СДВР.\n\r\nИмайки предвид, че голям процент от тежките пътно-транспортни произшествия в страната, с голям брой загинали и пострадали, са причинени поради движение с превишена или несъобразена скорост, осъществяването на засилен контрол по спазване на скоростните режими е от изключително значение за подобряване на пътната обстановка и намаляване на жертвите по пътищата.\n                    \n                    \n                \r\nСДВР информира, че всички нарушители, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона.", "date": "2019.04.01", "title": "Няма шега: КАТ дебне от днес за висока скорост на пътя"}
{"url": "https://www.dnes.bg/akoshtete-vqrvaite/2019/04/01/sedmichen-liuboven-horoskop-za-1-7-april.406046", "text": "Новолунието в Овен ще ни подтикне да прокараме нови пътеки в любовта, но Сатурн може да постави на пътя ни някои пречки, забавяния. За сметка на това в комуникацията с любимия човек ще ни върви. Какво ви очаква в първите дни на април в любовта, вижте в следващите редове.\r\n\r\nЛюбовта е пламък и огън! В първите дни на април, Овните няма да бързат в любовта, но ще продължават да търсят отговори на някои въпроси. Новолунието във вашия знак ще ви накара да действате по-смело, но Сатурн ще ви напомни да действате с повишено внимание. На хоризонта има вълнуваща романтична възможност. Просто ще трябва да решите дали всъщност има смисъл да „преследвате“ или това е една лудост.\r\n                    \n                    \n                \r\nКомуникацията с любимия човек по важни за вас въпроси ще върви с лекота. Ще се почувствате така, сякаш може да споделите много неща на партньора си, да му имате пълно доверие. От друга страна, ако сте необвързани, разговорът с обект на вашето желание може да тръгне в грешна посока. Вероятни са смесени съобщения. Или този човек може наистина да бъде объркан или подвеждащ. Бъдете бдителни!\r\n\r\nЗа родените под знака на зодия Близнаци ще има раздвижване в социалния живот, което определено ще ви помогне в любовта. Ако сте необвързани, отдайте се на повече забавни моменти с приятели. В случай че имате любим човек до себе си, възможно е да го игнорирате заради събирания с приятели. Направете го така че и двамата да се отдадете на любимите си забавления без да страда връзката ви.\r\n", "date": "2019.04.01", "title": "Седмичен любовен хороскоп за 1 – 7 април "}
{"url": "https://www.dnes.bg/stranata/2019/04/01/ot-dnes-po-benzinostanciite-podrobni-kasovi-belejki.406178", "text": "От днес би трябвало всички шофьори да получават подробни касови бележки на бензиностанциите. Те ще съдържат информация за косвените данъци, платени от търговеца, за продажната стойност и за стойността на тяхното придобиване. \n\r\nТова гласят последните промени в Наредба Н-18 за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин, съобщиха от НАП. Промяната влиза от 1 април.\n\r\nСъгласно новите изисквания, при продажба/зареждане на течни горива, във фискалния бон, издаван на бензиностанциите, ще трябва да е отпечатана на отделни редове по вид гориво и информация за размер на ДДС за продаденото/зареденото гориво; размер на акциза за продаденото/зареденото гориво; продажна цена на горивото без акциз и без данък върху добавената стойност (нето стойност); покупна цена на горивото без акциз и без ДДС (покупна стойност).\n                    \n                    \n                \r\nОт НАП обръщат внимание, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото – заплати, обучения, сервиз и др. ", "date": "2019.04.01", "title": "От днес по бензиностанциите - подробни касови бележки"}
{"url": "https://www.dnes.bg/evroizbori-19/2019/04/01/ot-dnes-zapochva-registraciiata-na-partiite-za-evrovota.406179", "text": "От днес започва официалната регистрация на партиите и коалициите за предстоящите избори за Европейски парламент на 26 май. Предизборната кампания ще започне официално на 26-ти април.\r\nОчаква се тази седмица да бъде обявена обществена поръчка за машините за гласуване. \r\nВ неделя от ЦИК предупредиха, че са получили отказ от всички държавни институции, от които са поискали да сертифицират машините за изборите. Отказ ЦИК е получила от пет институции - Държавната агенция по метрология и технически надзор, Институтът по стандартизация към МВР, ДАНС и Държавната агенция за електронно управление. Мотивът - не влиза в тяхната компетентност\r\nВ 3 000 секции трябва да се гласува за с машини на евроизборите. ", "date": "2019.04.01", "title": "От днес започва регистрацията на партиите за евровота"}
{"url": "https://www.dnes.bg/index/2019/04/01/receptata-dnes-krem-supa-ot-morkovi-s-kyri.405979", "text": ":\r\n2 супени лъжици зехтин\r\n1 глава лук, нарязана\r\n1 супена лъжица къри на прах\r\n1 кг моркови, нарязани\r\n4 чаши зеленчуков бульон\r\n2 чаши вода или колкото е нужно\r\n \r\n:\r\n \r\nЗагрейте зехтина в дълбока тенджера. Запържете лука, докато стане прозрачен и мек. Добавете кърито и разбъркайте. След това прибавете морковите за няколко минути, докато омекнат. Залейте с бульона и оставете да заврат за 20 минути. Прехвърлете морковите в блендер или ги пасирайте с пасатор, докато се получи пюре. Върнете обратно в тенджерата. Залейте с вода. Овкусете с още подправки по желание и гответе още няколко минути, докато заври отново. Сервирайте крем супата с настъргано сирене по желание.\r\n\r\n", "date": "2019.04.01", "title": "Рецептата Dnes: Крем супа от моркови с къри"}
{"url": "https://www.dnes.bg/obshtestvo/2019/04/01/dali-onlain-magazinyt-e-legalen-shte-znaem-ot-1-mai.406180", "text": "От 1 май всеки ще може да провери дали даден онлайн магазин е легален и плаща данъци. От тогава за гражданите ще бъде достъпен регистърът в НАП на интернет търговците, съобщава \"Стандарт\". Това гласят промени в Наредбата Н-18 за отчитане на продажбите, които вече са обнародвани в \"Държавен вестник\".\n\r\nСрокът за регистрация в НАП на онлайн търговците, работещи отпреди 29 декември 2018 г. и получаващи плащания в брой или с банкови карти, се удължава до 29 юни. В НАП вече са регистрирани над 9000 онлайн магазина. \n\r\nВ регистъра трябва да влязат освен търговците, които предлагат в интернет дрехи или електроника, и всички сайтове на ресторанти и хотели, които дават възможност за поръчка на храна до дома или за резервация на стая.\n                    \n                    \n                \r\nОт 1 май в регистъра на НАП всеки ще може да провери кой извършва продажбите чрез даден електронен магазин. Независимо дали това е фирма или гражданин, от регистъра ще може да се провери неговото име, адрес, имейл и телефон за връзка. Ако стоките или услугите се продават чрез онлайн платформа, от регистъра на НАП ще може да се провери името, псевдонима или номера, под които се предлагат в платформата.\n\r\nВърху всяка касова бележка трябва да има час, минути и секунди на издаване. Досега наредбата изискваше върху бележките да има само час и минути. Но търговците, които вече са сменили касовите си апарати, така че да подават данни в НАП в реално време, няма да се налага да ги подменят наново. ", "date": "2019.04.01", "title": "Дали онлайн магазинът е легален? Ще знаем от 1 май"}
{"url": "https://www.dnes.bg/video-prognoza/2019/04/01/april-zapochva-sys-slynce-temperaturite-do-23-gradusa.406181", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес над по-голямата част от страната ще бъде предимно слънчево. Следобед ще има повече облаци над Източна и Северна България. Валежи не се очакват. След изминалите по-хладни дни, днес ще е по-топло.\r\nВ следобедните часове температурите ще достигнат между 19 и 23 градуса. По-хладно ще е по морето, тъй като ще духа североизточен вятър. Температурата на водата е 10 градуса. Това обясни в \"България сутрин\" синоптикът Симеон Матев.\n\r\nСутрин температурите в страната са между 1 и 6 градуса. В Добричко и из Северозападна България пък са отрицателни. В планините все още има условия за ски и зимни спортове. Ще бъда слънчево, но следобед ще има временно заоблачаване. Над 2200 метра ще има положителни температури.\n                \n                \r\nОще тази вечер обаче от североизток ще започне да нахлува хладен въздух и утре в източната половина на страната, а в сряда и в цялата страна температурите ще се понижат и ще варират между 11 и 17 градуса. И във вторник и сряда ще има повече облаци, но и през двата дни няма да има големи валежи. В четвъртък ще започне да се затопля, но ще има условия за превалявания.\n\r\nАприл ще бъде с температури около и малко над нормите. Очакванията за валежи също са близки до нормите. В средата на месеца се очаква по-сериозно застудяване. Около Великден ще има много слънчеви часове, особено преди обед, каза Матев за зрителите на .\n\r\n ", "date": "2019.04.01", "title": "Април започва със слънце. Температурите - до 23 градуса"}
{"url": "https://www.dnes.bg/notifikacii/2019/04/01/nai-malko-20-jertvi-na-pojar-v-avtobus-v-peru.406182", "text": "Най-малко 20 души загинаха, след като автобус избухна в пламъци в столицата на Перу Лима в неделя вечерта, предадоха информационните агенции.\r\nНай-малко седем души са откарани в болници със сериозни наранявания.\r\nИнцидентът е станал в района Сан Мартин де Порес, съобщава БТА. Огънят е избухнал в двуетажен автобус, който пътувал по междуградска линия, докато се намирал на автогарата. \r\nПламъците избухнали в задната част на превозното средство, поради което хората, които се намирали на втория етаж, не могли да слязат. \r\nСедем пътници са успели да напуснат автобуса и са откарани в болници.", "date": "2019.04.01", "title": "Най-малко 20 жертви на пожар в автобус в Перу"}
{"url": "https://www.dnes.bg/obshtestvo/2019/04/01/turciia-se-e-mesila-vyv-vytreshnite-ni-raboti-spor-niama.406187", "text": "Турция със сигурност се е намесила във въртешните ни работи, спор по този въпрос не може да има. Това смята бившия ни консул в Одрин Георги Димов. Той коментира думите на турския външен министър Мевлют Чавушоглу, който обяви пред симпатизанти, че Турция се е намесила при промените на българския Закон за вероизповеданията.\n\r\nДимов посочи, че преди 2 години имаше същата намеса и ние не взехме мерки. \n\r\n\"Тогава един министър на труда и социалната сигурност – Мехмет Мюезиноглу, който призова на изборите у нас да се гласува за определена политическа сила\", посочи Димов пред bTV.\n\n\n\n\r\nНа въпрос дали България е предприела всички възможни стъпки, за да получи извинение от Турция, той отговори, че това се е случило частично.\n                    \n                    \n                \r\nАко управляващата партия в Турция загуби Анкара и Истанбул, това със сигурност е знаково, отбеляза Димов по повод местните избори в страната. \n\r\n\"Специално за Истанбул турският президент Реджеп Тайип Ердоган има силни сантименти, тъй като в продължение на 5 г. беше кмет на града\", допълни той.\n\r\nПо думите на Димов с тези избори приключва един цикъл от преминаването на Турция от парламентарна към президентска република.\n\r\n\"В хода на кампанията самият Ердоган каза, че е възможно, ако негови опонети спечелят изборите, срещу тях да бъдат повдигнати най-различни обвинения и да се приложи тактиката, която се прилага в Югоизточен Анадол в кюрдските райони, където се премахват законно избрани кметове и на тяхно място се назначават настойници\", каза бившият ни консул в Одрин.\n\r\n\"За кандидата на опозицията в Анкара– Мансур Яваш, извадиха старо дело срещу него отпреди 15 години и прокуратурата се задейства\", обясни той.\n\r\nВъв връзка с намерението на Ердоган да превърне \"Света София\" в джамия бившият ни консул се съмнява, че това ще стане. \n\r\n\"Там нещата са по-сложни и вече няма да я има тази предизборна обстановка. По-важното е, че със \"Света София\" и с тези изказвания Турция с гигантски крачки бяга от съвременната Република Турция на Ататюрк\", обобщи Димов.", "date": "2019.04.01", "title": "Турция се е месила във вътрешните ни работи, спор няма!"}
{"url": "https://www.dnes.bg/world/2019/04/01/v-ukraina-komikyt-zelenski-shte-bie-poroshenko-na-balotaj.406171", "text": "На предстоящия втори тур на президентските избори в Украйна на 21 април комедийният актьор и лидер на партия \"Слуга на народа\" Володимир Зеленски ще победи действащия президент на страната Петро Порошенко. Такъв изход от гласуването прогнозират експерти от Киевския международен институт по социология според резултатите от проведено от тях непосредствено преди първия тур на изборите социологическо проучване, съобщава агенция ТАСС.\n\r\nСоциолозите са направили прогнозен модел при кого ще отидат гласовете от останалите участници в президентските избори, ако Зеленски и Порошенко се класират за балотаж. Така 47,4 процента от привържениците на бившата министър-председателка Юлия Тимошенко са готови да подкрепят на втория тур Володомир Зеленски. Също към него би се насочил и 91,7 процента от електората на лидера на партия \"Гражданска позиция\" Анатолий Гриценко, както и 49,2 процента от избирателите на кандидата на \"Опозиционна платформа - За живота\" Юрий Бойко.\n                    \n                    \n                \r\nТака във втория тур Володимир Зеленски може да разчита на 39 процента от гласовете, докато Порошенко - само на 18 на сто.\n\r\nМеждувременно Централната избирателна комисия на Украйна съобщи, че при обработени 22 процента от протоколите Володомир Зеленски получава на първия тур над 30 процента. За Петро Порошенко са гласували 16,8 на сто от украинците, а за Юлия Тимошенко - 13,29 процента. \n\r\nЦентралната избирателна комисия (ЦИК) на Украйна съобщи, че избирателната активност на президентските избори в неделя е била 63,48 процента при обработени данни от 198 окръжни комисии от общо 199.\n\r\nПредседателката на ЦИК Татяна Слипачук съобщи, че над девет милиона украинци не са участвали в гласуването. Съгласно представените от нея данни, цитирани от украинското издание \"Кореспондент\", от 26,77 милиона избиратели, включени в списъците, бюлетини са получили малко под 17,59 милиона. \n\r\nОт избирателния процес е била изключена територията на Донбас, където според различни оценки между два и четири милиона души биха могли да подкрепят кандидати на опозицията. Заради особености на вътрешното законодателство не са могли да гласуват и между един и три милиона украинци от вътрешноразселените лица, които нямат постоянен адрес.\n\r\nСъгласно промени във вътрешния регламент ЦИК премахна всички избирателни секции в Русия, с което от гласуване бяха изключени още около три милиона украинци.\n\r\nГоляма част от гласоподавателите в контролираните от сепаратистите източни райони на Украйна и в Крим вероятно не са участвали в гласуването, защото трябваше да преминат специален процес по регистрация в контролирана от Украйна територия, отбелязва Ройтерс. Но жители на полуостров Крим, запазили украинските си паспорти след руската анексия преди пет години, преминаха на континента, откъдето автобуси ги откараха до най-близката избирателна секция, съобщава Ройтерс.\n\r\nСпоред \"външния министър\" на т.нар. \"Луганска народна република\" Владислав Дейнего жителите на \"Луганска народна република\" не са проявили желание активно да участват в президентските избори. По данни на ЦИК на Украйна в Луганска област избирателната активност е била 56,77 процента.\r\n(БТА)", "date": "2019.04.01", "title": "В Украйна: Комикът Зеленски ще бие Порошенко на балотаж"}
{"url": "https://www.dnes.bg/obshtestvo/2019/04/01/chehli-s-probit-pryst-plastmasova-pushka-cheshityt-koito-se-zakani-na-borisov.406191", "text": "47-годишният фотограф Теодор Николов от Варна със сигурност ще изживее своите няколко дни слава. Той стана хит в социалните мрежи, но по всяка вероятност ще попадне и под взора на полицията.\n\r\nТой отправи заплахи към премиера Бойко Борисов под снимка, на която позира с... пластмасова пушка. Към нея добавил бруталния текст: \"Бойко, тебе ще те отстрелям безплатно! Мамка ти мръсна, продажна! Българоубиец!\".\n\r\nПостът му предизвика стотици коментари, повечето обаче не го приемаха насериозно. Народният фолклор се насочи към чехлите, които е обул за снимката, които са скъсани на големия палец. Прическата и пластмасовата пушка също предизвикаха присмех.\n\r\nПолицаи от Варна са беседвали с Теодор Николов, за да се уверят дали наистина има намерение да стреля по политици.\n                    \n                    \n                \r\nПроверката установила, че пушката е пластмасова, а варненският чешит обичал редовно да попържа политиците в своя профил. \n\r\nБлизките му пък го определят като напълно безобиден зевзек със странно чувство за хумор. Той работи като фотограф и оператор в местна агенция и често може да бъде видян да снима сватби. Женен е, има дете.\n\r\nТеодор е познат сред почитателите на хеви метъла в морската столица, където често посещава концерти на групи от този стил.\n\r\nСпоред bTV пък Теодор въобще не е викан в полицията, но той не се притеснявал да даде показания. Прословутият пост вече е изтрит от социалните мрежи.\n\r\nТеодор Николов е онлайн радетел за движение на жълтите жилетки в България по примера на френските, разкрива фейсбук профилът му. Той следва телевизиите на БСП, Атака и НФСБ, но няма определени политически пристрастия. В коментар под поста с пушката го питат: \"За Корнелия и Доган нищо не казваш?\", а той отговаря: \"И за тях безплатно\".\n\r\nТова не е първият път, при който премиерът е обект на заплахи в социалните мрежи.\n\r\nПрез лятото на 2017 г. столичанин беше привикван на разпит в ГДБОП, приключил с издаване на предупредителен протокол, заради свой статус във Facebook срещу Бойко Борисов.\n\r\nПостът на Васил Коцев гласеше: \"Борисов, времето ти свършва, идва времето на народната любов с пушки и сопи\".\n\r\nПрез 2016 г. пък анонимен плик със снимка на премиера Бойко Борисов, куршум и заплашителни послания бе получен в сградата на Министерския съвет.", "date": "2019.04.01", "title": "Чехли с пробит пръст, пластмасова пушка... Чешитът, който се закани на Борисов"}
{"url": "https://www.dnes.bg/akoshtete-vqrvaite/2019/04/01/na-92-godini-kralica-elizabet-spira-da-shofira.406188", "text": "Кралица Елизабет Втора взе решение да се откаже да шофира автомобила си по пътищата за обществено ползване, съобщи  The Times. Това препоръчали на кралицата представители на нейната служба по безопасност. \n\n\r\nВъпреки че тя е единственият човек, на когото е разрешено да управлява автомобил без шофьорска книжка, Нейно Величество е решила да ползва услугите на личен шофьор.\r\nПреди няколко месеца нейният съпруг – 97-годишният принц Филип попадна в две катастрофи със своя Land Rover Freelander. Принцът шофирал близо до кралското фамилно имение Сандрингам в Норфолк, когато блъсна друга кола. Инцидентът стана на 17 януари. Тогава той не пострада, но две жени в другата кола бяха ранени, макар и не сериозно, а 9-месечно момченце, пътувало в другия автомобил, остана невредимо.\r\nПоради тази причина херцогът на Единбург реши да предаде шофьорската си книжка и да се откаже да шофира.", "date": "2019.04.01", "title": "На 92 години: Кралица Елизабет спира да шофира"}
{"url": "https://www.dnes.bg/politika/2019/04/01/vmro-pred-posolstvoto-na-turciia-iska-izvinenie.406193", "text": "                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ВМРО излезе на протест пред посолството на Турция в София и настоя за незабавно извинение от страна на Република Турция. Дипломатическият скандал между София и Анкара продължава. Преди дни турският външен министър Мевлют Чавушоглу обяви, че върху България е оказван натиск от Турция при приемането на Закона за вероизповеданията на второ четене.\n\n\n\r\nТурция отказа да се извини за твърдението, че се е месила във вътрешните ни работи. Петчасовата среднощна среща на премиера Бойко Борисов с турския вицепрезидент Фуат Октай завърши без резултат, а в петък външното ни министерство връчи демарш на посланика на Турция у нас.\n                    \n                    \n                \r\n\"В последните два дни сме свидетели на сериозен дипломатически скандал. Нито едно такова действие не може да остане безнаказано. Държавата трябва да има много сериозна реакция срещу това изказване\", заяви пред  депутатът от ВМРО и \"Обединени патриоти\" Александър Сиди.\n\r\nЛюбомир Милошев от младежкото ВМРО подчерта, че думите на Чавушоглу са търсена провокация.\r\n\"Това е може би позиция на турското правителство, което би било изключително опасно. Трябва да се направи разследване има ли политици, подложени на такъв натиск. Не желаем Турция да се меси в нашите вътрешни работи. Авторитарен диктатор няма място в Европейския съюз\", заяви той.\n\r\nОт ВМРО продължават да настояват външният министър Екатерина Захариева да даде обяснение пред депутатите в НС.\r\n\n\r\n\r\n ", "date": "2019.04.01", "title": "ВМРО пред посолството на Турция: Иска извинение!"}
{"url": "https://www.dnes.bg/evroizbori-19/2019/04/01/evroizbori-idvat-ot-gerb-chakat-debat-za-bitovi-temi.406189", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЯсна е листата на ГЕРБ и СДС за евроизборите на 26 май. Мария Габриел бе избрана за водач на листата, следвана от Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова и Емил Радев.\r\n\"Разговори между СДС и ГЕРБ винаги е имало. Имахме идея за такова обединение. Водихме преговори с най-различни партии от десния спектър. Но най-логичното обединение беше с ГЕРБ, ние сме много идейно близки. С това съюзяване десницата в България е обединена\", заяви пред  главният секретар на СДС Илия Лазаров.\n\n\n                    \n                    \n                \r\nСамият той е поставен на последното 17-о място в евролистата. Лазаров отбеляза, че не очаква изненади, а по думите му преференците са хубаво нещо и е редно да се използват. \n\r\n\"Моят анагажимент към тази листа е да покажа ангажимента на ръководството на СДС\", посочи той.\n\r\n\"ГЕРБ е най-голямата партия, която членува в ЕНП, СДС е най-старата демократична партия в новата история на Бългрия. Няма нищо по-логично от това да обединим силите си\", каза от своя страна депутат от ГЕРБ и бивш министър на околната среда и водите Ивелина Василева.\n\r\n\"Очаквам тежък дебат. Дебат, който от нашите опоненти ще бъде насочван към битови теми. Важно е да говорим за политики и да бъдем близо до хората, да се вслушваме в тях. Да осъзнаем, че времето на решенията е сега\", подчерта Ивелина Василева в \"България сутрин\".\n\r\nНародният представител от ГЕРБ е на 9-о място в общата евролиста на ГЕРБ и СДС.", "date": "2019.04.01", "title": "Евроизбори идват: От ГЕРБ чакат дебат за битови теми"}
{"url": "https://www.dnes.bg/sport/2019/04/01/cska-gubi-osnoven-igrach-za-mesec.406190", "text": "Левият бек на ЦСКА Ангел Лясков бе заменен още на полувремето при победата с 1:0 над Черно море. Бранителят не се представи на ниво, но той има и здравословен проблем, който е сериозен и може да го извади от игра почти за месец. Не е изключено младокът изобщо да не се завърне на терена до края на сезона.\r\n21-годишният ляв бек има спукване на глезена, което налага дълга почивка. След двубоя с Черно море кракът му е бил доста подут. Лясков не се нуждае от операция, но заради травмата не бива да се подлага на сериозни натоварвания.\r\nЛясков записа 13 участия в елита този сезон, най-вече благодарение на контузията на Жеферсон през есента.\r\n", "date": "2019.04.01", "title": "ЦСКА губи основен играч за месец"}
{"url": "https://www.dnes.bg/sofia/2019/04/01/kyde-niama-da-ima-voda-v-sofiia-vyv-vtornik.406194", "text": "\"Софийска вода\" временно ще прекъсне водоснабдяването в някои части на столицата във вторник, съобщават от дружеството.\n\r\nНа 02 април 2019 г. (вторник), във връзка с реконструкция на уличен водопровод до бл. 129 жк. \"Света троица\", се налага спиране на водоподаването от 09:00 до 19:00 часа на клиентите на „Софийска вода”, живеещи в бл. 129, бл. 130, бл. 131А, бл. 132, бл. 134. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 129.\n\r\nНа 02 април 2019 г. (вторник), във връзка с реконструкция на уличен водопровод на ул. „6-ти септември“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „6-ти септември“ от ул. „Ген. Гурко“ до ул. „Ген. Паренсов“, ул. „Ген. Паренсов“ от ул. „Цар Шишман“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Паренсов“ ъгъла с ул. „6-ти септември“ .\n                    \n                    \n                \r\nНа 02 април 2019 г. (вторник), във връзка с реконструкция на уличен водопровод на ул. „Ангелов връх“ кв. „Овча купел“, се налага спиране на водоподаването от 08:00 до 18:00 часа на клиентите на „Софийска вода”, живеещи в района на ул. „Ангелов връх“ от ул. „Паскал Тодоров“ до ул. „Войводина могила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Паскал Тодоров“ ъгъла с ул. „Ангелов връх“ .\n\r\nНа 02 април 2019 г. (вторник), във връзка с подмяна на сградно водопроводно отклонение на бул. „Цветан Лазаров“ жк. „Дружба“ 2, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „ Обиколна“  между ул. 202  и  бул. „Цветан Лазаров“   и  бул. „Цветан Лазаров“  между  ул. „Обиколна“  и ул. „Мария Нейкова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветан Лазаров“ ъгъла с ул. „Мария Нейкова“.\n\r\nНа 02 април 2019 г. (вторник), във връзка с подмяна на сградно водопроводно отклонение на ул. 12 с. Долни Богров, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул.8,  по ул. 1 от ул. 7 до ул. 10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 1 ъгъла с ул. 8.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, съобщават от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\r\n\"Софийска вода\" АД предварително се извинява на своите клиенти за причинените временни неудобства!", "date": "2019.04.01", "title": "Къде няма да има вода в София във вторник?"}
{"url": "https://www.dnes.bg/notifikacii/2019/04/01/berluskoni-se-kandidatira-za-evrodeputat-iska-po-edinen-es.406184", "text": "Бившият италиански премиер Силвио Берлускони каза, че се кандидатира за евродепутат на европейските избори през май, защото иска да се бори за по-единен Европейски съюз, отговарящ на визията на основателите на блока, предаде Асошиейтед прес.\r\nБерлускони направи изявлението си на конгрес на своята дясноцентристка партия \"Напред Италия\". През последните години партията загуби част от популярността си, защото избирателите се обръщат към десни партии с антимигрантски и евроскептични послания, особено партията \"Лига\".\r\n\"Лига\" е част от управляващата Италия коалиция заедно с популисткото Движение \"Пет звезди\". Партията се бори за засилване на националната автономия и по-малко европейска интеграция, пише БТА.\r\nБерлускони обаче заяви, че иска Европа \"да се върне към проекта на бащите основатели, които искаха много по-единна Европа, Европа със само една външна политика и само една отбранителна политика\".", "date": "2019.04.01", "title": "Берлускони се кандидатира за евродепутат, иска по-единен ЕС"}
{"url": "https://www.dnes.bg/stranata/2019/04/01/puskat-sirenite-v-niakolko-grada-v-13-chasa-testvat-gi.406185", "text": "В 13 часа днес ще бъде тествана сиренната система в няколко града в страната, съобщава МВР.\r\nТестовете ще са в Бургас, Варна, Кърджали, Монтана, Пазарджик, Плевен, Пловдив, Русе, Смолян, София, Враца и 30-километровия периметър около АЕЦ \"Козлодуй\".\r\nЩе бъдат излъчвани сигналите за тревога и за край на тревогата.", "date": "2019.04.01", "title": "Пускат сирените в няколко града в 13 часа, тестват ги"}
{"url": "https://www.dnes.bg/notifikacii/2019/04/01/celuvkata-na-kobrata-zatihvasht-skandal-ili-dobyr-pr.406196", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДрамата с целувката на Кубрат Пулев продължава с пълна сила. На този етап лицензът на Кобрата бе отнет за щата Калифорния, а Джени Суши ще търси правата си заедно с един от най-добрите адвокати в Щатите.\n\r\nПо думите на спортния журналист Крум Савов в \"България сутрин\", след като 3/4 от хората, имащи възможност за изява, са се изказали, скандалът вече утихва. Според него мненията са разнопосочни по ред причини - в коя държава се е случило, между кого и защо и последващите действия на двамата засегнати. \n\n\nПрез уикенда на Facebook страницата на братя Пулеви се появи видео, което показва как репортерката танцува в скута на мъж часове след целувката с Кубрат, която тя определи като сексуален тормоз. \n                \n                \r\nСпоред адвокат Рада Лилова репортерката не е била засегната и по време на целувката, въпреки че е твърдяла обратно. По нейни думи клиповете са доказателство, че Джени Суши не е била малтретирана или обидена.\n\r\n\"Не изключвам възможността това да е успешен пиар ход и за двамата участници. Доскоро Суши изобщо не беше известна в спортната журналистика, а сега е медийна звезда. Има възможност да се стигне до съд. Не говоря за наказателно производство срещу Пулев, но вероятно гражданско\", .\n\r\nКрум Савов посочи, че независимо какво поведение е показвала репортерката във видеото, то може да има второ последствие за боксьора ни, тъй като той няма право да публикува клипа без съгласието на Джени Суши. Според него обаче скандалът е отворил на Кубрат големи възможности.\n\r\n\"Скандалът е първо и задължително условие, за да се продаде боксьорът. Не знам дали го е целял, защото наистина тук обяснението е възбуда и адрелин, но отдавна го съветваха, че Европа е малка. Той съвсем целенасочено отиде на американския пазар. Това събитие му отвори такива възможности, че само ако беше нокаутирал Джошуа, щеше да му донесе такава слава\", коментира Савов.\r\n ", "date": "2019.04.01", "title": "Целувката на Кобрата: Затихващ скандал или добър PR"}
{"url": "https://www.dnes.bg/sofia/2019/04/01/pametnik-ot-bydeshteto-borisov-sys-sveteshti-ochi-na-garibaldi.406202", "text": "\nВ Деня на шегата - 1 април, столичният площад \"Гарибалди“ осъмна с нов паметник. \n\r\nИзненадващо, но двуметровата статуя е на премиера Бойко Борисов.\n\r\nПаметникът е поставен до фонтана на реновирания площад , който столичани оприличиха на надгробна плоча и чието премахване предстои.\n\r\n\"Това е стар проект, но е паметник от бъдещето“, обясни авторът му скулпторът Андрей Врабчев. \n\r\nСпоред него монументът на Борисов наподобява паметник на комунистическия съветски лидер Ленин.\n\r\nМонументът е изработен от стъклопластика. \n\r\nПри приближаване до фигурата очите ѝ започват да светят в червено.\n                    \n                    \n                \r\nИма и вградена тонколона, от която звучат популярни реплики на министър-председателя като една от тях е \"Сongratulations\" - поздравления.  \n\r\nТя явно трябва да напомни за откровенията на Босиров от преди години, който призна, че когато на срещи в Брюксел \"чуя \"конграчулейшънс“, Борисов и спирам да слушам“\n\r\nВ едната си ръка Борисов държи ножица, за да символизира рязането на летнички, а в другата - три книги, на една от които пише БКП. \n\r\nОколо паметника звучи популярния хит от началото на 90-те години \"Батальонът се строява\". \n\r\nНовият паметник обаче беше пред очите на столичани за кратко. \n\r\nОколо 10 ч. авторът на проекта го демонтира.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.04.01", "title": "Паметник от бъдещето: Борисов със светещи очи на \"Гарибалди\""}
{"url": "https://www.dnes.bg/notifikacii/2019/04/01/slujitel-na-arsenal-zadyrjan-pri-specakciia-tyrguval-s-oryjie.406198", "text": "Работник в завод \"Арсенал\" е задържан при спецакция на ГДБОП в Казанлък. Акцията е била за незаконно съхранение и търговия с оръжие. \r\nОт оръжейния завод не коментираха информацията. Акцията на спецслужбите е проведена снощи, предаде bTV.\n\r\nПо предварителна информация са задържани шест души, добре познати на полицията. Претърсвани са адреси в Казанлък, както и в село Енина и град Крън.\r\nНамерени са 7 – 8 автомата, пушки и пистолети.\r\nПолицията има подозрения за организирана престъпна група, която е действала в района.", "date": "2019.04.01", "title": "Служител на \"Арсенал\" задържан при спецакция, търгувал с оръжие"}
{"url": "https://www.dnes.bg/politika/2019/04/01/sled-namesata-triabva-li-da-puskame-chavushoglu-u-nas.406200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nМинистър-председателят Бойко Борисов не трябва да пуска външния министър на Турция Мевлют Чавушоглу у нас за посещението му, ако той не се извини за думите си. Зад тази позиция застанаха дипломатът Стефан Тафров и журналистът Илхан Андай в \"България сутрин\".\n\n\n\n\n\r\nПреди дни един от най-доверените хора на Реджеп Ердоган заяви, че правителство им се меси при приемането на поправките в Закона за вероизповеданията у нас. Премиерът Бойко Борисов дори напусна среднощна среща с турския вицепрезидент Фауд Октай, на която 5 часа бе обсъждан казуса, но до консенсус така и не се стигна.\n                    \n                    \n                \r\n\"Бойко Борисов води угодническа политика спрямо Ердоган. Той непрекъснато му се подмазва. Действително ще станем вилает на Турция, ако продължаваме така. Ако Чавушоглу не се извини, не виждам как ще се случи неговото посещение у нас. Правителството трябва да вземе мерки. Изказването на министъра на Турция е скандално спрямо една суверенна държава. Ако не зачеркнем тази проява, ще позволим още такива и този наставнически тон ще продължи\", коментира Тафров.\n\r\nИлхан Андай подкрепи дипломата и подчерта, че българското правителство трябва да сложи граници спрямо подобни изказвания. Той също така разкри, че това не е първото подобно изказване на турски политически лидер за ситуацията у нас.\n\r\n\"Ако тези дни не последва извинение на турското правителство, на 8 април Борисов не трябва да приема Чавушоглу на среща. Намеса имаше и миналия месец, когато дясната ръка на Ердоган за Балканите Азис Бабушчу на форум с интелектуалци каза, че в смесените райони у нас хората живеят зле, тъй като няма силни лидери. Нашата дипломация спи. Ердоган не е склонен да накара Чавушоглу да се извини. Властта у нас трябва да сложи граници\", заяви журналистът пред .\n\r\n\r\n ", "date": "2019.04.01", "title": "След \"намесата\": Трябва ли да пускаме Чавушоглу у нас?"}
{"url": "https://www.dnes.bg/muzika/2019/04/01/syli-erna-s-priznanie-sofiia-e-specialno-miasto-za-men.406203", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъли Ерна пристигна в България за концерт с Godsmack, който напълни столичната зала \"Арена Армеец\" в събота.\n\r\n\"София се превърна в специално място за мен. Създадох чудесни приятелства тук и прекарах доста време. Това е от онези места, които са много специални\", \n\r\n\"Може би вие сте по-близо до музиката и емоцията в нея. Навсякъде ни приемат много добре, но България успява да изгрее и да бъде на върха за нас. Това ни показва, че българите наистина ценят нашата музика и тя достига до обикновения човек, който се бори с живота. В голяма част от музиката ми това е основният мотив - всекидневието\", посочи Ерна.\n                    \n                    \n                \r\nТой написа и своя автобиография, която излезе и преведена на български език. И обясни пред Bulgaria ON AIR, че в началото идеята му е била просто да записва своите спомени и истории, за да не ги забрави. След като е видял колко много неща има да разкаже, е решил да напише книга.\n\r\n\"Осъзнах, че мога да помогна на хората да разберат, че не се раждаме успели. Всеки има своята история. Аз израснах в квартал с много насилие, имах тежко детство. Всичко, което правех, беше за да оцелея. Надявам се тази книга да е в помощ на хора, които все още се борят\", заяви Ерна.\r\n ", "date": "2019.04.01", "title": "Съли Ерна с признание: София е специално място за мен!"}
{"url": "https://www.dnes.bg/index/2019/04/01/ne-na-shega-kandidatyt-na-opoziciiata-vodi-v-istanbul.406209", "text": "Кандидатът на опозиционната Народнорепубликанска партия /НРП/ Екрем Имамоглу изпреварва своя съперник от Партията на справедливостта и развитието /ПСР/ Бинали Йълдъръм с 27 хиляди гласа, съобщи днес председателят на Висшата избирателна комисия Сади Гювен пред турския телевизионен канал НТВ, предаде ТАСС. \n\r\nИмамоглу събира 4 159 000 гласа. Йълдъръм - 4 131 000 гласа. В Истанбул 290 хиляди бюлетини се оказаха невалидни, посочи Гювен.\n\n\r\nТой добави, че остават още непреброени бюлетини. Гювен посочи още, че партиите и кандидатите имат три дни за подаване на възражения.\n\r\nПо-рано агенция Демирьорен съобщи, че след преброяване на над 99 процента от бюлетините в Истанбул води Имамоглу. Агенцията отбеляза, че неотворени остават общо 99 избирателни урни. Според тези данни Имамоглу печели 48,8 процента /4 157 237 гласа/, а Йълдъръм - 48,48 процента /4 130 049 гласа/. Това са неофициални данни, отбелязва ТАСС, цитирани от БТА.\n                \n                \r\nТрадиционно на местните избори в Истанбул се разгръща основната битка. Това е най-големият мегаполис на Турция, в който през 90-те години бе кмет сегашният президент Реджеп Тайип Ердоган.\r\nНароднорепубликанската партия печели и в столицата Анкара, Измир и Анталия.\n\r\nУправляващата формация запазва Бурса. В национален план тя печели 44,5% от гласовете, докато Народнорепубликанската партия получава 30 на сто. По над 7% от избирателите са подкрепили Партията на националистическото действие и Добрата партия. Прокюрдската Демократична партия на народите има доверието на над 4 на сто от гражданите, други партии печелят общо около 6,5% от гласовете.", "date": "2019.04.01", "title": "Не на шега: Кандидатът на опозицията води в Истанбул"}
{"url": "https://www.dnes.bg/temida/2019/04/01/uslovna-prisyda-za-plovdivchanin-schupil-pryst-na-policai.406212", "text": "Окръжният съд в Пловдив осъди на две години лишаване от свобода мъж за нанесена средна телесна повреда върху полицейски инспектор в града на тепетата, съобщават от Съдебна палата – Пловдив.\nС. Х. е осъден да заплати на пострадалия и сумата от 5000 лева като обезщетение за причинени неимуществени вреди, както и сумата от 800 лева за направените разноски за адвокатска защита.\r\nБуйният пловдивчанин е счупил средната част на петия пръст на разузнавач в група \"Противодействие на криминалната престъпност\" в сектор \"Криминална полиция\" при 4 Районно управление при ОДМВР – Пловдив на 11 март 2018 година. \r\nПрисъдата подлежи на обжалване и протест в 15-дневен срок пред Апелативния съд – Пловдив.", "date": "2019.04.01", "title": "Условна присъда за пловдивчанин, счупил пръст на полицай"}
{"url": "https://www.dnes.bg/kino/2019/04/01/loshoto-momche-marian-vylev-debiutira-s-losho-momiche.406205", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Сложните и конфликтни взаимоотношения между родителите и техните деца извежда на преден план Мариан Вълев в своя режисьорски дебют, наречен \"Лошо момиче\". Лошото момче на българското кино гостува в \"България сутрин\" дни преди ексклузивните прожекции и кино турне в 10 български града.\n\r\n\"За мен беше приоритет да разкажа истински филм. \"Лошо момиче\" дойде логично в живота ми. Общувам с много хора, част от тях са лоши момичета. Имал съм възможност да ги наблюдавам. Опитал съм да загатна в час и половина какво ги прави лоши. Но това е социалната среда, култура, контакти, семейството\", сподели актьорът и режисьор Мариан Вълев пред .\n                    \n                    \n                \r\nВ главната роля в \"Лошо момиче\" влиза актрисата Любомира Башева. \"Тя не работи за пръв път с мен, срещнахме се на снимачната площадка на \"Под прикритие\". Тя беше на 15 години тогава и играше малолетна проститутка. Познавам Бубето от 6 години, доста сме общували. Беше с брекети и ме впечатли на контрастта в нея на женското, което се пробуждаше в нея и на тази чистота.  Ролята е писана за нея. Насилието в живота, както и в нашия филм, поражда насилие. Филмът е мрачен и тежък, но е абсолютно реален\", каза още Мариан Вълев.\r\nТой разказа още, че голяма част от момичетата във филма са истински стриптизьорки, танцьорки, модели, плеймейтки. \"Постарали сме се да  направим широк ансамбъл от женски роли, които да бъдат разположени във  всички крайности и по средата.\", коментира още Вълев.\r\nТурнето за представяне на лентата в страната стартира на 5 април с прожекция във Фестивалния комплекс във Варна. След това филмът ще бъде представен в Търговище, Велико Търново, Пловдив, Благовград, Враца и други градове.\n\r\n ", "date": "2019.04.01", "title": "\"Лошото момче\" Мариан Вълев дебютира с \"Лошо момиче\""}
{"url": "https://www.dnes.bg/balkani/2019/04/01/simvolichnoto-znachenie-na-zagubata-na-erdogan.406226", "text": "\"Не, това не е анализ за футболен резултат, а идва от устата на човек, който не е известен със способността си за самокритика - държавният глава на Турция Реджеп Тайип Ердоган.\r\nСамият той обяви вчерашните регионални избори в Турция за съдбоносни. Страната преживява най-тежката икономическа криза от идването на Ердоган на власт преди 17 години и сега Партията на справедливостта и развитието (ПСР) и нейният партиен лидер бяха наказани. Анкара попада в ръцете на Републиканската народна партия (РНП) за първи път от над 20 години. В Истанбул, където някога започна политическата кариера на Ердоган като кмет, всичко ще зависи от всеки един глас. \r\nТака или иначе: въпреки огромното финансово, логистично и политическо превъзходство, Ердоган не успя да си осигури големите градове. И това не е само загуба на власт, но преди всичко горчива загуба на престиж. Това показва колко дълбоко е разочарованието от правителството и неговите икономически политики.\r\nНищо от хватките на Ердоган не помогна. Той не говори за реалните проблеми на хората. Прекалено голям е гневът на турците срещу едноличното управление на президента и административния хаос след две години политическо прочистване. Твърде дълбок е гневът на много хора заради високите цени на храните и кризата с лирата. Прекалено мрачна е перспективата за една систематична икономическа криза. Твърде тънко и неразбираемо е това, което президентът им предложи като мерки за подобрение.\r\n\r\n \r\n                    \n                    \n                 ", "date": "2019.04.01", "title": "Символичното значение на загубата на Ердоган "}
{"url": "https://www.dnes.bg/cars/2019/04/01/45-godini-ne-stigat-vw-prodava-po-edin-golf-na-41-sekundi.406221", "text": "В края на март 1974 г. Volkswagen пуска на пазара първото поколение на модела Golf, който трябва да замени култовия Beetle. Автомобилът веднага е оценен от купувачите и през 1976 г. компанията вече е продала 1 милион бройки от него.\n\r\nСега германският производител отбелязва 45-годишнината на модела, като посочва, че именно Golf е сърцето на Volkswagen, тъй като оказва огромно влияние върху цяло поколение хора. От компанията вадят любопитна статистика - на всеки 41 секунди през  тези 45 години някъде се продава по един Golf. А общият тираж на модела надхвърля 35 млн. единици.\r\nОригиналният първи Golf дебютира във варианти с 2 и с 4 врати, а диапазонът на двигателите включва базов 1,1-литров мотор с 4 цилиндъра, развиващ 49 к.с., както и 1,5-литров, отново 4-цилиндров, с 69 к.с. Агрегатите работят с 4-степенна механична скоростна кутия или с 3-степенен автомат.\n                    \n                    \n                \r\nПрез тази година Volkswagen ще представи осмото поколение на Golf, като се предвиждаше това да стане на автосалона във Франкфурт през есента. В крайна сметка премиерата на модела беше отложена с няколко седмици, като за нея компанията ще организира специално събитие.\r\n", "date": "2019.04.01", "title": "45 години не стигат: VW продава по един Golf на 41 секунди"}
{"url": "https://www.dnes.bg/evroizbori-19/2019/04/01/partiite-sa-razklateni-ochakva-gi-nakazatelen-vot.406224", "text": "\"Кондицията на политическите партии е доста разклатена, защото в обществото има сравнително ниско доверие към тях\", коментира проф. Антоний Тодоров в ефира на предаването \"Добър ден\" по радио Фокус.\r\n \r\nСпоред него ни очаква наказателен вот на предстоящите избори за Европейски парламент. Експертът допълни, че очаква ниска изборателна активност и въздържане от гласуване.\"Европейските избори досега не  са мобилизирали много избирателите\", каза Тодоров. Професорът критикува партиите и за това, че кампанията се води предимно по вътрешно-полически теми, но не и за бъдещето на Европа. Според него важно за избирателите е кой ще бъде на първите избирателни позиции в листите - дали са политици, които са им симпатични или не.\r\n \r\nВ същото време ново социологическо проучване на Алфа Рисърч показва, че скандалът \"Апартаментгейт\" оказва огромно негативно влияние върху имиджа на ГЕРБ - цели 66.6 % от анкетираните виждат скандала като  злоупотреба с влияние на хора във властта. \r\n \r\nПочти всеки втори(47.3%) от симпатизантите на ГЕРБ също споделят това мнение, а само 10 % смятат, че проблем в придобиването на апартаментите няма и това е атака на опозицията.", "date": "2019.04.01", "title": "Партиите са разклатени, очаква ги наказателен вот"}
{"url": "https://www.dnes.bg/notifikacii/2019/04/01/psihichno-bolen-napadna-starica-opita-se-da-ia-ubie.406237", "text": "Млад мъж в неадекватно състояние нападна старица в дома й в град Бяла, Руненско. \r\nСигналът в полицията за откритата възрастна баба на 78 години в безпомощно състояние след нанесени тежки травми е подаден в неделя малко след 8 ч.\r\nЖената е настанена в болница, където лекарите се борят за живота й. \r\nСлед кратко разследване униформените са задържали 33-годишен мъж, който се движел гол до кръста в неадекватно състояние из града, допълват от полицията. \r\nТой е отведен и настанен в психиатричната болница в града и е под охрана.", "date": "2019.04.01", "title": "Психично болен нападна старица, опита се да я убие "}
{"url": "https://www.dnes.bg/stranata/2019/04/01/butat-kyshti-v-sheker-mahala-bremenna-zaplashi-da-spi-v-ruinite.406236", "text": "Багер изравни със земята незаконни постройки в пловдивския квартал „Шекер махала“, съобщиха от bTV. Тази инициатива от страна на общината обаче предизвика масово недоволство сред жителите на ромския квартал, които твърдят, че не са били предупредени. Център на събитията стана основното училище \"Панайот Волов\", където стотици се събраха в знак на протест. Бременна жена изпъкна сред тълпата, заплашвайки да спи в руините на къщата си. Нейн съсед пък направи опит да спре багера с крава. 50 незаконни сгради ще бъдат премахнати по план на Администрацията на пловдивския район \"Северен\" през 2019 г. ", "date": "2019.04.01", "title": "Бутат къщи в \"Шекер махала\", бременна заплаши да спи в руините"}
{"url": "https://www.dnes.bg/obshtestvo/2019/04/01/kapitanyt-geroi-ot-pyrvata-bylgarska-morska-pobeda.406240", "text": "Шестият епизод на поредицата на сдружение \"Българска история\" и ЗАД \"Армеец\" пресъздава живота на един от най-изявените български морски офицери – Димитър Добрев. \n\n\n\nИсторията на българския военноморски флот е неразривно свързана с неговото име. Той е роден в Русе през 1868 г., а след Освобождението на България учи в Москва. Завърнал се в България, младежът постъпва във Военното училище. Като юнкер в него, той участва в Сръбско-българската война, а при Гургулят е командир на рота.\n\r\nБил е командир и на отряда миноносци, торилирали крайцера „Хамидие“ по време на Балканската война. Освен в нея, Добрев участва и в Руско-японската война от 1904-1905 година. Самият той обяснява избора си да се включи в този чужд за България конфликт, заявявайки, че иска да опознае по-добре морския флот в реална военна обстановка. \n                    \n                    \n                \r\nПрез 1905 г. крайцерът, на който служи като артилерийски офицер, е потопен при Цушима. Българинът оцелява и прекарва 6 месеца в японски плен. След като се завръща в родината, той отново е във флота, но пред морските офицери не се очертава бляскаво бъдеще. През 1908 г. и през 1910 г. в Народното събрание сериозно се обсъжда въпросът за закриване на целия военноморски флот. По думите на Димитър Добрев, „флотът влачеше своето жалко съществуване, спъван и тормозен безсмислено от хора, които нямаха характер да го унищожат и доблестта да го оставят да се развива нормално.“\n\r\nПрекалено прям, борещ се срещу корупционни схеми, през 1911 г. Добрев е повишен в чин капитан ІІ ранг и е уволнен от флота по настояване на цар Фердинанд. Добрев следва право в Софийския университет, дори е избран за народен представител от листата на русофилската Прогресивнолиберална партия.\n\r\nВ започналата Балканска война турският флот безнаказано обстрелва българското крайбрежие, което налага Добрев да бъде върнат като командир на шестте български торпедоносеца. Но българските моряци нямат боен опит, преобладават дневните плавания, допускат се чести аварии. Тактическото взаимодействие между отделните кораби е незадоволително и се стига до там, че торпедоносецът \"Храбри\" се врязва в \"Шумни\" и двата отпадат от бойните действия. Добрев работи трескаво и за кратко време стяга дисциплината на екипажите и повдига духа им.\n\r\nСкоро се появява случай да се докажат – разузнаването донася, че от Кюстенджа за Цариград потеглят два кораба, натоварени с въоръжение за турците. Те са охранявани от бронирания крайцер \"Хамидие\", който далеч превъзхожда българските торпедоносци в артилерия и бронезащита. Въпреки това, на 7 ноември 1912 г., Добрев повежда своя отряд от 4 кораба в атака.\n\r\nМалко след полунощ е осъществена среща с неприятеля, а факторът на изненадата е ключов. Както описва матрос от \"Дръзки\": \"Като излязох по-късно на палубата, ясно видях със собствените си очи, че артилерийската прислуга около оръдията на \"Хамидие\" е по бели гащи“. \"Летящи\", \"Смели\" и \"Строги\" изстрелват по едно торпедо, но без да са заели най-удобна позиция. Последен се насочва \"Дръзки\", който почти от упор уцелва „Хамидие“ в носовата част. Крайцерът получава голяма пробойна, но все пак е спасен и на буксир е закаран до Цариград.\n\r\nС това първата българска морска победа става факт, при това е постигната над по-силен противник.\n\r\nКапитан I ранг Димитър Добрев умира на 11 април 1944 година във Велико Търново, където в последните години от живота си е адвокат.", "date": "2019.04.01", "title": "Капитанът-герой от първата българска морска победа"}
{"url": "https://www.dnes.bg/temida/2019/04/01/v-gradinki-i-parkove-kafeneta-sladkarnici-no-izvyn-zakona.406232", "text": "Общините масово разрешават в паркове и градинки да се разполагат кафенета, сладкарници и други такива обекти, което обаче противоречи на Закона за устройство на територията.\n\r\nТова показва проверка на Върховната административна прокуратура.\r\n \r\nОт държавното обвинение са установили 157 наредби, в които са допуснати различни нарушения. \n\r\nОсвен при постоянните обекти има нарушения и при разполагането на премествяеми конструкции в зелените площи. \n\r\nСпоред Закона за устройство на територията подобни обекти могат да заемат до 10 на сто от площта на имота, като в ред общини е установено различно процентно съотношение.\r\n  \r\nНамерени са и разпоредби, с които е предвиден режим за използване на озеленените площи, различен от Закона за местните данъци и такси. \n                    \n                    \n                \r\nВ закона с цел да не се злепоставят публични права се регламентира, че за ползване на терени - общинска собственост се внася такса. От своя страна, местните органи на власт изискват заплащане на наем и така компрометират интересите на общината, защото за дължимостта на наем е нужно сключване на договор, а за събиране на таксата - не. \n\r\nВАС е констатирал нарушения в действащите наредби в Пловдив, Варна, Велико Търново, Плевен, Русе, Сливен, Благоевград, Враца, Кюстендил, Кърджали, Перник, Силистра, Търговище, Монтана, Созопол, Поморие, Царево, Трявна, Казанлък, Девин, Ботевград, Троян, Димитровград, Асеновград, Сапарева баня, Тетевен, Драгоман, Доспат, Свиленград, Минерални бани, Оряхово, Горна Оряховица, Симеоновград, Харманли, Доспат, Тополовград и др. ", "date": "2019.04.01", "title": "В градинки и паркове - кафенета, сладкарници, но извън закона"}
{"url": "https://www.dnes.bg/akoshtete-vqrvaite/2019/04/01/koshmar-sled-koshmar-loshite-synishta-na-vsiaka-zodiia.406242", "text": "Страшните сънища не са приятни за никого, но за съжаление някои хора доста често сънуват кошмари. Ето и какъв лош сън редовно преследва зодиакалните знаци. \r\n\r\n \r\nУжасно ги е страх да бъдат уязвими и да се излагат публично. Често сънуват, че са голи в работата, в училище, навън, сред много хора или на някое важно събитие и това ги докарва до лудост.\r\n \r\n\r\n \r\nТрябва им стабилност и безопасна среда. Най-много ги плашат сънищата, в които губят контрол. Затова, когато сънуват, че падат по стълбите, от високо и т.н., това им се струва истински кошмар.\r\n \r\n\r\n \r\nПроблемите много ги плашат и гледат да ги избягват. Но пък редовно сънуват, че някой ги преследва и те не могат да се измиъкнат. Много ги е страх, че ще ги хванат.\r\n \r\n\r\n \r\nБлизките и семейството им са най-важното в живота им. И Раците стават зависими от тях. Често в кошмарите им роднините и близките им умират, което е най-големият ад за тези зодии.\r\n \r\n\r\n \r\nКогато са тъжни или предадени, те стават несигурни. Разтревожени са за това как изглеждат външно, губят ли контрол, успяват ли да са лидери. Най-неприятният им сън е, когато сънуват, че зъбите им падат.\r\n \r\n\r\n\r\nМного се разстройват, когато пропуснат нещо, забавят се или закъснеят за среща или изпуснат срок. В сънищата си често закъсняват за нещо важно и са забравили да изпълнят навреме задача, което ги докарва до истерии.\r\n \r\n", "date": "2019.04.01", "title": "Кошмар след кошмар: Лошите сънища на всяка зодия"}
