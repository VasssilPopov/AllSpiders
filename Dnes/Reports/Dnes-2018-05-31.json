{"url": "https://www.dnes.bg/index/2018/05/31/pylnolunie-v-strelec-za-kakvo-da-vnimavame.378053", "text": "Пълнолуние в знака Стрелец настъпи на 29 май. След този ден започна така нареченият период на равносметките, през който трябва да помислим за бъдещето си и пренаредим приоритетите. \r\nВремето около пълната луна се свързва с образованието, просветление и преосмисляне на някои лични отношения, които по-скоро ни вредят, отколкото помагат. Астролозите смятат, че в следващите няколко дни трябва да изчистим съзнанието си от всичко токсично, за да можем да постигнем по-лесно целите си и да бъдем щастливи.\r\n \r\nСтрелецът се характеризира със способността да трансформира, учи и създава. Той е една от най-творческите зодии, но следващите няколко дни ще бъдат напрегнати както за него, така и за знаците Дева и Риби. Пълнолунието ще промени коренно техните планове и ще ги накара да променят много от нагласите си за живота.\r\n \r\nПри Рак и Скорпион има риск от гафове, ако действат прибързано и не преценяват всички предимства и недостатъци преди да вземат решение. Нещата ще бъдат по-положителни за Везни и Водолей, които могат да се отдадат на почивка и приключения. Докато земните Телец и Козирог, ще прекарат известно време в подобряване на имиджа и взаимоотношенията с околните. \r\n\r\n\r\n\r\n\r\n\r\n\r\n\r\n\r\n\r\n", "date": "2018.05.31", "title": "Пълнолуние в Стрелец – за какво да внимаваме?"}
{"url": "https://www.dnes.bg/notifikacii/2018/05/31/asad-izbegnahme-direkten-sblysyk-rusiia-sasht.378010", "text": "Сирийският президент Башар Асад заяви в интервю, откъси от което днес са поместени на сайта на руската телевизия \"Раша тудей\", че ще възстанови властта си върху районите, контролирани от подкрепяните от САЩ Сирийски демократични сили (СДС) и че войските на САЩ трябва да си научат урока от Ирак и да се изтеглят, предадоха Ройтерс и Франс прес.\n\r\nАсад посочи, че сирийското правителство \"е започнало да отваря вратите за преговори\" със СДС - доминиран от кюрди съюз на милиции, контролиращ части от Северна и Източна Сирия, където са разположени американски сили.\n\r\n\"Това е първата възможност. Ако не, ще прибегнем до освобождаване на тези райони със сила. Нямаме други възможности, с или без американците\", каза Асад пред официалната руска медия. \"Американците трябва да си тръгнат, те все някак ще си тръгнат\", прогнозира той.\r\n\"Те дойдоха в Ирак без законово основание и вижте какво им се случи. Трябва да си научат урока. Ирак не е изключение и Сирия също не е изключение. Хората няма повече да приемат чужденци в този регион\", подчерта сирийският лидер.\n\r\nВ коментар на характеристиката, дадена му от президента на САЩ Доналд Тръмп като \"животното Асад\" след предполагаемата априлска атака с отровен газ срещу контролиран от бунтовниците град край Дамаск, сирийският президент каза: \"Казваш това, което ти самият представляваш\".\n\r\nАсад отново заяви, че правителството не носи отговорност за нападението срещу град Дума в анклава Източна Гута и каза, че то не разполага с химическо оръжие и не би било в негов интерес да извърши подобен удар.\n\r\nСирийският лидер заяви, че присъствието на Иран в страната му е ограничено до офицери, които помагат на сирийската армия.\n\r\nЗа израелската атака от 10 май Асад каза, че \"има десетки сирийски мъченици и ранени войници, но сред тях няма нито един иранска жертва\".\n\r\nЗапитан дали Сирия може да направи нещо, за да спре израелските въздушни удари, Асад отговори: \"Единствената възможност е да подобрим нашата противовъздушна отбрана, това е единственото, което можем да направим и ще го направим\". Асад подчерта, че сега сирийската ПВО е много по-силна благодарение на Русия.\n\r\nДиректен конфликт между Русия и САЩ в Сирия е бил избегнат благодарение на мъдростта на руското ръководство, смята Асад. \"Всъщност бяхме съвсем близко до възможен пряк конфликт между силите на Русия и САЩ\", каза Асад. \"За щастие успяхме да го избегнем. Но не благодарение на мъдростта на американското ръководство, а благодарение на мъдростта на руското. Такъв конфликт не отговаря не интересите на никого - нито в света като цяло, нито на първо място на Сирия\".\n\r\nАсад отново подчерта, че стабилизирането на положението в Сирия става благодарение на подкрепата на Русия и това пречи на действията на САЩ, които той нарече глупави, посочва ТАСС.\n\r\nПрезидентът на Сирия прогнозира, че войната скоро за завърши с победа на правителствените сили. \"Всяко успешно настъпление, победа, всеки освободен район ни приближават към приключване на конфликта. Винаги съм казвал, че ако нямаше външна намеса, нямаше да ни трябва повече от година\", каза пред \"Раша тудей\" Асад, цитиран от ТАСС.\r\n/БТА/", "date": "2018.05.31", "title": "Асад: Избегнахме директен сблъсък Русия-САЩ!"}
{"url": "https://www.dnes.bg/obshtestvo/2018/05/31/pomaga-li-dyrjavata-na-psihichno-bolnite.378064", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Системата като че ли не е оставила никакъв шанс на хората с психиатрични проблеми. Шанс нещата да се променят почти не се вижда на хоризонта. В страната има само 12 психиатрични болници, които вече са препълнени. За това знае държавата, знаят медиците, но решение на проблема все още няма. Обществото от своя страна също отритва психично болните.\r\nКъде е решението - коментар в предаването \"Директно\" по  на д-р Цветеслава Гълъбова, директор на психиатричната болница \"Св. Иван Рилски\". \n\r\nСлучаите на психози сред младите и активни хора стават все повече, особено след употребата на стимуланти, каза д-р Гълъбова. Tя допълни, че пристраставянето не идва след първото хапче.\r\n                    \r\n                    \r\nВ същото време за лечението на психичноболните няма достатъчно пари. Политиците, а и държавата не разпознава важността на проблема, смята лекарят. И напомни - тези хора са дискриминирани. Освен това няма и центрове, в които да бъде проследявано тяхното лечение. За това те отново постъпват за лечение е болниците.\n\r\n\"Промяна в системата категорично е необходима. Тя трябва да започне в много посоки. Трябва да се създадат центрове за ежедневна грижа, в които тези хора да бъдат терапевтирани. Трябва да има така наречените хора \"водещи случаи\", към които пациентите могат да се обръщат\", коментира д-р Гълъбова.\n\r\nЕдин от големите проблеми в системата са и лечебните заведения, които са в критично състояние. Част от тях ще бъдат закрити заради ужасяващите условия в тях. Идеята е 10 болници да бъдат закрити. От тях обаче ще бъдат изведени над 700 пациенти. Какво ще се случи с тях и достатъчна ли е легловата база в останалите психиатрични болници, за да поемат болните?\n\r\n\"Идеята е преди тези хора да бъдат изведени, да бъдат построени нови лечебни заведения. Трябва политическа воля, която да разпознае проблема. Пари се намират, когато се осъзнае важността му\", сподели в предаването експертът.\n\r\nМного често психичноболните не успяват успешно да се интегрират в обществото, не успяват да си намерят работа, заради отношението към тях. Какво трябва да се промени, за да могат тези хора да водят нормален начин на живот?", "date": "2018.05.31", "title": "Помага ли държавата на психично болните?"}
{"url": "https://www.dnes.bg/akoshtete-vqrvaite/2018/05/31/praznik-na-blondinkite-e-estestvenite-sa-riadkost-i-ne-sa-glupavi.378018", "text": "По случай днешния Международен ден на блондинките – интересни факти за русокоските:\n\r\n- Международният ден на блондинките се отбелязва от 2006 г., когато за първи път е връчена наградата \"Диамантено токче\", която се присъжда на талантливи, умни, успешни и модерни блондинки.\n\r\n- Първата известна блондинка в историята е богинята Афродита, получила златните си кичури като подарък от Зевс.\n\r\n- Сред знаковите блондинки в съвременната популярна култура е екранната икона и секссимвол Мерилин Монро, която по рождение е брюнетка.\n\r\n- Първата русокоса богиня на Холивуд е актрисата Джийн Харлоу.\n\r\n- Друга известна блондинка - покойната принцеса Даяна, е харчила хиляди лири годишно, за да поддържа цвета на косата си.\r\n                    \r\n                    \r\n- В древността жените са прибягвали до \"отблъскващи\" методи за изрусяване. Дамите в древен Рим са разчитали за целта на изпражнения от гълъб, а ренесансовите жени - на конска урина.\n\r\n- Цветът на косата зависи от количеството на двата типа пигмент меланин - еумеланин и феомеланин. Колкото по-голямо е количеството на \r\nеумеланина, толкова по-тъмна е косата. Червеният цвят се дължи на преобладаващ феомеланин. Ако нивата и на двата типа пигмент са ниски, резултатът е руса коса.\n\r\n- В свое проучване изследователи от САЩ установяват, че само една малка промяна - в една буква от трите милиарда букви, съставляващи човешката ДНК, може да \"създаде\" руса коса.\n\r\n- Сивото може и да има 50 нюанса, докато нюансите на русото са минимум 30. Най-редкият сред тях е ягодово русо.\n\r\n- Тъй като русата коса е \"склонна\" да потъмнява с течение на времето, естествените блондини съставляват едва два процента от населението на планетата. Само един на 20 американци и приблизително същият процент обитатели на Северна Европа са руси по природа.\n\r\n- За сметка на това една на всеки три жени боядисва косата си в нюанси на русото.\n\r\n- Перхидролът е открит през 1818 г., но не намира голямо приложение, докато през 1857 г. не се установява, че с него може да се изрусява косата. Съединението бързо набира популярност в Европа и Америка и измества всички останали продукти, използвани до този момент със същата цел.\n\r\n- Наличието на руса коса не означава непременно, че притежателят й ще има сини очи. Това е стереотип. Докато червената коса, светлите очи и светлата кожа обикновено \"вървят в комплект\", русокосите мъже и жени могат да имат очи с всякакъв цвят.\n\r\n- Мъжете с руса коса и сини очи са най-големите поклонници на блондинките. Причината се корени в еволюционната психология. Русата коса и сините очи са рецесивни характеристики. И двамата родители трябва да са носители на ген за този цвят коса, за да я предадат на потомството си. Някои учени смятат, че мъжете със светли коси и очи изпитват естествено привличане към жени със същите характеристики - по този начин след появата на деца те могат да са сигурни дали са техни бащи.\n\r\n- Блондините и блондинките са смятани за по-жизнерадостни. Освен че се забавляват повече, те имат и повече косми на главата - приблизително 140 000 срещу около 108 000 при индивидите с по-тъмни коси.\n\r\n- Най-известната кукла в света е блондинката Барби.\n\r\n- Някои от най-известните приказни героини - Пепеляшка, Рапунцел, Златокоска, също са блондинки.\n\r\n- Майсторът на съспенса Алфред Хичкок е бил обсебен от блондинките и е снимал само руси актриси във филмите си - Ева Мари Сейнт, Джоан Фонтейн, Карол Ломбард, Джанет Лий, Грейс Кели, Типи Хедрън.\n\r\n- Наистина ли \"Джентълмените предпочитат блондинки\", както гласи заглавието на хитовия филм с Мерилин Монро? Според няколко проучвания мъжете наистина намират жизнерадостните русокоси дами за по-привлекателни и по-открояващи се. Според други изследвания обаче представителите на силния пол предпочитат по-надеждните брюнетки за дългосрочно обвързване.\n\r\n- Забравете стереотипа за празноглавите блондинки. Изследователите са установили, че той до такава степен се е вкоренил в представите ни, че в действителност мъжете действат съобразно с него и оглупяват при вида на русокоса красавица.\n\r\n- Блондинките се смеят последни. Специалисти от университета на Куинсланд са открили, че дамите с руси коси не само печелят повече от червенокосите жени и брюнетките, но и по-често се омъжват за богати мъже.\r\n/БТА/", "date": "2018.05.31", "title": "Празник на блондинките е! Естествените са рядкост и не са глупави! "}
{"url": "https://www.dnes.bg/notifikacii/2018/05/31/evropeiskata-alergiia-kym-baruta-chudesna-pochva-za-ruskiia-biznes.378033", "text": "Всеки път, щом геополитическата обстановка очертае възможно или дори вероятно сближаване на Русия със \"стара Европа\", опитваща се да отхвърли оковите на американското влияние, в руското информационно поле, социалните мрежи и даже сред част от експертната общност се пробуждат антиевропейски чувства. \n\r\nОт гледище на общественото възприятие в Русия Европа, образно казано, е натрупала през последните години такава негативна карма, че мнозина не виждат защо изобщо понечваме да градим позитивни отношения с европейските страни. И най-горещите глави предлагат незабавно да отмъстим, като изключим газа на европейските потребители заради участието на европейски политици в украинската криза. А всяка форма на руско-европейско коопериране често се разглежда като безсмислена слабост, от която трябва начаса да се отървем, пише Иван Данилов за РИА Новости.\r\nФактически част от обществото задава, често пъти доста емоционално, следния въпрос: защо да не скъсаме с Европа и да не се самоотстраним от всякакви проекти за европейско икономическо пространство и европейско пространство за сигурност?\n\r\nПогледнем ли нещата прагматично, отговорът звучи така: Русия не бива сама да прави онова, заради което е била създадена НАТО. Един от архитектите на алианса - британският политик и генерал Хастингс Лайънъл Исмей, описва в обемна формулировка основната цел на Северноатлантическия пакт: \"Да не допуска Русия в Европа, да осигурява американско присъствие в Европа и да държи Германия в подчинено положение\". \n\r\nНека видим какво ще стане, ако руското ръководство последва псевдопатриотичните призиви - скъса или замрази отношенията с ЕС или дори спусне по европейските ни граници политическа, икономическа, културна и информационна желязна завеса. Тогава в Европа със сигурност няма да има руско влияние, ще има максимално влияние на САЩ, а Германия ще изгуби всякакви шансове да се изплъзне от подчиненото положение спрямо Вашингтон. Излиза, че радетелите за максимално твърда и безкомпромисна политика към ЕС преследват на практика същите цели, заради които враговете ни са създали НАТО.\n\r\nПрез 2015 г., в разгара на украинската криза и в момент на крайно трудни отношения между Русия и Европа авторът на тези редове вкара в информационния оборот формулировка, която възмути мнозина - \"Трябва ни Берлин, а не Киев\". Навремето само най-отявлен оптимист би предположил, че след три години президентът на Франция ще се кае в Петербург пред Путин за разширяването на НАТО в източна посока и ще се оплаква на руския президент, че Европа не е имала \"достатъчен суверенитет\" - но точно това стана.\n\r\nЕдин от ключовите аргументи срещу всички опити да се установят равноправни и продуктивни отношения се свежда до тезата: \"Европейците няма никога да се откажат от американските пазари заради Русия, следователно няма и смисъл от опити да откъснем Европа от САЩ\". Твърде късогледа позиция, наивна до смехотворност. \n\r\nНикой изобщо не чака Европа да се откаже от нещо заради Русия или сътрудничеството с нас. Очаква се друго - ако европейските елити не са изгубили още инстинкта за самосъхранение, заради оцеляването на самата Европа или на \"Европейския цивилизационен проект\" ще се наложи да откъснат Европа от САЩ, възползвайки се от всички възможности на сътрудничеството с Русия. Какъв ти важен достъп до американските пазари, ако европейското законодателство бъде подчинено на американските корпоративни съдилища, както предвиждаше проектът за Трансатлантическо партньорство? Какъв ти важен достъп до американските пазари, ако сложат на Европа данъчен \"хомот\", за да плаща стотици милиарди долари годишна издръжка на американския военнопромишлен комплекс и армията, както настоява днес Доналд Тръмп? Какво ти икономическо развитие изобщо, ако американците натрапят насила на европейската промишленост друго гориво - свръхскъпия американски втечнен природен газ?\n\r\nДори Джордж Сорос вече заяви, че се \"унищожава\" трансатлантическият съюз между САЩ и Европа, предричайки нова икономическа криза, дължаща се и на това крайно важно геополитическо събитие.\n\r\nНепростима глупост би било да не се възползваме от този шанс. Може до безкрай да изреждаме проблемите и уязвимите места на европейския проект - твърде интересно, дори полезно занимание, но трябва да знаем, че европейската слабост означава допълнителни възможности за Русия. Днес виждаме Евросъюза отслабващ, децентрализиран, наплашен от вечната финансова криза (надигаща впрочем отново глава в Италия) и дълбоко травмиран от Brexit-а - договарянето с него е по-лесно от когато и да било. Това също е уникален шанс да изградим отношения при нови, изгодни за Русия условия, и фактът, че сближаването на Русия с ЕС хвърля в такава паника американските медии и експертни среди, доказва най-добре, че този подход е правилен.\n\r\nВъпреки всички проблеми ЕС все още е твърде платежоспособен пазар, а също и един от планетарните лидери в развитието на науката, техниката и високите технологии. С оглед на суровата глобална конкуренция ще е неразумно да се откажем от перспективите за синергична дейност пред руската наука и бизнеса, ако руско-европейското сътрудничество стане деполитизирано и независимо от токсичните предразсъдъци на задокеанските политици.\n\r\nМнозина у нас обичат да се присмиват на европейците, изглеждащи днес мекушави, изгубили войнствения дух на предците си. Но първо, практиката сочи, че никоя цивилизация не е статична и всяка може да поднесе изненади. В загниващата, морално разложена Русия от 90-те малцина биха могли да прозрат днешния потенциал на страната. И второ, не бива да проявяваме презрение към отслабнала Европа. \n\r\nОбратното: днешна Европа е отвикнала от мириса на барут, но много се бои от външния свят и трябва да се отнасяме към нея с уважение - с уважението на добър бизнесмен към много платежоспособен клиент.\n\r\nЕвропейската алергия към барута е чудесен повод за доходоносен бизнес. Ненапразно Владимир Путин предложи на Еманюел Макрон услугите на Русия за гарантиране на сигурност в Европа. Нагледната демонстрация на руските възможности в Сирия вече е отлична реклама за подобни оферти. Ако перифразираме генерал Исмей, общото пространство за сигурност, за което Макрон и Путин говориха на петербургския форум, може да се гради според формулата: \"Да не допуска САЩ в Европа, да осигурява руските интереси в Европа и да подкрепя европейската независимост\". Ако европейският политически елит приеме такава схема, най-страшният кошмар на американските стратези мигом ще стане геполитическа реалност. \r\n/БТА/\r\n ", "date": "2018.05.31", "title": "Европейската алергия към барута – чудесна почва за руския бизнес"}
{"url": "https://www.dnes.bg/notifikacii/2018/05/31/myj-na-syd-shofiral-s-3-20-promila-prepil.378048", "text": "Мъж, заловен да шофира след употреба на алкохол, ще бъде съден в Русе.\r\nОт областната дирекция на МВР съобщиха, че 44-годишният водач на автомобил бил засечен преди два дни от екип на полицията на паркинг пред жилищен блок в крайдунавския град.\r\nПри проверката за алкохол дрегерът отчел 3,20 промила. За нарушението му е съставен акт. \r\nПо случая е образувано и бързо производство за престъпление по чл. 343б, ал. 1 от Наказателния кодекс, който предвижда от една до три години затвор и глоба от 200 до 1000 лева.", "date": "2018.05.31", "title": "Мъж на съд, шофирал с 3,20 промила. Препил!"}
{"url": "https://www.dnes.bg/akoshtete-vqrvaite/2018/05/31/zodiiata-govori-koga-ste-gotovi-za-roditeli.378044", "text": "Ако имате приятели с деца, сигурно сте чували, че денят, в който са станали родители, е най-щастливият ден в живота им. Независимо дали мечтаете да имате дете от доста време насам, или все още се колебаете дали идеята да станете родител е добра, все пак вашият зодиакален знак, може да ви помогне да усетите кога е най-точния момент за бебе.\n\r\nЕто и как различните зодии реагират на идеята за бебе:\n\r\n\n\r\nХората от този знак са такива, че поискат ли да имат дете, няма да се поколебаят и за един миг, преди да започнат да работят за бебе. За представителите на тази зодия е обичайно да имат деца в по-ранна възраст, например още в началото на 20-те години. Обикновено Овните стават родители първи във своя приятелски кръг.\r\n                    \r\n                    \r\n\n\r\nТелците имат нужда от сигурност и стабилност. Затова на тях им отнема известно време преди да се решат да станат родители. Те предпочитат да нямат деца, докато не се почувстват финансово и психически подготвени за тази отговорност. Те често се решават да създадат семейство след като са се доказали в кариерата си, което обикновено е в средата на 30-те.\r\nВижте как е при останалите зодии в ", "date": "2018.05.31", "title": "Зодията говори: Кога сте готови за родители?"}
{"url": "https://www.dnes.bg/temida/2018/05/31/v-kiliite-po-zatvorite-rakiia-televizori.378042", "text": "USB кабели, заготовки за алкохол, хладилници, спринцовки и игли. Това са взе забранени предмети в затворите, които обаче са били открити в килиите при проверките преди месец, разпредени след бягството на рецидивистите Владимир Пелов и Радослав Колев на 3 април от Централния софийски затвор.\n\n\n\r\nЗа изминалия месец са извършени проверки в затворите във Враца, Пазарджик, София и затворническото общежитие \"Казичене\" при затвора в София и в арестите в Пловдив, в София – на ул. \"Майор Векилски\", под прекия надзор на служители на Главна дирекция \"Изпълнение на наказанията\" и Министерството на правосъдието, обяснява ресорният министър Цецка Цачева в писмен отговор на въпрос на депутат.\r\r\n                    \r\n                    При проверките са открити мобилни телефони, зарядни устройства за мобилен телефон, сим карти, USB кабели, заготовки за алкохол, карти памет, флаш памет, микро SD карти, телевизори без документи, хладилници, спринцовки и игли, хладилна чанта.\r\nНеразрешените вещи са иззети с протоколи.\n\r\nЦачева допълва, че след бягството на рецидивистите срещу зам.-началника на затвора в София е образувано дисциплинарно производство и е отстранен от длъжност. \n\r\nДисциплинарни производства са образувани и срещу инспектора по надзорно-охранителната дейност и зам.-началника на затвора в Пазарджик, откъдето също избяга лишен от свобода, които бил на по-лек режим и просто не се върнал вечерта от работа. \n\r\nСрещу началника на общежитието \"Казичене\" също има дисциплинарка.", "date": "2018.05.31", "title": "В килиите, по затворите – ракия, телевизори... "}
{"url": "https://www.dnes.bg/zvezdi/2018/05/31/bivshata-na-staloun-izbuhna-bremenna-na-54-g.378051", "text": "Бриджит Нилсен обяви, че е бременна за пети път на цели 54 години. Бившата жена на Силвестър Сталоун сподели изненадващата новина със снимки в Instagram.\r\nАктрисата и модел е в напреднала бременност както се вижда от кадрите. Тя е написала под едната снимка: \"Семейството ни става по-голямо. Усещам позитивните вибрации\".\r\nДатчанката Бриджит е омъжена за 39-годишния италиански телевизионен продуцент Матия Деси от 2006 г. насам, като той е петият ѝ поред съпруг.Бриджит и Матия; Снимка: reuters.com\r\nТова ще бъде пето дете за модела на Playboy, като тя вече има четирима големи сина на възраст между 23 и 34 години.\r\nНилсен стана известна с ролите си в \"Червената Соня\", \"Роки IV\" от 1986 г., \"Кобра\" от 1986 г. и \"Ченгетата от Бевърли Хилс II\" от 1987 г. Тя беше омъжена за Сталоун от 1985 до 1987 година.\r\nВижте още за звездите в", "date": "2018.05.31", "title": "Бившата на Сталоун \"избухна\" – бременна на 54 г."}
{"url": "https://www.dnes.bg/stranata/2018/05/31/zapochva-remont-na-10-km-ot-hemus-vyv-varnensko.378063", "text": "Започват ремонтно-възстановителни работи на общо 10 км от автомагистрала \"Хемус\" на територията на област Варна, съобщиха от АПИ.\r\nЩе се работи в два участъка. Първият 6-километров участък е между пътен възел \"Невша\" и пътен възел \"Млада гвардия\" /от 375-ти до 381-ти км/, а вторият - 4 км, е в района на Девня /от 389-ти до 393-ти км/. Ремонтните дейности включват цялостно обновяване на асфалтовата настилка, възстановяване на отводняването, нова хоризонтална маркировка, както и ремонт на прилежащите пътни съоръжения.\r\nНа пътноподдържащото дружество е разпоредено на обекта да се работи с пълна мобилизация, като целта е ремонтните дейности да завършат колкото може по-бързо предвид предстоящия туристически сезон.\r\r\n                    \r\n                    Първо ще се ремонтира платното за Варна, а трафикът в двата участъка ще се извършва двупосочно в платното за София. След приключване на ремонтните работи в платното за Варна движението в посока София ще бъде ограничено, а превозните средства ще преминават във вече ремонтираното платно за Варна.\r\nВ участъка между 375-ти и 381-ви км ще бъде ограничено качването на магистралата при п.в. \"Невша\", а пътуващите в посока Варна ще се пренасочват по пътя I-2 Русе-Варна и ще се включват в автомагистрала \"Хемус\" при п.в. \"Млада гвардия\". При започването на ремонтните дейности в платното за София ще се преустанови слизането от магистралата към Невша и Белоградец на п.в. \"Невша\".\r\nИзлизането от магистралата ще се осъществява на п.в. \"Млада гвардия. Ще бъде ограничено включването в \"Хемус\" при п.в. \"Невша\", а пътуващите за София ще използват пътя I-2 Русе- Варна до пътен възел \"Каспичан\".\r\nВ участъка между 389-ти и 393-ти км затворен за движение ще бъде п.в. \"Неофит Рилски\", а пътуващите ще могат да използват пътя I-2 Русе-Варна и ще се включват в автомагистрала \"Хемус\" на п.в. \"Девня\". Изходът от магистралата в посока с. Гъбарница и с. Неофит Рилски ще бъде на п.в. \"Ветрино\". При започване на ремонтните дейности в платното за София в този участък, слизането към с. Гъбарница и с. Неофит Рилски ще се осъществява на пътен възел \"Девня\".\r\nНеобходимо е шофьорите да карат внимателно, да спазват стриктно поставената сигнализация и въведеното ограничение на скоростта до 90 км/час, се посочва в съобщението.\n\r\n ", "date": "2018.05.31", "title": "Започва ремонт на 10 км от \"Хемус\" във Варненско"}
{"url": "https://www.dnes.bg/notifikacii/2018/05/31/za-18-meseca-nad-675-000-hvanati-mente-detski-stoki.378046", "text": "Над 675 000 детски артикули, сред които играчки, дрехи и други стоки, използвани от и предназначени за деца, са задържани през последните 18 месеца от българските митнически власти.\r\nПри 68% от артикулите основанието за  задържане е нарушение на нормативната база, свързана със защитата на правата по интелектуална собственост. В останалите 32% от случаите става дума за контрабандни стоки, които не са били декларирани пред българските митници по съответния ред.\n\r\nСред задържаните стоки най-много са детските играчки - близо 340 000 артикули, за 94% от които фирмите, притежатели на търговски марки, са заявили, че са фалшиви. На второ място в задържаните детски стоки е групата на дрешките и други текстилни изделия - близо 87 000 броя, от които 82% са били фалшиви, съобщиха от Агенция \"Митници\".\rНай-често митническите служители задържат имитации на популярни играчки - детски мобилни телефони, конструктори, фигурки, кукли и други. Често задържана стока са и комплектите от тениска и къси панталонки, които имитират екипите на известни световни играчи.\n\r\nДруга тенденция е върху всякакви стоки, включително текстилни кърпи, лампи, обувки, палатки, опаковки за бонбони, канцеларски материали и ученически пособия за малките класове и други, да се поставят образите на популярни анимационни герои. По този начин се цели детето да бъде привлечено от точно от тези продукти, а не от по-евтините алтернативи без илюстрации.\n\r\nЗадържаните детски фалшиви стоки пристигат предимно от Китай и Турция.\n\r\nНаред с фалшивите и контрабандни стоки, през последните месеци, съвместно с органите на Държавна агенция за метрологичен и технически надзор, Агенция \"Митници\" е предотвратила също така реализацията на над 263 000 несъответстващи и опасни играчки. Най-голямо количество сред тях са спинърите (251 900 бр.), както и топки за софтбол (115 732 бр.), както и в по-малки количества детски тротинетки, ховърборди и антистрес кубчета.", "date": "2018.05.31", "title": "За 18 месеца – над 675 000 хванати менте детски стоки"}
{"url": "https://www.dnes.bg/notifikacii/2018/05/31/12-iuni-sreshta-trymp-kim-chen-un-shte-ia-byde-li.378056", "text": "Президентът на САЩ Доналд Тръмп изрази днес надежда, че ще се срещне със севернокорейския лидер Ким Чен-ун на 12 юни, но каза, че е възможно и да няма такава среща, предаде Ройтерс.\r\nТръмп прогнозира, че не всички въпроси ще може да бъдат уредени на еднодневна среща на върха, и допусна, че е възможно да са необходими нови срещи.\r\nДосегашните разговори между Съединените щати и Северна Корея са много позитивни, отбеляза американският президент, преди да отпътува за Хюстън, щата Тексас.\r\nТръмп обяви, че очаква утре във Вашингтон севернокорейска делегация с писмо от Ким. \"Очаквам с нетърпение да видя какво пише в писмото\", каза той.\r\nМеждувременно държавният секретар на САЩ Майк Помпейо и високопоставен севернокорейски пратеник, Ким Йон-чхол, се срещнаха отново днес в Ню Йорк, за да обсъдят подготовката на евентуалната среща между Тръмп и Ким, предаде Франс прес. Двамата вече разговаряха вчера. (БТА)\r\n ", "date": "2018.05.31", "title": "12 юни, среща Тръмп - Ким Чен Ун! Ще я бъде ли?"}
{"url": "https://www.dnes.bg/mish-mash/2018/05/31/priznaci-che-imate-depresiia-bez-da-si-davate-smetka.378054", "text": "Мнозина считат, че депресията е „чумата на 21-и век“. Според данните на проучвания това е медицинско състояние, което трябва да бъде лекувано като всяко друго заболяване.\r\nПървата и най-важна стъпка към разрешаване на проблема е да го разпознаете. Има някои признаци, които недвусмислено могат да ви насочат и да ви помогнат да идентифицирате състоянието.\r\n\r\nТогава липсата на енергия продължава дни наред, без да има някаква промяна в ежедневието ви. Чувствате се уморени още със ставането от леглото.\r\n\r\nМоже да се появи усещането, че сте безполезни, което дори да породи и мисли за самоубийство. В подобни моменти е възможно дори да не изпитвате страх от смъртта, тъй като не виждате смисъл в живота.\r\r\n                    \r\n                    \r\nЗапочвате да забравяте важните неща, затруднявате се дори да си спомните име или телефонен номер. Слушането на някого или четенето на книга се превръща в истинско предизвикателство, защото не можете да се съсредоточите.\r\nКои са останалите признаци на депресия четете на ", "date": "2018.05.31", "title": "Признаци, че имате депресия, без да си давате сметка"}
{"url": "https://www.dnes.bg/eu/2018/05/31/bg-bolnogledachi-robi-v-belgiia-eksploatatorite-sa-rodni-firmi.378000", "text": "Български дружества, предлагали грижи за възрастни хора в Белгия, са експлоатирали своите работници, съобщават местни медии, като се позовават на данни от журналистическо разследване.\n\r\nПроверени били девет български дружества, регистрирани на един и същи адрес. Те осигурявали санитари за хора, които не желаят да бъдат настанявани в старчески дом, съобщи БТА. \n\r\nГрижите за възрастните хора били полагани у дома, денонощно, от 82-ма болногледачи. Служителите в дружествата били заставяни да подпишат договор, според който, ако говорят с белгийските власти, дължат глоба от 1000 евро. Не е известно дали болногледачите са били обучени за работата, която са извършвали.\n\r\nРазследването установило, че българските работници получавали едва по 350-700 евро на месец, наполовина от минималното възнаграждение в Белгия. Същевременно старците, гледани от тях, плащали за услугата по 2500 евро месечно.\r\r\n                    \r\n                    Не били уредени въпросите за заплащането на положения извънреден труд, а работниците поемали сами разходите си за самолетни билети, квартира, интернет, здравна помощ. Българите били командировани за по шест месеца и според медиите са станали жертва на съвременна робска експлоатация.\n\r\nВластите в северната провинция Фландрия са предприели проверка, заради която българските дружества прехвърлили собствеността на подставен човек. Фламандските власти заявяват, че ще предприемат дългосрочни мерки за пресичане на подобни злоупотреби, които ощетяват и възрастните хора, и социалните работници. \r\n ", "date": "2018.05.31", "title": "BG болногледачи – роби в Белгия! Eксплоататорите са родни фирми"}
{"url": "https://www.dnes.bg/politika/2018/05/31/moskovski-otkyde-borisov-da-izvadi-pari-za-bdj.378062", "text": "Ако започне разпродаване на локомотиви, БДЖ ще спре дейност. Това каза в Бургас министърът на транспорта, информационните технологии и съобщенията Ивайло Московски по повод скандала около запорираните от кредитори сметки на железниците.\r\nДнес БСП поиска лично премиерът Бойко Борисов да се ангажира със спасителен план за БДЖ, защото според социалистите дружеството реално е във фалит. Червеният депутат Георги Свиленски алармира, че освен сметките на БДЖ, са запорирани и 1200 вагона на \"Товарни превози\", както и 25 от най-новите мотриси на превозвача.\r\nАко трябва да бъдем коректни, трябва да направим референдум и да попитаме българските граждани съгласни ли са с техните данъци да плащаме дълговете на БДЖ\", заяви министърът. Той обвини БСП за сключения заем от 250 млн. през 2007 г., в който според него не било посочено как ще се връща.\n\r\n                    \r\n                    \r\n\"Никой от управляващите тогава не е питал българските граждани дали да се тегли заем и да се правят дългове за близо 1 млрд. лв., после пак да вземат заеми и да погасяват. Сега казват: Бойко Борисов да ги плати. Откъде да ги извади освен от бюджета, от българските данъкоплатци. Даже се учудвам на наглостта на БСП да коментират темата\", заяви Московски, цитиран от \r\nСпоред най-него най-вероятно щял да се мине към вариант за отпускане на държавен безлихвен заем, който после да се връща от сектор транспорт под различни форми.\r\nТой добави, че като министър е направил всичко необходимо, по законен път, държавата да помогне на дружеството. \r\nЗатова две години чакахме да се нотифицира така наречената държавна помощ от Брюксел.\r\nВ този случай вече законно, ако се вземе решение, държавният бюджет може да подпомогне. Министър Московски информира, че преди два дни е провел разговор с министъра на финансите с молба да бъде активирана държавната помощ.\r\nДали това ще стане не мога да отговоря в момента, заяви Московски. По думите му, кредиторите на БДЖ могат чрез съдия изпълнител да удовлетворяват вземанията си. Със съдействието на Министерството на финансите се очаква проблемът да бъде решен следващата седмица, добави Московски, съобщава БТА.", "date": "2018.05.31", "title": "Московски: Откъде Борисов да извади пари за БДЖ"}
{"url": "https://www.dnes.bg/zvezdi/2018/05/31/zein-malik-tatuiran-a-veche-i-sys-zelena-kosa.378059", "text": "От много време Зейн Малик е известен със своите дръзки прически, с които вероятно е опитвал всичко, за което можем да се сетим. \r\nВиждали сме го с тъмнокафява коса и с много светла и синя. Очевидно обаче новата му визия му се харесва най-много – зелената коса.\r\n \r\nИзпълнителят си направи селфи в Instagram, показвайки своите многоцветни татуировки, които контрастират на зелената му коса.\r\n \r\nРазбира се, за да бъде пълна визията му, бившият (или все още настоящ, не е съвсем сигурно) на Джиджи Хадид е заложил и на зелени вежди.\r\n \r\nТова не е първият път, в който бившият певец от One Direction се решава на този нюанс. През 2015 година той показа подобна прическа, а в началото на миналата година бе със сини кичури и тъмни корени.\r\n \r\n", "date": "2018.05.31", "title": "Зейн Малик – татуиран, а вече и със зелена коса!"}
{"url": "https://www.dnes.bg/index/2018/05/31/telecyt-da-pazi-parite-lyvyt-da-krotuva.378032", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧасове преди първия летен месец да настъпи няма как да не се вълнуваме от положението на звездите, а заедно с това и как то ще се отрази на всеки един от нас.\n\r\nЗа какво трябва да внимава всяка една зодия и към какво да насочим енергията и усилията си? Коментар в предаването \"Околосветско\" по  на астролога Силва Дончева.\n\r\nМарс става ретрограден, а това ще се отрази пряко в отношенията на Телците, Лъвовете, Скорпионите и Водолеите.\n\r\n\"Представителите на тези зодии трябва да внимават, да обмислят. Бързите решения не са опция, защото Марс е лош съветник в момента\", предупреждава тя и съветва да пазим статуквото и да се въздържаме. \r\nВ периода настроенията може да са по-войнствени. Телците трябва да пазят парите си, но това не бива да се случва агресивно. От своя страна Ллъвовете трябва да са кротки и да не правят излишни резки движения. \n\r\nТова може да се отрази в любовен и междуличностен план. Може да се разрушат връзки и други взаимоотношения. Скорпионите излизат от комфортната си зона и затова трябва да наблягат на това, което могат. Астрологът съветва да не се реагира първично на провокации. В периода водолеите не бива да опитват нови неща и да проявяват агресия.", "date": "2018.05.31", "title": "Телецът да пази парите, Лъвът – да кротува"}
{"url": "https://www.dnes.bg/temida/2018/05/31/povdignaha-obvinenie-za-dvoinoto-ubiistvo-v-kozlec.378050", "text": "Окръжна прокуратура - Хасково привлече като обвиняем и задържа за срок до 72 часа български гражданин за убийство на две лица, съобщи Пловдивската апелативна прокуратура.\r\nВчера 46-годишният жител на село Козлец извърши двойно убийство, като последователно застреля с ловна пушка 45-годишна жена, с която живеел на семейни начала, и свой 48-годишен съсед. \n\n\r\nСигналът за инцидента е бил получен в 9,30 часа сутринта. Престъплението е било извършено след възникнал битов скандал, провокиран от ревност, уточняват от държавното обвинение.\r\nВ хода на образуваното досъдебно производство досега са били извършени оглед на местопроизшествие, иззети са били веществени доказателства, разпитани са свидетели. Назначени са били назначени и съдебномедицински, химическа и съдебнопсихиатрична експертизи.\r\nПредстои Окръжна прокуратура-Хасково да внесе искане в съда за вземане на мярка за неотклонение \"задържане под стража\" спрямо обвиняемия.", "date": "2018.05.31", "title": "Повдигнаха обвинение за двойното убийство в Козлец "}
{"url": "https://www.dnes.bg/obshtestvo/2018/05/31/roditelskiiat-ad-barnevarn-bylgarskiiat-sblysyk-s-norvejkiia-podhod.377988", "text": "Българи емигрират в Норвегия в търсене на по-добър живот, но всичко се променя след раждането на децата. Тогава семействата стават буквално жертва на социална служба в северната страна, която отнема деца от семействата им. Мнозина са били принудени да напуснат страната, след като са се уредили там, за да запазят децата и семействата си.\r\nСлужбата за защита на децата в Норвегия се нарича Барневарн. Сигнали към институцията може да подава всеки, като те са анонимни. Може да се даде сигнал за неприемливо отношение към деца, тормоз, насилие и други. Но в повечето случаи сигнал може да се даде дори и ако става въпрос за различен възглед за възпитанието на децата.\r\nЗа 1 г. в Норвегия от домовете им са били изведени близо 22 000 деца.\r\r\n                    \r\n                    Едни от българите, напуснали Норвегия, са Деница и Станислав. Лекарите им казват, че няма да имат деца, но Деница забременява и на бял свят идват Зара и София. Семейството живее в Норвегия и вижда бъдещето си там. \n\r\n\"Всичко беше много розово, щяхме да си купуваме къща, докато кучето ни не взе да лае\", разказа Деница Димитрова – Спасова. Двамата със Станислав разказват, че заради кучето Кристофър започнали конфликтите им със съседите. Но вместо да се оплачат от животното, съседите сигнализирали Барневерн – норвежката служба за закрила на детето.\r\n\"Сигналът е, че децата плачат перманентно – и денем, и нощем. Деца на година и 8 месеца, близнаци, няма как да не плачат! Тогава точно започваха градина, растяха им зъби\", заяви Деница.\r\nВ подобна ситуация попада и семейството на Надежда. Заминават за Норвегия, след като голямата им дъщеря не е приета в детски ясли в София, а там се ражда второто им дете. Заради конфликт съседка ги заплашва със сигнал до службата за закрила на детето.\r\n\"Казва, че аз съм истеричка и малтретирам детето, то непрекъснато крещи и реве, което не е така, и ще се обади на Барневерн. Хората си мислят: Абе те сигурно са си пребивали детето, сигурно са го малтретирали. Всъщност не е нужно нищо да правиш, за да ти го вземат, ако това така е дошло като информация от съсед\", разказа Надежда пред bTV.\r\nВ Норвегия такива сигнали до службата за закрила на детето могат да доведат до проверки на семейството и да завършат с отнемането на детето от родителите.\r\n\"Започнахме да четем за брутални случаи на отнети от родителите им деца. Започнахме да разбираме, че родителите нямат абсолютно никакви права върху децата. Едно дете като е било 3 месеца в Норвегия, то става собственост на държавата. На родителската среща ни се казва, че първата институция, на която ще се обадят, ако има проблем, не е семейството, ами на Барневерн\", отбеляза Надежда.\r\n\"Има случай на отнето дете заради кариес. Има случай за отнето новородено бебе от майка си, защото спяло в леглото на майка си в болницата. Има абсурдни ситуации\", допълни и Деница.\r\n\"Научавайки все повече и повече за това, започнахме да живеем в страх – дали детето си е измило зъбите или не – това може да предизвика проблем, дали има петънце на блузата\", призна Надежда.\r\nПо думите на Деница има случаи на отнети деца заради лъжа на дете в училището или за неконцентрация.\r\n\"Моята приятелка е на 55 години. Най-малката ѝ дъщеря сега стана на 18 години. Жената ми каза: Сега вече мога да си отдъхна. Тя е имала и с трите си деца проблеми. Няма норвежци, няма мюсюлмани, няма християни, никой не го интересува\", каза тя.  \"Въпросната институция е държава в държавата\", категоричен е Станислав.\r\nВ Норвегия на децата им разясняват в училище правата, които имат, а учителите ги съветват да сигнализират Службата за закрила на детето, ако родителите им не се съобразяват с тези права.\r\n\"Тя може да ми направи проблем, ако я карам да си дойде вкъщи, а навън ѝ е много забавно. Може да я слагам да си легне, а тя да не иска. Там не е желателно да се караш. Детето трябва да се развива както си се развива. В Норвегия не можеш да си позволиш нищо. Дори когато се роди, аз спазвах всичките им правила от страх\", каза още Надежда.\r\nЗаради всички истории за деца, отнети от семействата им, тя стриктно спазвала всички изисквания за отглеждането и на новороденото си бебе.\r\n\"Всичко е контролирано, те идват час по час вкъщи да ни проверяват. За кърмата, с кантари, с всичко, в никакъв случай вода да не давам на детето. Не може да не искаш да кърмиш или да не имунизираш детето си\", отбеляза Надежда.\r\nДеница и Станислав също потвърждават, че проверките са сериозни. Изискват всички документи от полицията, детската градина, личния лекар, \"Бърза помощ\".\r\n\"Естествено нямаше какво да крием. Аз бях много стресирана заради всички истории, които сме чували. Той се свърза с адвокатката и нейният съвет беше да изведем децата по най-бързия начин от страната. Напуснах работа и купих билети\", заяви Деница.\r\nСтанислав заминава за Германия. Скоро Деница, Зара и София ще се отидат при него. Надежда и мъжът ѝ също обмислят къде на запад да започнат живота си от начало.\r\nЦветелина Оланд не е виждала двете си деца – момче на 10 г. и момиче на 11 г., от 25 април. т.г. След като се е разделила с вече бившия си съпруг, който е норвежец, той започва да говори негативно за майката на децата, когато са при него.\r\n\"Говореше лошо за мен, за България, за моите родители, което настрои децата срещу него, защото те обожават България. Те се отдръпнаха, в един момент казаха: \"Не\". Когато не можех да ги убедя да ходят при бащата, той заведе дело срещу мен\", разкри Цветелина Оланд.\r\nТака службата за закрила на детето се намесва в казуса. \"Получи се сигнал от вещото лице по делото – психоложка, която изпрати писмо, че е притеснена за психическото здраве на децата. Наприха тест за интелигентност на мен и бащата. Оказа се, че аз съм над средното ниво, а той – под средното. Използваха го срещу мен, мотивираха се, че този мой висок коефициент ми позволява да манипулирам децата\", допълни тя.\r\nСега децата са разделени в две отделни приемни семейства, на 200 км един от друг. Майката може да ги вижда за час и половина веднъж в седмицата и по време на срещите трябва задължително да говорят на норвежки.\r\n\"След като ги взеха, първите 5 дни аз не знаех къде са, нямах никаква връзка с тях\", разказа Цветелина Оланд.\r\nКогато полицията и социалните работници са дошли да вземат децата, тя е опитала да се държи спокойно.\r\n\"Ако се държиш истерично, те набедяват, че имаш психични отклонения. Положих нечовешки усилия, за да запазя спокойствие и заради децата, и заради социалните, които бяха там. Децата седнаха до мен на дивана и се вкопчиха в мен. Аз трябваше спокойно да обясня, че всичко ще се оправи, и трябваше да го кажа на норвежки. Плачеха, стискаха ме, само заради мен тръгнаха. Казах им: Съдействайте на хората, мама ще се бори\", разказа майката.\r\nНа нея не ѝ е позволено дори да отиде до училищата на сина и дъщеря ѝ. Не ѝ е разрешено да им звъни, ако те не ѝ се обадят.\r\nСега обаче и седмичните им срещи вече са забранени. \"Не мога да виждам децата до януари 2019 г., за да нямам лошо влияние върху тях. Тяхното становище е, че децата са твърде привързани към мен, че аз много лесно мога да ги манипулирам и има опасност ние да избягаме от страната, въпреки че през ноември миналата година взеха паспортите на децата\", заяви Цветелина Оланд.\r\nТя се е свързала с българския консул в Осло и е получила уверението му, че може да присъства на заседанията като контрол.\r\n\"Надявам се българските институции да обърнат внимание и да се намесят в случая. Става въпрос за две български деца, никое дете не заслужава тази съдба\", категорична е Цветелина.\r\nНаписала е писмо до премиера Бойко Борисов, в което настоява за намеса и помош от нашите институции.\r\nСлучаите на сънародниците ни в Норвегия не са изолирани. Преди години руски граждани, емигрирали в Норвегия също споделят подобни случаи. Канадско-норвежка двойка също се е сблъскала с практиките на Барневарн. Много международни организации и асоциации обвиняват държавната служба в буквално \"отвличане\" на деца от родителите ми. \n\r\nПреди година Европейският съд за правата на човека изслуша дело срещу Барневарн. От 2015 година насам ЕСПЧ е разгледал най-малкото 8 дела срещу Норвегия и службата за закрила на децата, обвинена в буквално \"престарание\" в работата си.", "date": "2018.05.31", "title": "Родителският ад Барневарн: Българският сблъсък с норвежкия подход"}
{"url": "https://www.dnes.bg/eu/2018/05/31/daniia-zabraniava-obleklo-pokrivashto-napylno-liceto.378040", "text": "Дания се присъедини към други европейски държави с днешното решение да забрани облекло, което покрива лицето, включително никаб и бурка, предаде Асошиейтед прес.\n\r\nСъс 75 гласа за, 30 против и 74 въздържали се, датските законодатели одобриха законопроект, внесен от дясноцентристката управляваща коалиция.\n\r\nПравителството казва, че законът не е насочен срещу никоя религия и не забранява ислямските забрадки, тюрбаните или традиционните еврейски шапчици кипа, пише БТА.\n\r\nЗаконът придоби известност като \"забраната на бурката\" и се възприема като насочен срещу облеклото, носено от някои изповядващи консервативен ислям жени. Мюсюлманките в Дания, които покриват лицето си, са единици.\r\n                    \r\n                    \r\nМинистърът на правосъдието Сьорен Папе Поулсен каза, че полицаите ще решават, като използват \"здравия си разум\" как да действат, щом видят хора, нарушаващи закона, който влиза в сила на 1 август.\n\r\nЗаконът разрешава покриване на лицето, когато има \"видима причина\" като студено време или спазване на други законови изисквания, каквито са каските на мотористите по датския закон за движение по пътищата.\n\r\nПри първо нарушение на закона ще бъде налагана глоба до 1000 крони (1600 долара) или до 6 месеца затвор.\n\r\nВсеки, който принуждава със сила и заплахи друго лице да носи такова облекло, може да получи присъда до две години затвор.\r\n ", "date": "2018.05.31", "title": "Дания забранява облекло, покриващо напълно лицето"}
{"url": "https://www.dnes.bg/travel/2018/05/31/bez-budilnik-destinaciiata-e-gyrciia-more-slynce-plajove.377960", "text": "\r\n\r\nПо традиция хиляди българи ще изберат да почиват в южната ни съседка Гърция. Примамливото Бяло море си има своите почитатели. Ако обаче си падате по още по-топлото време - Кипър е вашето място.\r\nЛюбителите на плажовете ще останат доволни, защото островът има широка ивица.  се намира на южния бряг на Кипър и е третият по големина град в целия остров. Популярна туристическа дестинация, която определено има какво да предложи.\r\r\n                    \r\n                    Ларнака е и страхотно място за любителите на историята и за тези, които искат да съчетаят плажа с културата. В Ларнака съвсем близо са две светини за християни и мюсюлмани. Твърди се, че църквата \"Свети Лазар\" е построена върху гробницата на Лазар, който Исус е върнал от мъртвите.\r\nХала Султан Теке пък е третото най-свято място за мюсюлманите след Мека и Медина. Комплексът е построен край Соленото езеро, където се смята, че е погребана Ум Харам, дойката на Мохамед.\r\nЛарнака впечатлява и любителите водолази. Те могат да се гмурнат и да разгледат Зенобиа - шведски ферибот, който потъва край Ларнака през 80-те години на миналия век с близо 100 камиона на борда. Сега фериботът Зенобиа се използва като защитен изкуствен риф, дом на много видове риби. Тъй като е наскоро потънал дори може да се види килима в салона му!\r\nНо да погледнем и класическата лятна дестинация - !\r\nКласиката в жанра е разбира се - Халкидики! Полуостровът е една от най-предпочитаните от нас дестинации - близо е до България, времето е достатъчно топло от юни до септември и трите ръкава предлагат доста обширни плажове.\r\nе пък предпочитана дестинация от любителите на гмуркането. Но дори и да не таите особени стремежи да разгледате морското дъно, островът е страхотен за разходки и плажове.\r\nНашият съвет: Отделете няколко часа и посетете малкото, но много живописно и китно селце Теологос. Маршрурът е подходящ и за кола, и за велосипедисти.", "date": "2018.05.31", "title": "\"Без будилник\": Дестинацията е Гърция... Море, слънце, плажове!"}
{"url": "https://www.dnes.bg/akoshtete-vqrvaite/2018/05/31/smeesh-li-5-tendencii-v-chervilata.377939", "text": "Червилото винаги е било основна част от цялостната визия с грим. \r\nЖените знаят силата на красивия цвят върху устните и редовно използват любимите си нюанси, за да внесат допълнителен акцент.\r\n \r\nМежду класическите и задължителни нюанси като нюд и червено се наместват и дръзките тенденции в червилата, подходящи само за смели момичета.\r\n \r\nКои са те този сезон – вижте сами.\r\n \r\n\r\n \r\nЕдна от водещите тенденции при червилата тази година са устните като със захар. Ефектът се постига много лесно, като единственото, което ви трябва е хубаво червило, по-добре с гланц, и кристали за устни. В случай, че нямате такива кристали, можете действително да се спрете на захар.\r\n \r\n\r\n \r\nНа смелите дами класическото червено просто не им стига. Затова козметичната индустрия отговаря със смела интерпретация – оранжевото. То е изключително подходящо за дами с тен, тъй като при тях изпъква още повече.\r\n \r\n", "date": "2018.05.31", "title": "Смееш ли? 5 тенденции в червилата"}
{"url": "https://www.dnes.bg/akoshtete-vqrvaite/2018/05/31/opasnost-debne-otvsiakyde-vsichko-moje-da-se-obyrka-za-mig.378041", "text": "\n\r\nЕдва ли бихте очаквали докато се припичате в парка куче да ви препикае. Или пък докато се разхождате в хола си, изведнъж да пропаднете в апартамента на съседа под вас.\r\nТова са доста неочаквани ситуации, но това не значи, че не могат да се случат. Вижте една подборка от кадри, които са поставили различни хора на изпитание. \r\n ", "date": "2018.05.31", "title": "Опасност дебне отвсякъде, всичко може да се обърка за миг!"}
{"url": "https://www.dnes.bg/akoshtete-vqrvaite/2018/05/31/ovnite-optimisti-telcite-loialni-i-nai-dobrite-sa.378061", "text": "Всеки човек е уникален сам по себе си. Има черти на характера обаче, които до голяма степен съвпадат, ако говорим за зодии. \r\nАстрологията може много да ни подскаже за типажите на хората според датата им на раждане, а оттам и за характерите им.\r\n \r\nСлед като ви представихме най-лошите черти на всяка една зодия, идва време да погледнем и по-позитивно на нещата.\r\n \r\nПредставяме ви най-добрите черти на всеки един зодиакален знак.\r\n \r\n\r\n \r\nПредставителите на зодия Овен са изключително приятна компания и всички около тях оценяват най-положителното им качество – това, че са големи оптимисти. За тях чашата винаги е наполовина пълна и успяват да открият магията и красотата във всяко едно нещо в живота си.\r\n \r\n\r\n \r\nЗодия Телец винаги намира място в класациите за най-добри гаджета и приятели, защото са изключително лоялни. Те няма да пренебрегнат или наранят партньора си, ако наистина го ценят и винаги ще внимават за това дали постъпват коректно и правилно спрямо него\r\n \r\n\r\n \r\nБлизнаците са изключително енергични в своята природа. Винаги са в настроение за забавления и неслучайно са душата на всяка една компания. Техният ентусиазъм е несломим и винаги имат желание за нещо позитивно.\r\n\r\n\r\n \r\nПредставителите на зодия Рак са едни от най-зрелите в зодиака, а най-прекрасната им черта е тяхната загриженост. Ако някога ви се наложи, Ракът винаги ще бъде до вас и ще гледа да ви помогне на всяка цена, независимо какво ще му коства това.\r\n \r\n", "date": "2018.05.31", "title": "Овните оптимисти, Телците – лоялни. И най-добрите са?"}
{"url": "https://www.dnes.bg/stranata/2018/05/31/zatrudneno-e-preminavaneto-prez-gkpp-kulata.378065", "text": "На българо-гръцката граница трафикът е интензивен и затруднен на граничен контролно-пропускателен пункт \"Кулата\". Леките автомобили и автобуси преминават на едно трасе, товарните - на второ, а третото не функционира поради извършване на ремонтни дейности на гръцка територия. Това съобщиха от ГД \"Гранична полиция\".\r\nИнформацията за трафика на българските гранично контролно-пропускателни пунктове е към 18.00 часа.\r\nНа българо-турската граница трафикът е интензивен на ГКПП \"Капитан Андреево\" за товарни автомобили на изход.\r\nНа българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.05.31", "title": "Затруднено е преминаването през ГКПП \"Кулата\""}
{"url": "https://www.dnes.bg/notifikacii/2018/05/31/strelba-v-stolichniia-kv-nadejda-niama-postradali.378066", "text": "Сигнал за стрелба на ул. \"Хан Кубрат\" в столичния квартал \"Надежда\" е бил подаден в полицията около 18.13 часа, съобщиха от МВР.\r\nНа мястото незабавно са изпратени служители на Столичната дирекция на вътрешните работи.\r\nПо първоначални данни е установено, че е стреляно с халосни патрони.\r\nПри инцидента няма пострадали. Продължава работата по изясняване на всички факти и обстоятелства по случая.\r\n ", "date": "2018.05.31", "title": "Стрелба в столичния кв. \"Надежда\", няма пострадали"}
{"url": "https://www.dnes.bg/notifikacii/2018/05/31/obratno-v-sssr-sankciite-mogat-da-zabaviat-tehnologichno-rusiia.378020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСанкциите на Запада срещу Русия могат да доведат до технологичното й изоставане, а ако това стане, тя ще се върне на нивото на СССР, когато трябва да се състезаваш с всички.\r\nТова предупреди Александър Галицки, консултант в областта на космическите технологии и киберпрестъпността, в предаването \"Светът е бизнес\" по  с водещ Николай Кръстев.\r\n\"Сега в света не можеш да създадеш нещо без международно сътрудничество. Дори айфонът се произвежда в няколко страни. Като технологична компания изпускаш, ако не си част от световните вериги за създаване на стойност. Изолацията на Русия оказва много лошо влияние върху руската икономика и бъдещето на Русия\", смята Галицки.\rТой допълни, че това е политически въпрос и умните политици трябва да седнат на масата и да намерят решението му.\r\n\"Изпитвам съжаление, защото зная, че много мозъчна сила в Русия стои неизползвана. Тя може да се използва в много от кампаниите, в които инвестираме\", каза още консултантът.\r\nТой смята, че Русия изостане технологично, ще й се наложи да изгради всичко отново. \"Ще се върне на нивото на СССР, това бе времето, когато трябваше да се конкурираш с всичко\", смята Галицки.\r\nТой все пак смята, че ако Русия има необходимия инструментариум, тя може да го стори.\r\n\"1998 година Amazon стартира просто като компания, която продава книги, но когато започна да използва правилните инструменти, компанията се превръща във водеща... Възможно е някой да го повтори това и в Русия – при необходимия инструментариум или при разтърсване на определен вертикал – иновативна технология или решаване на световен проблем\", каза още експертът, но допълни, че без международно сътрудничество това ще е невъзможно.\r\nГалицки силно вярва в потенциала на Източна Европа. Според него тук има образование и много други неща, които са дали възможността да се намира добър талант, който все още не се е превърнал в истински диамант.\r\n\"Трябва да покажем културата и условията, за да покажем, че е нужно сътрудничество с големите компании и така да ги развием до следващо ниво. Избрахме България и София по специална причина. София е разположена на интересно място на Балканите, което дава възможност да доведем много компании от съседните страни\", поясни Галицки.\r\nТой смята, че телепортацията е все още мечта. В някаква посока е възможно да се случи, но не скоро. Компютрите обаче ще са навсякъде, невъзможно е да ги няма.\r\n\"Без тях не може да прогнозираш правилната посока за стигане до Марс. За да изчислиш всичко правилно и да защитиш хората, трябва да имаш компютър\", категоричен е консултантът.", "date": "2018.05.31", "title": "Обратно в СССР: Санкциите могат да забавят технологично Русия"}
{"url": "https://www.dnes.bg/obshtestvo/2018/05/31/za-1-iuni-traka-s-vlaka-i-na-tyrjestvo-v-bankia.378034", "text": "За шеста поредна година \"БДЖ–Пътнически превози\" ще подари на деца в неравностойно положение едно незабравимо пътуване с парен локомотив.\r\nИнициативата е по случай Международния ден на детето – 1-и юни.\r\nТазгодишното пътуване ще бъде до Банкя, където от местната община ще се погрижат за приятния престой на малчуганите в градчето, уточняват от пресцентъра на БДЖ. \n\r\nВ специалния влак ще пътуват деца заедно с техните придружители от Центрове за настаняване от семеен тип \"Любен Каравелов”, „Сава Филаретов”, \"Екзарх Йосиф”, \"Христо Ботев, \"Георги Бенковски”, \"Георги Раковски”, \"Патриарх Евтимий”, \"Райна Княгиня” и \"Баба Тонка Обретенова”.\r\n                    \r\n                    \r\nНа 1-и юни детският влак, теглен от парен локомотив, ще посрещне своите гости на първи перон на Централна гара София в 10:15 ч. Влакът ще потегли в 10:45 ч. и ще се движи по маршрут София – Банкя – София. \n\r\nАтракционният влак ще пристигне в гара Банкя в 11:15 ч. \n\r\nПо време на престоя на ретро композицията за децата ще бъде изнесена специална програма от малчуганите от местната детска градина, а след нея всички ще се забавляват и играят с аниматори. \n\r\nНа връщане влакът ще потегли от Банкя в 13:45 ч. и ще пристигне на Централна гара София в 14:15 ч.\n\r\nДетският празник ще завърши с обяд и подаръци по време на пътуването на влака към София.", "date": "2018.05.31", "title": "За 1 юни: Трака с влака и на тържество в Банкя!"}
{"url": "https://www.dnes.bg/sofia/2018/05/31/chanta-s-hrana-zatvori-metrostanciia-lyvov-most.378067", "text": "Забравена чанта с храна затвори метростанция \"Лъвов мост\". Около 17.55 часа е подаден сигнал за изоставен багаж без надзор на метростанцията.\r\nНа място е изпратен специализиран екип на МВР, който отцепил района и извел намиращите се граждани.\r\nВлаковете  са преминавали, без да спират, а подлезът към метростанцията е бил затворен.\r\nСлед извършена проверка от специализиран екип на СОБТ е установено, че в забравената мъжка чантичка имало хранителни продукти.\r\nПроверката е приключила около 19.10 часа, съобщиха от МВР. \r\n ", "date": "2018.05.31", "title": "Чанта с храна затвори метростанция \"Лъвов мост\""}
{"url": "https://www.dnes.bg/zvezdi/2018/05/31/naum-shopov-mladshi-vliuben-do-ushi-v-gadjeto-si.378052", "text": "Нашумелият млад актьор Наум Шопов призна, че основният двигател в неговия живот е жената до него – Теа Минкова. Наум стана популярен с ролята на д-р Тасев в \"Откраднат живот\", но вече неведнъж е признавал, че ще следва своята мечта да бъде такъв и в реалния живот.\n\r\nСъвсем скоро той наистина ще се дипломира като лекар. По пътя към мечтаната професия го подкрепя любимата му.\n\r\n\"Без нея съм заникъде\", признава Шопов-младши пред сп. OK!.\n\r\nДвамата с Теа се познават от училището, в което са учили, но Наум е малко по-голям от нея. Откриват се година след като Шопов е завършил гимназия. Срещат се случайно до Софийския университет, а след това започват да си пишат денонощно в продължение на цял месец.\r\n                    \r\n                    \r\n\"Тогава си помислих: Абе, тоя Наум е станал много готин!\", разкрива Теа.\n\r\nДвамата са заедно вече повече от пет години, спортуват редовно, хранят се здравословно, а Наум не пропуска да зарадва любимата си с малки романтични жестове. Преди време младата звезда сподели и как си представят връзката им за в бъдеще.\n\r\n\"Коментирали сме доста пъти и за брака и за децата. Не намирам брака за нещо задължително, тя също, но нямаме крайно отношение. Ако решим, ще го направим.\"\r\nВижте още за звездите в ", "date": "2018.05.31", "title": "Наум Шопов-младши – влюбен до уши в гаджето си!"}
{"url": "https://www.dnes.bg/health/2018/05/31/koga-da-si-podarim-bouen-terapiia.378016", "text": "Различни алтернативни терапии и методики за лечение придобиват все по-голяма популярност. Голяма част от тези практики са напълно съвместими с конвенционалната медицина и могат да се прилагат паралелно с нея, с цел по-добри и бързи резултати. \r\nБоуен терапията като един холистичен метод е част от лечебната програма в редица европейски държави, включително и заплащаща се от здравната каса. Състои се в стимулация в определени точки, от които се подават сигнали към мозъка и последващо връщане на импулси, които имат роля в стимулиране на самовъзстановителните процеси в тялото.\r\n \r\nТърсят се залавни места на мускулите и сухожилията, в които се разполагат определен вид рецептори. Те отговарят за подаване на информация за удължаване, скъсяване или снемане напрежението в определена мускулна група и по-конкретно в нейната фасция (обвивка на мускула).\r\n \r\nОбикновено при някаква травма фасцията се свива с цел предпазване на болезнения участък, но по този начин се ограничават и движенията в тази област. Чрез Боуен терапията се стимулира сигнализацията за отпускане в мястото на травма и по-бързо възстановяване.\r\n \r\nС процедурите се стимулира подобряване на подвижността, но без разтягане и пренапрежение. Терапията Боуен е известна още и като “нежната техника”, тъй като натискът, който се оказва в определени залавни места на мускулите е съвсем лек. Движенията се извършват в няколко фази – изтегляне, провокация и прехвърляне.\r\n \r\n", "date": "2018.05.31", "title": "Кога да си подарим Боуен терапия?"}
{"url": "https://www.dnes.bg/bulgaria/2018/05/31/kak-noviiat-pensionen-produkt-na-es-shte-promeni-trudoviia-pazar.377990", "text": "\r\n„Решенията за създаване на общ пенсионен личен продукт искат хоризонт от 30 – 40 години. Надявам се дискусиите да имат добавена стойност и да се създаде унифициран пенсионен продукт за ЕС, който да предлага държавна гаранция, но да има и лична инициатива“, каза вицепремиерът Валери Симеонов при откриването на форума. \r\nСпоред доц. Хасан Адемов, председател на социалната комисия в парламента, предложеният пенсионен продукт има много общо с българския модел на доброволните пенсионни фондове, който развиваме през последните 24 години.\r\nОчаква се с регламента на Европейската комисия (ЕК) за PEPP да се създаде единен пазар за лично пенсионно осигуряване, което обаче има и социална цена и връзка с инвестициите в ЕС, каза Адемов.\r\nТой посочи, че с осигуряването на трансгранично движение ще се реши проблемът с фрагментирания пазар на пенсионни продукти, а физическите лица ще получат прозрачни и опростени правила.\r\nАдемов коментира, че консултациите, които се правят от година насам, засягат фазата на натрупване, на изплащане, данъчните облекчения, формите на информация, прехвърлянето на партиди. По думите му има много трудности пред въвеждането на PEPP, защото осигурителното законодателство е различно за всяка държава членка.\r\nПредседателят на Комисията за финансов надзор (КФН) Карина Караиванова заяви, че предложението за паневропейски пенсионен продукт цели да се създадат силни капиталови пазари. По думите й европейският потребител ще получи конкурентен продукт.\r\nТя напомни, че предизвикателство ще бъде доходността. Очаква се таксите да бъдат ниски и да снижат цените на услугите, които предлагат националните пенсионни фондове.\r\nПредседателят на Европейския орган за застраховане и професионално пенсионно осигуряване  (EIOPA) Габриел Бернардино заяви, че PEPP е необходим, защото само 27% от европейците от 25 до 75 години имат лични пенсионни продукти с дългосрочен хоризонт. Затова неговата организация е развила предложението на ЕК за създаването на пенсионен продукт, който ще допринесе за развитието на пазара.\r\nБернардино подчерта, че по този начин ще се стимулират спестяванията и ще се осигури растежът на европейските пазари.\r\nЕвропейците ще получат прозрачен, ефикасен и ефективен продукт, ще могат да сменят доставчиците и да пренасят спестяванията си в Европа, което ще направи и по-гъвкав трудовия пазар.\r\nЩе бъде създаден европейския пенсионен паспорт по определени стандарти. EIOPA ще отговаря за сертифицирането на пенсионните продукти в ЕС и ще гарантира стандарта на продуктите.\r\nEIOPA предлага всяка година да се публикуват доклади за  PEPP, от които да се вижда какви ангажименти са поели институциите, които доставят услугите, което ще помогне на потребителите да направят информиран избор.\r\nПропастта между различните страни в ЕС нараства заради разликата в доходите, каза той. „И след 30 години може да избухне бомба със закъснител, затова трябва да даваме дългосрочни решения“, предупреди Бернардино.\r\nСпоред него PEPP не е „сребърният куршум“, който да отговори на този риск, но е финансов инструмент, който ще осигури по-устойчиви пенсии в Европа.\r\nНатали Берже, началник отдел „Застраховане и пенсии в ГД „Финансова стабилност, финансови услуги и Съюз на капиталовите пазари“ в ЕК, каза, че това е първата конференция в Европа по темата за рамката на PEPP.\r\nПродуктът е набор от инструменти, който задава рамката на доставчиците, които имат интерес да навлязат на пазара, който сега е много фрагментиран, допълни тя.\r\nЕвродепутатът София инт Велд заяви във видео обръщение, че ще се предлагат повече от пет пенсионни продукта в ЕС, но един от тях ще е най-масов, нещо като „конфекция“, а другите четири ще са по-сложни.\r\nТя обяви, че регламентът ще бъде гласуван до края на 2018 година, а през следващите две години трябва да бъде въведен. Най-голямо предизвикателство според нея ще са различните данъчни системи в ЕС.\r\nДжъстин Рей, заместник ръководител на отдел „Политики“ в EIOPA, каза, че пенсионният продукт ще върви успоредно с националните пенсионни продукти и няма да влезе в конкуренция с тях.\r\nТрябва да има връзка между натрупването и изплащането, каза експертът. Той смята, че от ключово значение ще бъде доверието на европейските потребители, тъй като продуктът е свързан с дългосрочни пенсионни перспективи. ", "date": "2018.05.31", "title": "Как новият пенсионен продукт на ЕС ще промени трудовия пазар?  "}
{"url": "https://www.dnes.bg/notifikacii/2018/05/31/ubiistvoto-v-kozlec-giunai-se-pobolial-ot-lipsa-na-pari-i.377995", "text": "Гюнай Мюмюн, 45-годишният мъж от село Козлец, който вчера уби жена си и съседа си, е отключил психически проблеми заради липсата на пари, с които да помогне на болното си дете.\r\nТова разказаха хората на хасковското село, които днес се готвят за две погребения.\r\nГюнай застреля жертвите си със законно притежавана ловна пушка. Свидетел на кървавата вендета станали двете му дъщери - на 6 и на 25 години. Голямата дълго време убеждавала баща си да не убива майка й.\r\nСлед убийството Гюнай изчакал спокойно полицаите и направил пълни самопризнания. \n\r\nВчера той е трябвало да замине за Турция за преглед при специалист за дъщеря си. Взел 1500 лв. на заем от свои роднини, но в деня на пътуването се обадил, че се е успал, разказва историята bTV.\rИзстрелите отекнали в 9:30 сутринта. Жената била простреляна в дома си. Съседът чул изстрела и се втурнал да помага, но Гюнай го посрещнал с насочена пушка.\r\nГоровителят на МВР- Хасково Нина Николова разказа, че оръжието е било подпряно на стената и убиецът е чакал полицаите. Не е бил агресивен.\r\nУбийството станало буквално пред очите на съседи и роднини. Минути преди стрелбата Себахтин Неази помагал на убития мъж да ремонтират трактора му. \"Ако бях тук, щеше да ме разстреля и мен\", предположи той.\r\nСпоред съседите Гюнай бил добър човек, но се поболял, заради невъзможността да осигури пари за лечението 6-годишната си дъщеря.\r\nБолестта го е направила ревнив, без причина. Тормозел жена си, а мъжете в селото заплашвал. \"Момчетата казали на кварталния, но той им казал да подадат жалба\", допълни Себахтин.\r\nОчаква се днес прокуратурата да повдигне обвинение на Гюнай за двойното убийство.", "date": "2018.05.31", "title": "Убийството в Козлец: Гюнай се поболял от липса на пари и..."}
{"url": "https://www.dnes.bg/health/2018/05/31/lekuva-li-se-otlepvaneto-na-retinata.378017", "text": "Отлепване на ретината звучи като сериозно, ослепително (не в добрият смисъл) и изобщо доста неразбираемо събитие. Къде е „залепена“ ретината, че се е отлепила, къде може да отиде, какво може да я отлепи, при условие, че се намира вътре в окото и най-важният въпрос – поправими ли са щетите? \r\nРетината е изградена от множество слоеве клетки, като най-повърхностно – към стъкловидното тяло – се намира пигментният слой. Той в известна степен се различава в ембрионалния си произход от останалите слоеве на ретината. Ето защо в развитото око той е срастнал с останалите слоеве само в областта на папилата на зрителния нерв и зъбчатата линия. В останалите си части, между пигментния слой и подлежащите части на ретината има пространство, изпълнено с мукополизахариди, което е рехаво, а не плътно.\r\n \r\nПри отлепването на ретината не се отлепва всъщност цялата ретина, а този неин пиментен слой. Отлепването му може да  бъде както първично, така и вторично – последица от други заболявания.\r\n \r\n\r\n \r\nТо се реализира чрез преминаване на вътреочна течност и на болестно разводнено стъкловидно тяло през дупка в ретината в цепковидното пространство межу пигментния слой на ретината и фоторецепторите, разположени под него.\r\n \r\nТакова събитие не се случва просто така, а са нужни две условия:\r\nРазкъсванията на ретинта могат да бъдат както самостоятелни, така и свързани със стъкловидното тяло.\r\n \r\n", "date": "2018.05.31", "title": "Лекува ли се отлепването на ретината?"}
{"url": "https://www.dnes.bg/za-da-se-razbirame/2018/05/31/liubov-pari-koi-sa-neshtata-za-koito-da-ne-se-hvalim.377954", "text": "Понякога хората дразнят близките и познатите си с нещата, за които говорят. А най-дразнещо е когато една и съща тема е постоянна и натрапена по всевъзможни начини.\r\nАко имате склонността да се хвалите с разни определени аспекти от живота си трябва да знаете, че околните надали са доволни от тази ваша черта.\r\nКои са нещата, за които е по-добре да спрете да се хвалите?\r\n\r\nПовечето хора са недоволни от работата си по една или друга причина. Малцина са онези, които се чувстват напълно щастливи от нещото, с което се занимават. По тази причина никой не иска да чува постоянно колко страхотна работа имате, колко задоволяващо е заплащането ви и колко смислен е трудът ви. Дразните околните с тези свои хвалби. Спестете си ги, освен ако не сте Супермен или някой всемогъщ спасител, на когото разчита целият град.\r\r\n                    \r\n                    \r\nНякои спортни фенове са фанатични по отношение на любимия си отбор. Той е централна тема на разговор за тях. За да не дразните приятелите и колегите си със своите теми, внимавайте на кого ги натрапвате. Не всеки се интересува от спорт до такава степен.\r\n", "date": "2018.05.31", "title": "Любов, пари... Кои са нещата, за които да не се хвалим?"}
{"url": "https://www.dnes.bg/politika/2018/05/31/borisov-pred-poslanici-ot-es-na-tejko-miasto-sme.378022", "text": "\"Трябва да продължим усилията за приобщаването на страните от Западните Балкани, сега има политическа воля за това\", каза министър-председателят Бойко Борисов на среща с постоянните представители на правителствата на държавите-членки на ЕС.\r\nТой определи срещата на върха ЕС-Западни Балкани в София като много успешна, защото всички държави членки са се убедили в необходимостта от евроатлантически път на страните от региона, съобщиха от пресцентъра на Министерския съвет.\r\nТемата за миграцията беше посочена от премиера като въпрос, по който Европа трябва да реагира гъвкаво.\r\n\"На най-тежкото място сме в Европа – имаме огромна сухопътна и морска граница с Турция. Имаме преградно съоръжение, харчим не малко пари, но гарантираме външната граница на ЕС\", каза Бойко Борисов.\r\r\n                    \r\n                    Той подчерта, че е необходимо решение с ясни правила за мигрантите и че всеки, който влиза в Европа, трябва да го прави по законния начин, през гранично-пропускателен пункт.\r\nМинистър-председателят Бойко Борисов информира дипломатите на страните от ЕС за разговорите, водени при последните му визити в чужбина.", "date": "2018.05.31", "title": "Борисов пред посланици от ЕС: На тежко място сме!"}
{"url": "https://www.dnes.bg/rusia/2018/05/31/ubitiiat-jurnalist-propagandata-na-moskva-i-kiev.377983", "text": "Историята с инсценираното убийство на руския журналист Аркадий Бабченко ще бъде използвана от Москва и Киев за пропагандни цели, но няма да повлияе върху преговорите за уреждане на сепаратисткия конфликт в Донбас, прогнозира \"РБК\".\n\r\nВъв вторник бе съобщено, че Бабченко е застрелян в Киев, където живееше в доброволно изгнание - според него във връзка със заплахи, получавани заради това, че е разобличил ролята на Русия в конфликта в Източна Украйна. Украински политици обвиниха Москва, че е замесена в убийството. Вчера обаче Бабченко се появи пред журналисти жив и здрав. Службата за сигурност на Украйна (ССУ) съобщи, че става дума за инсценировка, предотвратила покушение срещу Бабченко, подготвяно от руските спецслужби.\r\n                    \r\n                    \r\nПровокацията от страна на ССУ може би е безпрецедентно събитие в най-новата история на международните отношения. Проблемът с провокациите обаче е там, че те подсигуряват за седмица добър новинарски цикъл, но удрят по доверието към страната, която ги извършва, заявява за \"РБК\" политологът Андрей Сушенцов. Занапред медиите ще възприемат новините от Украйна с удвоен скептицизъм, добавя той.\n\n\r\nСъобщенията за съдбата на Бабченко съвпаднаха с поредното заседание на тристранната контактна група за Украйна в Минск, но според експерти на вестника, цитиран от Би Би Си, операцията на ССУ няма да засегне преговорния процес. Близък до Кремъл източник обяснява, че преговорите бездруго са в задънена улица.\n\r\n\"Преговорният процес се влияе от други обстоятелства - позицията на ЕС, контактите на руския президент Владимир Путин с германския канцлер Ангела Меркел, евентуални кадрови промени в руския екип от преговарящи\", изброява аналитикът Андрей Кортунов.\n\r\nСпоред него историята с Бабченко ще се използва от руската пропаганда като доказателство за нездрави процеси в Украйна, а от Киев - като потвърждение за агресивните намерения на Русия.\n\r\nУкраинският наблюдател Вадим Карасьов свързва инсценировката с предстоящите парламентарни и президентски избори в Украйна. За кампанията украинските власти имат нужда от новини за агресия от страна на Русия. Освен това случаят с Бабченко подсигурява на украинските силови структури и на Киев като цяло възможността да заявяват, че са дееспособни. Украинските блогъри тутакси изсипаха куп положителни коментари за дейността на тайните служби, казва той.\n\r\nС тази инсценировка украинските власти си навредиха сами, казват обаче обществени дейци, политици и журналисти, говорили пред \"Газета\". Главният редактор на украинското онлайн издание \"Апостроф\" Денис Попович напомня известната приказка: \"Когато викате без повод \"дръжте вълка\", може да си имате проблеми, щом вълкът наистина дойде\".\r\n/БТА/\r\n ", "date": "2018.05.31", "title": "\"Убитият\" журналист – пропагандата на Москва и Киев"}
{"url": "https://www.dnes.bg/eu/2018/05/31/ek-predloji-2-2-mln-za-minalogodishnite-navodneniia-krai-burgas.378023", "text": "Европейската комисия предложи България да получи 2,2 милиона евро за погасяване на щетите от миналогодишните наводнения край Бургас.\n\r\nВ съобщението се отбелязва, че на 25 и 26 октомври миналата година в района на Бургас имаше силни бури и проливни дъждове, причинили повреди по мостове и пътища, училища и болници. \n\r\nДържавите от ЕС, засегнати от природни бедствия, могат да поискат различни видове краткосрочна и дългосрочна помощ. Те могат да задействат механизма за гражданска защита на ЕС.\n\r\nДържавите могат да поискат помощ от фонд \"Солидарност\" за дългосрочните усилия за възстановяване след бедствия. Със средствата от фонд \"Солидарност\" Европейският съюз може да подпомогне възстановяването и покриването на част от спешните разходи, временното настаняване, почистването и опазването на културното наследство, за да се намали финансовата тежест за националните власти покрай природните бедствия.\r\n                    \r\n                    \r\nДнешното предложение за осигуряване на помощ на България трябва да бъде одобрено от Европейския парламент и от Съвета на ЕС, уточнява БТА.", "date": "2018.05.31", "title": "ЕК предложи: €2,2 млн. за миналогодишните наводнения край Бургас"}
{"url": "https://www.dnes.bg/politika/2018/05/31/ninova-sreshtata-na-borisov-i-putin-dobyr-znak-no.378011", "text": "Със срещата на премиера Бойко Борисов и президента Владимр Путин е възобновен диалогът с Русия, но не е постигнато нищо конкретно. Това коментира соцлидерката Корнелия Нинова по повод посещението на министър-председателя в Москва.\n\r\n\"От посещението на Борисов и министрите очаквахме много повече конкретика. За съжаление не е имало срещи между български министри и техните руски колеги по конкретни теми и споразумения и нищо конкретно не е договорено\", настоя Нинова.\n\n\n\n\r\nПо думите й Борисов се е опитал да поправи собствените си грешки от спирането на енергийните проекти, но според левицата не е успял.\n\r\n\"Извинява се и търси прошка от Путин, но за нас е по-важно да се извини на българския народ за пропуснатите ползи за националния интерес на България\", настоя тя.\r\n                    \r\n                    \r\nСпоред нея замразяването на Южен поток и \"Белене\" ще струва много за националния интерес на България.\n\r\nТя уточни и че Русия е готова да се включи в проекта за \"Белене\", но едва когато България си изясни какво иска.\n\r\n\"Нашето правителство явно още не е изяснило, очкваме поне внасянете на отпадането на мораториума. Да се дадат конкретни сигнали, общи приказки не работят\", настоя тя.\n\r\nЛидерът на ДПС Мустафа Карадайъ пък призова министър-предесдателят да представи резултатите от срещата с руския президент пред българските депутати.\n\r\n\"Имаме откъслечна информация от медиите. В паралментарна република би било добре премиерът да ни запознае с резултатите от срещата, за да коментираме факти\", заключи той.", "date": "2018.05.31", "title": "Нинова: Срещата на Борисов и Путин – добър знак, но..."}
{"url": "https://www.dnes.bg/bulgaria/2018/05/31/rusiia-e-gotova-da-si-sytrudnichi-s-bylgariia.378024", "text": "Русия е готова от край време за сътрудничество с България. По мащабните енергийни проекти в България предстои да разберем доколко България е готова за това сътрудничество. Това каза Георги Минчев от Българо-руската търговско промишлена палата в ефира на \r\nВъздействие имат редица геополитически фактори, независимо от желанието на двете страни, например режимът на санкции и контрасанкции, добави още той. Според него се наблюдава рестарт в отношенията между България и Русия , но с предпазливост от двете страни.\r\nМинчев определи изказването на Борисов за грешките на България по проекта за АЕЦ \"Белене\" и Южен поток като публично поемане на лична отговорност и добави, че България не е била сама в грешките си, но за сметка на това определи страната като „най-спонтанна и искрена във възпроизвеждането на грешния модел.\"\r\r\n                    \r\n                    Като „енергични и ефективни“ Минчев посочи действията на Русия и на руския президент.\r\nПутин се чувства прекрасно във формата на велика Русия и прави всичко, което е по силите му тя да затвърждава този статут и да става още по-велика. Това се случи през последните 4 години. Нищо не остана от идеологическия модел за разбитата на парчета руска икономика, за пратената в историята геополитическа величина на Русия. Всички тези идеологеми бяха разбити от действията на Русия – енергични и ефективни.\r\nБългария трябва да намери устойчив колективен модел за поведение, по-единен образ на страната пред външните партньори и общоприета българска позиция, каза още Минчев.\r\nКато положителна той определи конкуренцията между президентство и правителство в България в опитите за рестартиране и подобряване на отношенията на страната с Русия.\r\nОтговорността за АЕЦ \"Белене\" Минчев посочи като изцяло отговорност на България.\r\n\"Белене\" е наша суверенна собственост. Дали ще носи ползи, или ще ни опропастява, зависи изцяло от това доколко и как ние управляваме този проект.\r\nСпоред него опитите за непрекъснато връщане до някаква изходна точка водят само до лавина от загуби. Проектът АЕЦ \"Белене\" трябва или да бъде ликвидиран час по-скоро, или незабавно стартиран, добави още той. \r\nПовече вижте на", "date": "2018.05.31", "title": "Русия е готова да си сътрудничи с България "}
{"url": "https://www.dnes.bg/obshtestvo/2018/05/31/bsp-iska-borisov-lichno-da-spasi-bdj-s-plan.378012", "text": "БСП поиска лично премиерът Бойко Борисов да се ангажира със спасителен план за БДЖ, защото според социалистите дружеството реално е във фалит.\r\nЧервеният депутат Георги Свиленски алармира, че освен сметките на БДЖ, са запорирани и 1200 вагона на \"Товарни превози\", както и 25 от най-новите мотриси на превозвача.\r\nПо-рано днес стана ясно, че кредиторите по втория облигационен заем, предоставен на БДЖ Холдинг, са запорирали сметките на БДЖ - \"Пътнически превози\". Причината - дъщерната компания е солидарен длъжник с холдинга.\r\n\"Защо никой не е направил нищо и защо служителите на дружеството не знаят, че следващите им заплати са под въпрос\", риторично попита Свиленски.\r\r\n                    \r\n                    Той се възмути още, че въпреки че има образувана преписка след сигнала на БСП до главния прокурор Сотир Цацаров, ръководството на БДЖ продължава да сключва застраховки за имуществото на холдинга, както и да договаря тока, който купува, без обществени поръчки.\r\n\"БДЖ нарушава системно закона, явно за ръководството на компанията законите не важат\", обобщи социалистът.\n\r\n\n\r\n\n\r\n\n\r\n ", "date": "2018.05.31", "title": "БСП иска: Борисов лично да спаси БДЖ с план!"}
{"url": "https://www.dnes.bg/za-da-se-razbirame/2018/05/31/5-te-vyprosa-koito-da-zadadete-na-pyrva-sreshta.377953", "text": "Кой, ако не бракоразводните адвокати, знаят най-много за камъчетата, обърнали колата на семейното щастие? Именно те са чували най-много примери и истории за нещата, които разделят двойките и ги превръщат от някогашни влюбени в абсолютни врагове.\r\nТози техен богат опит им дава възможност да предложат ценни съвети на двойките, които са в началото на своята връзка и за какво да внимават, за да не се озоват някой ден в съдебна зала, разтрогващи брака си.\r\nВижте кои са най-важните въпроси, които трябва да зададете още на първите срещи, селектирани от американски бракоразводни адвокати, цитирани от Huffingtonpost.\r\n\r\r\n                    \r\n                    Бракоразводният адвокат Карла Донъли съветва в един момент задължително да зададете този въпрос, който ще хвърли светлина върху отношенията на партньора ви с неговото семейство. Това е важно, защото още в началото на връзката ви ще сте запознати с неговата семейна история и ще можете да предвидите как ще се развие тя в бъдеще. Дали ще бъдете на дистанция от родителите и близките му или ще сте твърде близки – това е ценна информация.\r\n\r\nОтговорът на този въпрос ще ви насочи дали човекът срещу вас изпитва гордост от професионалните си ангажименти, дали работи с желание и ентусиазъм. А всички тези нюанси ще ви дадат ясна представа каква личност е, дали работата стои на първо място и е работохолик, дали не сменя твърде често позициите и му липсва стабилност. Този въпрос може да ви спести много бъдещи проблеми и неразбирателства, затова е добре да го зададете още в самото начало на връзката ви.\r\n", "date": "2018.05.31", "title": "5-те въпроса, които да зададете на първа среща"}
{"url": "https://www.dnes.bg/politika/2018/05/31/za-jivota-zdraveto-i-telesnata-cialost-na-deputata-50-000-lv.378003", "text": "От грижа за живота и здравето на народните законотворци администрацията на парламента пусна за публично състезание обществена поръчка за сключването на застраховка.\r\nПрогнозната й цена е 50 000 лева без ДДС.\r\nГруповата рискова застраховка \"Живот\" се сключва срещу събития, свързани с живота, здравето или телесната цялост на 240 народни представители от 44-то Народно събрание на Република България, пише в обявлението.\r\nКомпанията, която ще застрахова депутатите, се ангажира да изплати по 15 000 лева в случай на инцидент.\r\n30 000 лева ще е застраховката за настъпването на инфаркт, инсулт, катстрофа или трайна загуба натрудоспособност при злоумишлени действия от трети лица,настъпили при изпълнение на служебните задължения на депутатите.\r\r\n                    \r\n                    Компанията се ангажира да покрие и транспортните разходи при лечение или погребение.\r\nСрокът за застрахователното покритие е една година, считано от 00 часа на датата на влизане в сила на договора за възлагането на услугата.\r\nЗастраховката е валидна на територията на България и в чужбина.\r\nЗастрахователят е задължен да изплати обезщетението в 15-дневен срок срещу предоставянето на всички документи, доказващи претенцията по основание и размер.\r\nПри предсрочно прекратяване на мандата на народен представител застрахователното покритие също се прекратява.\r\nСумата, която се плаща за застраховка зависи и от възрастта.\r\nОказа се, че най-много депутати са между 45 – 49-годишни. Те са общо 43. Следват народните избраници между 40 и 44 години – 40 на брой.\r\n37 са законотворците, които са между 35 и 39 години. Толкова са и тези на възраст от 50 до 54 години. Едва петима са от 20 до 29 години, а четирима са над 70-годишни.", "date": "2018.05.31", "title": "За живота, здравето и телесната цялост на депутата: 50 000 лв!"}
{"url": "https://www.dnes.bg/rusia/2018/05/31/kim-chen-un-se-pointeresuva-ot-zdraveto-na-drugaria-putin.378021", "text": "Севернокорейският лидер Ким Чен Ун се поинтересува от здравето на руския президент Владимир Путин и му изпрати поздрави. Това стана на срещата на Ким с руския външен министър Сергей Лавров, съобщи Лента.ру от Пхенян.\r\n\"Ние с вас се срещаме за първи път, но (…) се надявам, че ще развиваме приятелски отношения с Русия\", каза севернокорейският лидер. След това той се поинтересува как е здравето на \"другаря Путин\".\r\n\"Отлично\", отговори Лавров.\r\nВ разговора си с руския първи дипломат Ким Чен Ун посочи, че високо оценява \"противопоставянето на ръководството на президента Путин срещу доминиращата позиция на САЩ\".\r\n\"Ние винаги сме готови да водим преговори с руската страна по този повод\", каза той. \r\n                    \r\n                    \r\nВ края на срещата Лавров покани Ким Чен Ун в Русия. В отговор той благодари за поканата и помоли да бъдат предадени поздрави на Владимир Путин и на целия руски народ.\r\nНа тази среща Сергей Лавров стана първият руснак, стиснал ръката на настоящия севернокорейски лидер.\r\nРуският външен министър разговаря също така със севернокорейския си колега, с когото е обсъдил двустранните отношения, ситуацията на Корейския полуостров и други въпроси.\r\nРуската делегация пристигна днес в Пхенян на официално посещение.", "date": "2018.05.31", "title": "Ким Чен Ун се поинтересува от здравето на другаря Путин"}
{"url": "https://www.dnes.bg/stranata/2018/05/31/kravata-penka-izbiaga-v-syrbiia-vyrna-se-no-ia-chaka-smyrt.378014", "text": "Доскоро кравата Пенка бе една от многото в стадото на кюстендилското село Копиловци. Днес обаче съдбата й вълнува хиляди.\r\nПреди дни Пенка избягала от стадото и преминала българо-сръбска граница. Собственикът й, Иван Харалампиев от Копиловци, я търсил в продължение на две седмици.\r\nВ крайна сметка животното било открито в близост до Босилеград и върнато у нас.\r\nСпоред Иван кравата Пенка избягала, защото е била подгонена от вълци.\r\n\"Минала е през КПП-то, през бариерата е минала на Олтоманци, нито са я спрели полицаите, нито митничарите, минава в Сърбия, минава през тяхната бариера и отива у Сръбско, без някой да направи опит да я спре\", разказва собственикът й пред БНТ. \r\r\n                    \r\n                    Харалампиев обясни, че преди дни го уведомили, че кравата е открита от мъж в Сърбия, който се грижел за нея.\r\nСръбските власти се свързали с него и преди да влезе на българска територия, кравата била прегледана от ветеринар. Иван показва и служебна бележка за това.\r\nУ нас обаче животното било спряно от граничните служби.\r\n\"Митничарите казват: \"Трябва да дойде доктор\". Идва доктор от БАБХ и казва: \"Тази крава веднага трябва да бъде умъртвена\", разказва перипетиите си собственикът на Пенка.\r\nМотивите да се иска умъртвяването на кравата - напуснала е Европейския съюз и е отишла в друга държава.\r\nИван все пак бил пуснат да премине у нас с кравата, но с уговорката, че до няколко дни тя ще бъде умъртвена. Мъжът е отчаян, защото кравата скоро ще роди теленце.\r\nОт Агенцията по храните казаха, че предстои да излязат с решение по казуса, тъй като в момента случаят се разследва.", "date": "2018.05.31", "title": "Кравата Пенка избяга в Сърбия! Върна се, но я чака... смърт!"}
{"url": "https://www.dnes.bg/eu/2018/05/31/silen-ryst-na-inflaciiata-v-evrozonata.378027", "text": "Темпът на инфлацията в еврозоната се очаква да е скочил рязко нагоре през май, след като през предишния месец отбеляза лек спад. Прогнозите са нивото на инфлацията да е 1,9% през петия месец на годината спрямо 1,2% през предишния месец. Това сочат предварителните оценки на европейската статистическа служба Евростат. Ако данните бъдат потвърдени при четенето по-късно през месеца, то това би било най-високото ниво на инфлацията за региона от април 2017 г. В същото време данните силно се доближават до инфлационната цел, преследвана от Европейската централна банка. Еврото леко поевтиня след новината, достигайки нива от 1,1705 долара, като минути преди това се разменяше за 1,1719 долара. Основният тласък на потребителските цени идва от енергията, чиито цени са се повишили с цели 6,1% спрямо 2,6% през април, вероятно заради поскъпващия петрол и по-слабото евро през месеца. Цените на храните, алкохола и тютюневите изделия също са нараснали леко с 2,6% от 2,1%, както и на услугите – с 1,6% спрямо 1,0% през предишния месец. Стойността на неенергийните индустриални стоки обаче бележи минимален спад от 0,2% спрямо 0,3% през четвъртия месец на годината. Базисната инфлация, която изключва промените в цените на волатилни стоки като енергия и храни и се смята за по-точен показател, се възстановява до 1,1%, след като през април рязко се забави до 0,7%. Окончателните данни на Евростат за инфлацията в еврозоната и Европейския съюз като цяло ще бъдат публикувани на 15 юни. ", "date": "2018.05.31", "title": "Силен ръст на инфлацията в еврозоната"}
{"url": "https://www.dnes.bg/stranata/2018/05/31/mladite-s-motikite-radva-se-ministyr-porojanov.378005", "text": "През последните години има интерес от все повече млади хора към земеделието и това се дължи и на подкрепата на правителството, похвали се ресорният министър Румен Порожанов.\r\nСпоред него директните плащания от държавата, които вървят паралелно с евросубсидиите, са допълнителен инструмент за мотивиране на хората да се захванат със земеделие.\r\nТой обаче призна, че след 2020 г. родните производители ще могат да разчитат на по-малко пари от Европа, защото се налага преразпределение на бюджета след отделянето на Великобритания от ЕС.\r\nПорожанов обясни, че в бюджета след Brexit ще има 20 милиарда евро недостиг.\r\n\"ЕК предвижда намаление от 5 на сто на общия бюджет за земеделие, така че след 2020 г. той ще е 365 милиарда евро. От тях 276 милиарда са за директните плащания, а останалите са за развитие на селските райони\", каза министърът.\r\r\n                    \r\n                    За нашите земеделци бюджетът за директните плащания от Брюксел ще е намален с 0,7%.\r\nЕдинствено за прибалтийските държави ще има увеличение с 4 на сто.\r\nЗа да се компенсира вноската на Великобритания, се предвижда има увеличение с 11,4 на сто на вноската за всяка страна членка на ЕС, допълни той.", "date": "2018.05.31", "title": "Младите с мотиките, радва се министър Порожанов"}
{"url": "https://www.dnes.bg/temida/2018/05/31/detski-syd-desetoklasnik-s-droga-svoboden.377973", "text": "Дело срещу деветокласник, заловен в столично училище с кокаин на стойност 630 лева. По този сценарий, ученици влязоха в ролята на съдебен състав, за да разискват казуса.\r\nВ него се оказва, че медицинска експертиза показала, че наличие на наркотични вещества в кръвта на героя няма, а съдиите се оттеглят на съвещание, съобщава.\r\nВ тази атмосфера се потопиха ученици от 6 Г клас на столичното 101 средно училище, за да се запознаят с тънкостите в работата на съдебните състави в Софийския районен съд.\r\nТова е пореден сезон на инициативата, а целта е учениците да видят как работи съда.\r\nВ края на своеобразното си съдебно заседание учениците получиха грамоти и значки от съдиите на Софийския районен съд.\r\n ", "date": "2018.05.31", "title": "Детски съд: Десетокласник с дрога – свободен! "}
{"url": "https://www.dnes.bg/notifikacii/2018/05/31/siriec-napadnal-policai-v-holandiia-s-allah-akbar.377976", "text": "Холандската полиция съобщи, че е простреляла сириец, който нападнал полицаи при опит да го арестуват, след като разтревожени съседи съобщили, че стоял на балкона на жилищен блок, размахвал брадва и крещял \"Аллах акбар\", предаде Асошиейтед прес.\r\nВ поредица от туитове полицията на Ротердам заяви, че инцидентът е станал вчера следобед в Схидам след неуспешни опити на полицаи да успокоят 26-годишния мъж. \r\nКогато полицейски влезли влезли в апартамента му, мъжът ги нападнал и ранил смъртоносно полицейско куче. В отговор полицаите стреляли и ранили нападателя.\r\nВ изявление на кмета на Схидам се посочва, че нападателят бил сириец, който живеел с баща си в града от миналата година.\r\nИнцидентът в Холандия стана ден след като в Белгия мъж уби две полицайки и минувач, отбелязва АП.\r\n/БТА/\r\n ", "date": "2018.05.31", "title": "Сириец нападнал полицаи в Холандия с: \"Аллах акбар!\""}
{"url": "https://www.dnes.bg/world/2018/05/31/zastreliaha-korporativen-advokat-v-latviia.377980", "text": "Корпоративен адвокат, работил по ликвидирането на компании в несъстоятелност, бе застрелян в Рига, предаде Ройтерс.\n\r\nСпоред латвийската полиция престъплението вероятно е свързано с организираната престъпност.\n\r\nЮристът Мартинс Бункус е бил застрелян от двама мъже, докато шофирал в рижко предградие. Нападателите избягали с ван, който впоследствие бил открит изоставен и опожарен.\n\r\n\"Смятаме, че това е добре планирано убийство, свързано с професионалната работа на жертвата. Смятаме, че в случая имаме работа с организираната престъпност\", каза пред журналисти служителят от полицията Андрейс Гризинс. По думите му през 2016 г. адвокатът е съобщавал за отправяни му смъртни заплахи.\r\n                    \r\n                    \r\nРойтерс коментира, че убийството хвърля сянка върху усилията на властите в двумилионната балтийска република да се преборят с корупцията. \n\r\nПонастоящем управителят на латвийската централна банка е разследван за вземане на подкуп, а третата по големина банка в страната ABLV бе закрита наскоро, след като бе обвинена от САЩ в пране на пари, пише БТА.\n\r\nУбитият Бункус е работел по ликвидацията на \"Траста комерцбанка\", загубила лиценза си през 2016 г. заради нарушения на законодателството против прането на пари и финансирането на тероризъм, твърди запознат, цитиран от Ройтерс. Агенцията отбеляза, че няма данни за връзка между убийството и работата му по тази процедура.\r\n ", "date": "2018.05.31", "title": "Застреляха корпоративен адвокат в Латвия"}
{"url": "https://www.dnes.bg/stranata/2018/05/31/butash-30-leva-i-registraciiata-na-avtomobili-vyn-ot-kat.377975", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзваждане на регистрацията на автомобили от КАТ, предлагат от Института за пътна безопасност. \r\nСпоред експерти лошите условия в пунктовете за контрол на автомобилния транспорт подтикват шофьорите да прибягват до корупционни практики,  съобщава .\n\n\r\nОт 10 канала за преминаване на ГТП в КАТ-София, технически изправен е само един. Именно затова опашката от автомобили за него става километрична, а цената да изпревариш чакащия пред теб е скромна. Минават пред вас и ви дават по 30 лева.\r\nТози приличен бизнес се оказа и капан за цялото ръководство на КАТ-Благоевград преди седмица. \r\r\n                    \r\n                    За да се пресече корупцията експертите предлагат извеждане на регистрацията на автомобили от КАТ. А това да се поеме от съответната община.\r\nЕкспертите настояват и за дигитализация на голяма част от документацията, с която работи Пътна полиция. ", "date": "2018.05.31", "title": "Буташ 30 лева и... Регистрацията на автомобили – вън от КАТ!"}
{"url": "https://www.dnes.bg/stranata/2018/05/31/moreto-sreshtu-plastmasata-ekoaktivisti-braniat-plaja-ot-bokluci.377978", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо-малко пластмаса, повече море. Възможно ли е Черно море да е свободно от пластмасови отпадъци? Различни природозащитни организации, сърфисти и учени обединяват сили в обща кампания, която да насочи вниманието и да ограничи използването на вредните пластмасови чаши, сламки, вилици и всякакви захвърлени отпадъци по Черноморието.\r\nАтанас Куцев - продуцент на филма към проекта Windtowin, е категоричен, че проблемът със замърсяването на водите с пластмасови отпадъци е доста сериозен в световен мащаб.\r\n\"Въпреки това този проблем не е толкова изследван в България. Не се знае колко точно е замърсено родното Черноморие, а трябва. Идеята на инициативата е хем да е забавно, хем информативно\", уточни още Куцев в студиото на .\r\r\n                    \r\n                    По думите му инициативата включва надпревара със сърф, заедно с която ще се движи и кораб с учени, които да изследват Черно море и да кажат как може да се справим с проблема. Освен това в самата кампания е включен и концерт в \"Маймунарника\" на 5 юни.\r\n\"Основното замърсяване идва от плажовете без концесия. Когато ивицата е дива, тя не се почиства. Голяма част от пластмасата идва от сушата и от корабите. Нашата цел е хората да обърнат внимание на този сериозен проблем и да видят, че пластмасата е навсякъде около нас\", отбеляза той.\r\nКуцев смята, че е доста лесно човек да замени сламката с такава за еднократна употреба, защото \"всичко е до навик\".", "date": "2018.05.31", "title": "Морето срещу пластмасата! Екоактивисти бранят плажа от боклуци"}
{"url": "https://www.dnes.bg/stranata/2018/05/31/2500-bezdomni-pseta-na-plaja-posreshtat-letovnici.377977", "text": "Около 2500 бездомни кучета ще посрещнат летовниците по морето. Това показва справка  в общините в по-големите крайморски градове в страната. Според цифрите само в Несебър 400 песа ще лаят по улиците.\n\r\nТе са вписани надлежно в регистър. И то на ръка. Всяко едно куче има описание: черно с клепнали уши и тежащо около 20 кг, кафяво, с бяло петно на окото, разхождащо се край старата мелница и т.н. Във Варна пък безстопанствените четириноги са близо 700. Те също имат досие, което е изготвено, когато са били кастрирани и маркирани. Отличник по морето е община Бургас. Това е и единственият по-голям град, който е успял отчасти да се справи със скитащите псета. По данни на общинските власти бройката им прогресивно намалява. \n\n\n\n\r\r\n                    \r\n                    От администрацията смятат, че причината е в множеството кампании за осиновяване на бездомните кучета. Освен това там има безплатно чипиране на домашни кучета. \"Идентификационният чип помага при загуба или при изхвърляне на кучето на улицата, да бъде намерен собственикът му. Тогава то му се връща. Това пък от своя страна намалява популацията на бездомните кучета\", обясниха пред \"Монитор\" от бургаската администрация.\r\nВ този случай собствениците се издирват чрез данните в чипа и им се налагат санкции. В резултата на периодичните кампании до момента в една от най-големите общини по Черноморието са чипирани над 2000 кучета.\n\r\nВарна пък държи един от рекордите за най-много регистрирани домашни любимци. Там цифрите сочат, че в общината влизат пари от данъци за 4964 четириноги. Това са по около 24 лева на животно. В Бургас регистрираните са едва 1500. За сравнение - доста по-малка община като Балчик е вписала в регистрите си над 5 хил. кучета.\n\r\nВ началото на годината правителството прие отчет за изпълнение на общинските програми за овладяване на популацията на безстопанствените кучета на територията на България.\n\r\nОбщият брой на безстопанствените кучета, получен при събиране на данните от всички общини, е над 26 хил. През 2013 г. те са били 35 383. За 2016 г. се отчита незначително повишаване на броя им. Очаква се актуализиране на цифрите за 2017 година. ", "date": "2018.05.31", "title": "2500 бездомни псета на плажа, посрещат летовници!"}
{"url": "https://www.dnes.bg/index/2018/05/31/stara-skoda-stigna-ot-london-do-niurburg-s-edin-rezervoar.377919", "text": "Екип на YouTube-канала Car Throttle измина разстоянието от Лондон до градчето Нюрбург, до което е разположена легендарната писта \"Нюрбургринг\", със стара дизелова Skoda Octavia от първото поколение на модела. Цeлият маршрут – 1287 км, бе изминат само с един резервоар, като на края остана гориво и за една обиколка на трасето.\r\nПътуването е продължило 24 часа, като е преминало през Великобритания, Белгия, Франция и Германия. Накрая бордовият компютър е показал разход от 3,3 л/100 км. Реалният разход – засечен с пълнене на резервоара догоре, определен пробег и ново пълнене догоре, е малко по-висок - 3,8 л/100 км.\r\nЛюбпитното е, че наскоро Car Throttle вече разказа за тази Octavia. Нейният пробег е 695 000 км, като след преглед в технически център, специализиран за автомобили на Skoda, се оказва, че седанът е в отлично състояние. Колата е с оригиналните си агрегати, като има само незначителни следи от ръжда.\r", "date": "2018.05.31", "title": "Стара Skoda стигна от Лондон до Нюрбург с един резервоар"}
{"url": "https://www.dnes.bg/televizia/2018/05/31/spomeni-ot-voinata-v-edno-frensko-selo.377709", "text": "В осми епизод от седми сезон на сериала \"Едно френско село\" ще видим, че докато Анселм и Сузан са начело на стачката през 1945 година, Люсиен решава да разпита Берио за немския войник, който той вероятно е убил по време на войната. През 1975 година Даниел и Ортенс се завръщат във Вилньов.\r\nГледайте \"Едно френско село\" всеки делничен ден от 20:30 часа по телевизия .\r\n ", "date": "2018.05.31", "title": "Спомени от войната в \"Едно френско село\""}
{"url": "https://www.dnes.bg/rusia/2018/05/31/moskva-iska-ot-sofiia-garancii-za-trybata-ot-turski-potok.377979", "text": "\"Турски поток\" ще мине през България; Москва се връща към сътрудничеството със София в газопроводите, пише \"Комерсант\" по повод разговорите на българския премиер Бойко Борисов вчера в руската столица.\r\nСлед преговори с Борисов руският президент Владимир Путин потвърди, че \"Газпром\" \"проучва в практически план\" прокарването на втора тръба от \"Турски поток\" от Турция към България. С това най-логичният от гледище развитие на инфраструктурата маршрут за \"Турски поток\" - България, Сърбия, Унгария - получи одобрение на политическо равнище независимо от болезнените спомени за неуспеха на \"Южен поток\", обяснява руският вестник.\r\r\n                    \r\n                    Заради отказа от \"Южен поток\" \"Газпром\" изгуби 800 милиона евро, посочи след преговорите Владимир Путин.\r\n\"Е, писахме ги като загуби, какво да правим\", добави руският президент, цитиран във \"Ведомости\".\r\n\"Турски поток\" може да стигне до България чрез \"балкански клон\", отбелязва официозът \"Росийская газета\", наричайки това \"главната новина\" от разговорите Путин-Борисов.\n\n\n\r\n\"Винаги сме обсъждали с турските си партньори въпроса за евентуално излизане на \"Турски поток\" в Европа, включително през България. И вчера президентът на Турция господин Ердоган още веднъж го потвърди в разговора ни по телефона\", цитира изданието думи на руския лидер.\r\n\"Виждам, че и българската страна съжалява за провала на проекта \"Южен поток\", защото - никой не се съмнява в това - осъществяването му щеше да е много изгодно за България. Но ще опитаме да минем отдругаде, в случая през Турция\", посочи Путин.\r\nГоворителят на Кремъл Дмитрий Песков обясни как \"Турски поток\" може да бъде прокаран до България, пише в заглавие \"Взгляд\". Както заяви Песков, Русия е готова да обсъди с България и прокарването на пряк газопровод през Черно море, уточнява \"Комерсант\", цитиран от БТА.\r\nЕдва преди три дни впрочем \"Газпром\" направи на Турция отбив от цената на газа за 2015-2016 г. (1 милиард долара ретроактивни плащания) фактически в замяна срещу прокарването на транзитна втора тръба по територията на Турция, допълва всекидневникът. Според негови източници обаче в бъдеще може да се изгради трета тръба от \"Турски поток\", която \"да стигне директно в България\".\r\nПо думите на Путин Русия иска от България гаранции за бъдещия проект, посочва \"Комерсант\". По данни на вестника Москва \"вижда като гаранции инвестиции в развитието на българска мрежа от газопроводи, за да бъде приеман газът от \"Турски поток\" и доставян по-нататък за Сърбия\".\r\nТова разширяване на системата може да бъде осъществено за сметка на нейния оператор, държавната компания \"Булгартрансгаз\", или със средства на Европейската комисия, включително в рамките на приоритетни проекти за развитие на инфраструктурата, предполага руското издание. Същевременно \"Комерсант\" описва и примерна \"схема, която да сведе до минимум евентуалните претенции от страна на Европейската комисия\".\r\nОтделна тръба до България по дъното на Черно море не фигурира в дневния ред, уточнява руски експерт пред \"РБК\".\r\nЗа да насочи газа от втората тръба на \"Турски поток\" към България, \"Газпром\" не се налага да строи скъпи допълнителни мощности, казва Алексей Гривач.\r\nСухопътната част от втората тръба пресича действащата система на Трансбалканския газопровод. Трябва да договорим с турската компания \"Боташ\" използването му в реверсивен режим, а България да осигури изграждане на инфраструктура на своя територия за по-нататъшно разпределение на газа, разсъждава специалистът, според когото \"става дума тъкмо за такива гаранции от страна на България\".", "date": "2018.05.31", "title": "Москва иска от София гаранции за тръбата от \"Турски поток\" "}
{"url": "https://www.dnes.bg/za-da-se-razbirame/2018/05/31/samo-za-jeni-horoskopyt-vi-za-iuni-mesec.377951", "text": "Юни ще ни предостави шанс за духовна трансформация. Ще имаме възможността да завършим стари проекти, да се концентрираме върху нерешени въпроси. Особено внимание ще трябва да обърнем на здравето и финансите. Какво ви очаква според зодията, вижте в женския хороскоп  на Az-jenata.bg\r\n\r\nЮни ще бъде месец, в който ще можете да правите ярки експерименти и нови открития. Също така ще разполагате с достатъчно време за себе си и такова, в което да промените отношението си към живота. Възможно е да се разделите с някои ваши приятели. Покажете решителност и се опитайте да оставите тези хора около вас, които наистина ви разбират, подкрепят и обичат. \r\nЧестите социални контакти ще ви донесат радост, но вие ще искате романтични приключения, любов и срещи. Бъдете внимателни с такива желания, особено ако имате постоянен партньор. Съществува опасност от кавги и скандали.\r\r\n                    \r\n                    \r\nТози месец е много важно да се погрижите за вашето здраве и активна почивка. Някои представители на зодията ще имат желание да сменят работата си, но е важно да създават нови познанства. Отношенията с любимия човек в началото на лятото ще бъдат перфектни. Планирайте вашата почивка или дори сватба. Възможни са малки конфликти, които няма да навредят сериозно на любовта ви. Ако сте необвързани, има добри романтични перспективи пред вас, само отворете сърцето си за любов.\r\n", "date": "2018.05.31", "title": "Само за жени! Хороскопът ви за юни месец"}
{"url": "https://www.dnes.bg/muzika-drugi/2018/05/31/cigularkata-mila-georgieva-se-zavryshta-u-nas-s-mendelson.377991", "text": "Виртуозната цигуларка Мила Георгиева се завръща в България, за да гостува на Софийска филхармония с Концерта за цигулка и оркестър в ми минор на Менделсон. Музикалното събитие ще се състои на 7 юни в зала \"България\".\n\r\nПопулярното произведение на Менделсон е един от най-често изпълнявани концерти за цигулка на всички времена. Директорът на Софийска филхармония, диригентът Найден Тодоров избира за негов солист детето-чудо Мила Георгиева. \n\r\nМила започва да учи цигулка на 4 години, на 9 прави дует с Минчо Минчев, а на 14-годишна възраст е носител на десетки призове от различни точки на света. Професионалният ѝ път я отвежда в Лондон, където гради кариерата си и създава семейство. Любовтта към България обаче кара Мила Георгиева с готовност да приеме поканата за участие в концерта на 7 юни.\r\n                    \r\n                    \r\nВтората част от концертната вечер ще е отделена за представяне на едни от най-красивите български гласове във вълнуващото произведение на Дженкинс \"Меса за мир\". \n\r\nНосителката на приза \"Музикант на годината\" - сопраното Мария Цветкова, мецосопраното Олга Михайлова-Динова, тенорът Ивайло Михайлов и басът Пламен Кумпиков са солистите в месата на Дженкинс. Мащабът на представянето се увеличава с участието на Националния филхармоничен хор \"Светослав Обретенов\" с диригент Славил Димитров.\n\r\n\"Меса за мир\" на Дженкинс е уникално произведение на съвременната класика, а диригент на 7 юни ще бъде един от най-големите му почитатели - Найден Тодоров.\n\r\n\"Произведението е буря от емоции, красиво, епично, завладяващо. В творбата са използвани частите, характерни за традиционната християнска меса, но има и такива, които са свързани с други религии. Авторът внушава, че без значение от каква националност, религията или расата сме, най-важното е да се борим за мир\", споделя маестрото.", "date": "2018.05.31", "title": "Цигуларката Мила Георгиева се завръща у нас с Менделсон"}
{"url": "https://www.dnes.bg/rusia/2018/05/31/interpol-zamesen-v-skandal-s-arest-na-kritik-na-putin.377981", "text": "Американският финансист и правозащитник Бил Браудър е бил за кратко задържан от полицията в Мадрид с червена бюлетина от Интерпол, издадена от Москва.\r\nЗа това съобщи самият Браудър в Тwitter. Той е смятан за автор на Закона \"Магнитски\", позволяващ на американските власти да налагат персонални санкции като забрана за пътуване и замразяване на банковите средства на руски и други чуждестранни граждани за нарушаване на човешките права и върховенството на закона. Браудър от години води кампания за разобличаване на стила на управление на руския президент и за защита на човешките права.\n\r\nТой самият се описва като “враг номер 1 на Путин”. Финансистът съобщи, че е бил задържан в Мадрид с международна заповед за арест, издадена от Москва.\r\n                    \r\n                    \r\nВсички етапи по ареста и отвеждането си в полицейското управление, включително със снимки от задната седалка на полицейската кола, с която е осъществено транспортирането, бяха разпространени от него чрез Тwitter. Два часа по-късно Браудър публикува снимка от освобождаването си и след това от летището на път за Лондон.\n\r\nСпоред финансиста той е бил освободен от полицейския участък след позвъняване от централата на Интерпол в Париж. Оттам посъветвали мадридските полицаи да не изпълняват руската заповед, пише Браудер. \n\r\nИспанската полиция пък обясни, че руската заповед за арест е била с изтекъл срок. Според говорител на испанската полиция объркването станало, тъй като Интерпол не били изтрили заповедта от базата си данни след изтичането на нейната валидност. \n\r\nКогато докарали Браудър в полицейското управление, испанските ченгета установили, че датата вече е отминала и нямат основания да го задържат повече. Самият Браудър отрича това и настоява, че заповедта си е била напълно валидна.\n\r\nИнтерпол от своя страна заяви, че не съществува червена бюлетина на името на Бил Браудър и той не е издирван от международната полицейска организация.\n\r\nМиналата година американецът, който има и британско гражданство, беше осъден от руски съд на 9 години затвор за измами и избягване плащането на данъци.\n\r\nПрез 90-те Браудър е управлявал голям инвестиционен фонд в Русия, но през 2005 г .е депортиран, а бизнесът му национализиран. Неговият руски адвокат Сергей Магнитски е арестуван, след като разкрива, че стотици милиони долари са били откраднати от фонда. Той умира в ареста през 2009 г. Официалната причина за смъртта му е спиране на сърцето.\n\r\nБританският финансист твърди, че днешната международна заповед за арест е шестата, която руските власти издават за задържането му през Интерпол.\r\nФинансистът е бил в Мадрид да даде показания за изтичане на част от парите на фонда в Испания. ", "date": "2018.05.31", "title": "Интерпол замесен в скандал с арест на критик на Путин"}
{"url": "https://www.dnes.bg/stranata/2018/05/31/nashestvie-na-kyrleji-kakvi-zarazi-nosiat.377982", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТоплото време носи някои опасности, свързани с излагането на открито - регистрирани са тревожни данни за бум на кърлежи в столицата.\n\r\nСред факторите за това увеличение са предимно климатичните условия. Те създават добра среда за тяхното размножаване.\n\r\nКърлежите са сред основните причинители на лаймска болест и марсилска треска. В сравнение с миналата година има регистрирано увеличение на постъпващите с подобни оплаквания, като случаите на лаймска болест са 105 от началото на годината.\n\n\n\r\n\"Не е лесна борбата с тях, усилията са насочени в паркове, дворове на училища, ясли и детски градини. В случаите, когато хогато ходим на излети трябва да сме внимателни - няма как да се обработва цялата природа\", каза в студиото на  д-р Ангел Кунчев.\r\n                    \r\n                    \r\n\"Има общини, които поради липса на средства или закъснение в обществените поръчки, не се справят толкова добре с обработването, но има и отличници\", допълни още той.\n\r\nЖивотните са основна причина за \"прихващане\" на кърлеж в населените места. \"Те са усвоили възможността да усещат човек на десетки метри по издишването на въглероден двуокис, а и се закачат безболезнено, обикновено където кожата е най-нежна и най-тънка\", предупреди здравният инспектор в \"България сутрин\".\n\r\nКъм съветите за това, което не трябва да правим, специалистът допълни, че ако забележим кърлеж, не трябва да го разкъсваме, размачкваме или нарушаваме целостта му.\n\r\n\"При леко разклащане с медицинска ръкавица той лесно пада, но ако на втория или третия ден видим, че се е прикрепил, трябва да се търси лекарска помощ.\r\nЛекарят може да прецени дали да предпише антибиотичен курс, който да покрие риска от лаймска болест\", категоричен е специалистът.\n\r\nОчаква се темпа на увеличение да се запази, като д-р Кунчев допуска, че през месеците юни и юли случаите на ухапвания ще бъдат в двоен размер, в сравнение с миналата година.", "date": "2018.05.31", "title": "Нашествие на кърлежи. Какви зарази носят?"}
{"url": "https://www.dnes.bg/sofia/2018/05/31/na-1-iuni-niama-da-ima-voda-v-niakoi-chasti-na-stolicata.377998", "text": "На 1 юни 2018 г. (петък), във връзка с подмяна на сградно водопроводно отклонение на ул. 584 кв. \"Христо Ботев\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. 511, ул. 510, ул. 519, ул. \"Георги Спасов\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 584 № 6.\n\r\nНа 1 юни 2018 г. (петък), във връзка с изграждане на сградно водопроводно отклонение на ул. \"Войнягово\", местност \"Гърдова глава\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Войнягово\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Войнягово\" ъгъла с ул. \"Петко войвода\".\n\r\nНа 1 юни 2018 г. (петък), във връзка с прекъсване на сградно водопроводно отклонение на ул. \"Разсадника\", местност \"Манилов дол\" - община \"Люлин\", се налага спиране на водоподаването от 09:00 до 15:00 часа на клиентите на \"Софийска вода\", живеещи в района на: ул. \"Разсадника\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Разсадника\" № 26.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.31", "title": "На 1 юни няма да има вода в някои части на столицата"}
{"url": "https://www.dnes.bg/eu/2018/05/31/bylgari-v-miunhen-po-zle-sme-ot-jivotnite-a-plashtame-danyci.377985", "text": "Тези кадри потрисат: филм на германската телевизия BR разказва за ужасяващите условия, в които живеят много българи в Мюнхен. \"По-зле сме от животните\", казва един от героите в телевизионния репортаж.\n\r\n\"Живеят като кучета, като улични песове, казват самите те. В Мюнхен бездомниците от България са много. Спят под мостовете или в парковете. Някои от тях живеят в баварската столица от над десет години. Работят като надничари срещу жълти стотинки. Сега ни взимат на обиколка из града, за да ни покажат как живеят\", четем в анонса на 7-минутния телевизионен репортаж на Bayеrischer Rundfunk (BR), излъчен във вторник в късните часове.\n\r\n\r\n                    \r\n                    \r\nВидеото започва с кадър от сградата на \"Arbeiterwohlfahrt\" - благотворителна организация в помощ на работниците, разказва . Там Саваш Тетик съветва български надничари в Мюнхен. В много от случаите става дума за хора, чието единствено притежание са дрехите на гърба им. \"В България имам къща и имот. Ако там имах работа и пари, никога нямаше да дойда да живея тук\", казва Стефан Янков пред камерата на BR. \n\r\n\"Вижте, при нас в България приемаме добре чужденците. А тук не се отнасят добре към нас. Никой не ни помага. Тук живеем по-зле от животните. И аз искам да живея като нормален човек. Да работя, да се храня, да се къпя\", оплаква се българинът и разказва, че от 20 дни не си е сменял чорапите.\n\r\nСтефан Янков говори на турски - както повечето от българските герои в този репортаж. Някои от тях живеят от 15 години на улицата. \"Представете си само: хора, които работят по цял ден, по строежи или някъде другаде, са принудени да спят на улицата. Или ако имат късмет, в някой автомобил. Те нямат жилище, в което да се приберат, а на следващия ден трябва отново да станат в 6 сутринта и да отидат на работа\", казва Саваш Тетик.\n\r\nБългарите отвеждат журналистите от BR на обиколка из района около мюнхенската Централна гара. Там е и Шилерщрасе, където издават разрешителни за еднократно пренощуване в бившата Баварска казарма, която е собственост на общината. Но там може да се нощува само от ноември до края на април. \"Нямаме никакви интимни отношения. Не можем да правим такива неща на улицата. Да не сме като кучетата? Така не може\", обяснява Невена Арнаудова пред камерата в присъствието на своя партньор. Жената не разбира защо Баварската казарма е отворена само през зимата.\n\r\n\"Съвсем близо до Шилерщрасе се намира и мястото, където всяка сутрин българските надничари чакат да бъдат наети на работа. Те предлагат услугите си срещу 6 до 10 евро на час. Понякога обаче стават жертви на измама и в края на работния ден не получават надницата си\", разказват репортерите на BR. Българите споделят пред германските журналисти, че полицаите често ги контролират без причина - понякога по няколко пъти на ден. Това е \"расова дискриминация\", казва бездомникът Борис Златков. Само тези думи произнася на български, през останалото време и той говори на турски език.\n\r\nТеатралният режисьор Карник Грегориан също застава пред камерата на Bayеrischer Rundfunk. Най-новият му проект \"Tagasyl\" е театрален пърформанс, в който бездомни надничари от България описват живота си в Мюнхен. \"Тези хора нямат никакъв друг шанс, освен да избягат от страната си. Защото след присъединяването на България към ЕС животът им не стана по-лесен. Стана дори още по-труден.\"\n\r\n\"Мизерията и гладът ги карат да тръгнат към Германия\", казва дикторският глас в репортажа, а през това време се вижда сцена с трима бездомници от България, насядали до една ограда. \"Не, те не са нелегални мигранти. Те са граждани на ЕС. И имат пълното право да живеят и работят в Германия. Много от тях са изоставили семействата си, децата си, жилищата си в България. Малкото, което изкарат в Мюнхен, отива за храна. А покрив над главата? За тях това е немислимо. Тъй като Баварската казарма затваря врати от 1 май, те се принудени да спят под открито небе\", се казва по-нататък във филма.\n\r\n\n\r\nАнгел Дамянов показва на журналистите мястото, където е спал последната нощ - на открито под дъжда. \"Нима аз съм нещо по-различно от германците? Аз съм гражданин на ЕС, работя и плащам данъци в Германия. Нормално ли е да спя тук? Да не съм животно? Нека канцлерката Меркел да ми отговори на този въпрос.\"\n\r\nБюлент Кюлюкчю, който също е част от режисьорския екип на театралния пърформънс \"Tagasyl\", се надява, че покрай тяхната инициатива повече хора ще узнаят какви мъки изживяват българските надничари в Мюнхен. \"Надявам се, че Баварската казарма ще отвори целогодишно. Там има легла за тези хора. Но просто не ги пускат вътре\", казва Кюлюкчю пред камерата.\n\r\nВ края на филма репортерите отвеждат зрителя до Райхенбахбрюке - мост, под който нощуват много хора от България. Преди време този импровизиран лагер е бил подпален от непознати лица. \"В тази нощ бях просто разбит от работа. Спях като пън. А беше избухнал силен пожар. Добре, че синът ми ме измъкна от този кошмар. Всичко, което имах, изгоря. Всичко!\", разказва Георги Лазаров.\n\r\n\"Отгоре на моста - туристи и купонджии. А долу - мизерия. Тези хора работят и плащат данъци, но са принудени да живеят като улични кучета\", се казва в края на репортажа на BR, който можете да гледате тук.\r\n", "date": "2018.05.31", "title": "Българи в Мюнхен: По-зле сме от животните, а плащаме данъци!"}
{"url": "https://www.dnes.bg/obshtestvo/2018/05/31/djipi-s-gdpr-kak-shte-go-obiasnite-na-lelia-penka-ot-selo-gugutka.377986", "text": "\"Как ще обясните на леля Пенка от село Гугутка, Ивайловградско, какво се случва с нейните лични данни? Ами ако човек каже, че не иска, няма да бъде здравно обслужван, въпреки че е здравно осигурен ли?\" Това попита по БНР доц. Любомир Киров, председател на Сдружението на общопрактикуващите лекари.\n\r\nВече седмица никой от управляващите не намира за необходимо да предприеме каквото и да е срещу хаоса, настъпил с използването на личните данни (GDPR). От 25 май, когато влезе в сила европейският регламент за засилената им защита, всеки в България се презастрахова както може срещу бъдещи искове, коментира той.\n\n\r\nБолниците и аптеките например продължават да изискват подписването на декларация за съгласие от пациентите, въпреки че шефът на Комисията за защита на личните данни (КЗЛД) Венцислав Караджов обясни по БНР, че това не е необходимо.\r\n                    \r\n                    \r\nВ сряда джипитата настояха за удължаване на срока за обществено обсъждане на промените в закона за личните данни, изтекъл същия ден. \n\r\n\"Поредно създаване на още и още проблеми и притеснения, които ще пречат да си вършим спокойно работата, а, разбира се, най-вероятно ще изискват да се заделят и финанси. Къде бяха нашите евродепутати, когато са обсъждали тези мерки в Брюксел, защото това идва оттам и ни го натрисат, казано на чист български език, без никой да ни пита\", гневи се доц. Киров.\n\r\n\"Новите правила за защита на личните данни означават допълнителна загуба на време, средства и нерви за административни дейности, които не сме убедени, че ще имат положителен ефект и ще повишат сигурността\", каза доцентът.\n\r\n Според него на шефа на КЗЛД нещата може и да са му ясни, но на всички останали не са.", "date": "2018.05.31", "title": "Джипи с GDPR... Как ще го обясните на леля Пенка от село Гугутка?"}
{"url": "https://www.dnes.bg/obshtestvo/2018/05/31/narushavash-pravilata-s-dete-v-kolata-ostavash-bez-knijka.377965", "text": "Шофьорите, които извършат пътно нарушение докато возят дете, ще остават без книжка. Това предлага Комисията по безопасност по пътищата към МВР в свой доклад, който предстои да бъде разгледан днес. \r\nДокументът предвижда отнените в такива случаи книжки да се връщат едва след изпит. Строгите санкции се налагат заради стряскащата статистика - 205 деца са убити като пътници и пешеходци, а 7500 са тежко ранени с трайни последици за здравето от 2011 г. насам.\r\nСред новите идеи на МВР е и младите шофьори да минават на двудневен курс за управление при екстремни условия до 9 месеца, след като вземат книжка, както е в Австрия, пише \"\". Ако не се явят, свидетелството им ще се отнема. \n\n\n\r\r\n                    \r\n                    600 са убитите и над 10 хил. са ранените във възрастовата група 18-24 г. от 2011 до края на 2017 г. според доклада на комисията. \r\nДруг акцент е поставен на загиналите пътници. 85% от убитите 1300 души от 2011 г. до днес са загинали в леки коли и са били без колани. Предлага се повишаване на отговорността на шофьорите, които нарушават правилата на движение при превоз на пътници, включително и за това, че са без колани.\r\n“Може да се приема като вътрешноавтомобилно насилие, подобно на домашното насилие, защото резултатите не са по-леки”, пише в доклада. Експертите предлагат и нещо като публичен линч за виновните шофьори, причинили нараняване на пътници - системно и подробно да се огласяват подобни случаи.\r\n700 са убитите и 10 000 са ранените по пътищата през последните 7 г. и половина при пътуване по служба или при организиран превоз на работници. Затова се предлага министерства и агенции да изискват от работодателите внедрена система за управление на безопасността на движението при превоз на пътници и товари.\r\n5 министерства ще бъдат ангажирани с програма за стимули за обновяване на автомобилния парк. Новите коли са по-безопасни, а средната възраст на автопарка у нас е 16 г.\r\nСпоред Националната стратегия от 2010 г. жертвите при катастрофи трябва да намалеят двойно до 2020 г., като заложеното за 2017 г. е 504, а реално са със 178 повече. Прогнозният темп за намаляване на ранените по план е 6878, но цифрата е 8680.\r\nОт началото на 2018 г. до 30 май убитите при катастрофи са 185 души, а ранените са 2830, показва статистиката на МВР. Тези цифри са приблизително същите като за същия период през 2017 г.\r\n ", "date": "2018.05.31", "title": "Нарушаваш правилата с дете в колата? Оставаш без книжка! "}
{"url": "https://www.dnes.bg/obshtestvo/2018/05/31/ot-sofiia-do-niu-iork-za-fedi-priiatelite-roditelite-i-liubovta.377966", "text": "Всички описват Феди Башур като добър, искрен, възпитан, с планове за собствена реализация в живота въпреки възможностите на баща си.\r\n19-годишният син на бизнесмена Жорж Башур почина на 27 май след жестока катастрофа на магистрала \"Тракия\". \r\nПричината за трагедията стана аквапланинг, който се получил, след като Феди навлязъл с по-висока скорост от сух на мокър участък точно на 37-ия километър с джип \"Мерцедес Gle 4matic\". В колата бяха баща му Жорж и фолкпевицата Емилия, с която той живее от няколко месеца.\r\nДвамата се отърваха само с леки травми и нямаше опасност за живота им.\r\n\"Той беше едно много добро и искрено момче - спомня си пред \"168 часа\" бившият му съученик Георги Бъчваров. - Винаги подхождаше с много уважение и разбиране към околните. Около него винаги имаше едно чувство на спокойствие и увереност\".\n\n\n\r\r\n                    \r\n                    Преди точно 33 дни младежът навършил 19 години. На рождения си ден бил много развълнуван и щастлив. Празнувал го в Ню Йорк, където живеел. В тесен кръг само с най-близките си приятели.\r\nВ София завършил средното си образование миналата година в международното Англо-американско училище, в което учат главно деца на чужденци.\r\n\"От разговорите, които съм провеждал с него, се чувстваше присъствието на една много добра и чиста душа - разказва съученикът на момчето. - Като мен нямаше твърде ясен план за бъдещето си, но от това, което знам, искаше да се занимава с бизнес\".\r\nВ свободното си време Феди играел на видеоигри и спортувал. Ходел редовно на фитнес, а докато учел бил част от баскетболния отбор, където според близки се изявявал като един от най-добрите играчи.\r\nМомчето имало и приятелка. Това е 19-годишната Деспина, която по националност е гъркиня.\r\n\"Двамата бяха много близки и постоянно ходеха заедно - разказва друг съученик на Феди. - Миналата година около средата на месец декември момичето дори му беше на гости тук, в София, заедно с родителите си. Често пътуваше с него, когато той си идваше в България. На нея й харесва страната ни и я намира за много красива\".\r\nБлизки на момчето и момичето споделят, че миналата година двамата дори взели участие в кратък филм на техен приятел на име Никос Паскалис, който е пуснат онлайн. Самият Феди е в главната роля на бездомник, който пренебрегва етиката и морала си, за да отиде на интервю за работа. В 5-минутната прожекция младежът е бос, само с дрипава тениска и стар панталон.\r\nСъученици на загиналия младеж го определят и като много любознателен. Той имал голям афинитет към пътуванията. Споделял, че обича да посещава нови места, за да опознае различните култури по света. Америка, Русия, Испания, Гърция и Абу Даби са малка част от местата, на които младежът е бил. Самият той планирал пътувания, които трябвало да направи след завършването на образованието си, до няколко дестинации по света.\r\nПо думите на негови съученици въпреки финансовите възможности, с които разполага баща му - арабският милионер Жорж Башур, Феди винаги е разговарял с всеки като с равен. Около Башур-старши започна да се шуми миналата година, когато фолкпевицата Емилия разкри пред медиите, че е получила годежен пръстен от него.\r\nЗа Жорж се знае, че развива бизнес в България от дълги години. Той е строителен предприемач, а според работещи в тази сфера мъжът бил мултимилионер.\r\nДвамата с Феди били изключително близки и когато младежът се прибирал в България, освен да се види с приятели, задължително прекарвал част от времето с баща си. Това било нещо като тяхна традиция от няколко години. От малък младежът имал страст и към карането на АТВ. През 2011 г., когато бил едва на 12 години, получил първото си возило.\r\nБащата бил готов да угоди на всяка прищявка на загиналото момче, но то самото не желаело да бъде в тежест. Пред близък месец преди трагедията Феди споделил, че вече иска да започне работа, за да може да се издържа сам.\r\nПоради близостта с баща си загиналият младеж често се прибирал в България. Също толкова често, ходел и до морския град Марбела в Испания. Там живеела майка му Екатерина, която е родом от Москва, заедно с по-малката му сестричка. Тя е първа жена на Жорж Башур, с която са разведени от дълги години. Плод на любовта им били Феди и момиченцето.\r\n\"Той толкова много обичаше сестра си - казва съученик на Башур-младши. - Споделяше пред компанията си, че много му липсва, а когато се видят на летището, и двамата тичали един към друг, за да се прегърнат. Тя е много мила и обича някой да й се радва и да й говори постоянно. Когато той беше при нея, правеше точно това. Говореха си прегърнати с часове\".\r\nСъгласие да продължи образованието си в САЩ Феди получил и от двамата си родители. Това била логичната следваща стъпка, тъй като и тук, в България, младежът учел в училище за деца на чужденци с по-големи финансови възможности. \r\nВ Англо-американското той бил сред пълните отличници, което пък преди няколко месеца изиграло голяма роля за приемането му в един от най-престижните в световен план университети - Бостънския. Момчето споделяло, че след като завърши висше, ще започне собствен бизнес, но паралелно с това няма да спира да учи, а ще запише още нещо. ", "date": "2018.05.31", "title": "От София до Ню Йорк: За Феди – приятелите, родителите и любовта"}
{"url": "https://www.dnes.bg/eu/2018/05/31/myj-napadna-hora-vyv-vlak-v-germaniia-zastreliaha-go.377968", "text": "Мъж нападна влак в Северна Германия и рани с нож двама души.\r\nИнцидентът станал във високоскоростен влак, пътуващ от Кьолн до Фленсбург близо до границата с Дания, съобщи Нова.\r\nДвама полицаи се опитали да задържат нападателя. \r\nТой наръгал единия полицай, преди другият да го застреля. \r\nВсе още не са ясно мотивите за нападението на 22-годишния извършител.\r\n ", "date": "2018.05.31", "title": " Мъж нападна хора във влак в Германия, застреляха го"}
{"url": "https://www.dnes.bg/zvezdi/2018/05/31/bruk-shiilds-na-53-modelyt-kinozvezda.377890", "text": "\n\r\nНа 31 май рожден ден празнува популярната американска актриса и модел Брук Шийлдс. Родена през 1965 година в Ню Йорк, САЩ, тя започва своята кариера още като дете.\n\r\nКогато е на 12 години тя получава главна роля във филма на Луи Мал \"Pretty Baby\", където играе малолетна проститутка. Играе в редица филми и сериали, като най-голяма популярност добива с участието си в сериала \"Палавата Сюзан\".\n\r\nДъщеря е на актрисата Тери Шийлдс, което предопределя нейния професионален път. Баща й Александър пък е бизнесмен.\n\r\nНейната фамилия има италиански и френски корени.\r\n                    \r\n                    \r\nПървата изява на малката Брук като модел е едва на 11 месечна възраст. Тогава тя рекламира сапун, заедно със своята майка.\n\r\nБила е мажоретка в колежа.\n\r\nЗавършила е френска литература в университета.\n\r\nНа няколко пъти различни списания е обявяват за най-красивото лице на 80-те.\n\r\nПрез 1997 година се омъжва за тенис идола Андре Агаси. Двамата се развеждат 2 години по-късно. След още 2 години тя се жени за втория си съпруг Крис Хенчи, от когото има 2 деца.\n\r\nБрук Шийлдс е яростен защитник на правата на животните.", "date": "2018.05.31", "title": "Брук Шийлдс на 53: Моделът кинозвезда"}
{"url": "https://www.dnes.bg/eu/2018/05/31/isliamisti-poeha-otgovornost-za-atakata-v-liej.377967", "text": "Терористичната групировка “Ислямска държава” пое снощи отговорност за убийствата, извършени в Лиеж във вторник.\r\nВ съобщение, разпространено вчера вечерта, групировката твърди, че  “авторът на атаката в град Лиеж, в Белгия е войник на “Ислямска  държава”.\n\n\r\n\r\n \r\n\r\n \r\n\r\n \r\nЕрман бил пуснат в домашен отпуск от затвора, където излежава  присъда за трафик с наркотици в понеделник. През 2016-2017 г той бил  вписан в списъка на лицата, за които се смята, че са радикализирани и  трябва да се наблюдават от службите, но не бил преценен  като опасен.\r\n \r\nСпоред следователите Ерман нарочно е избрал униформени служители на  реда като своя мишена. Те смятат, че той е следвал онлайн инструкции на  ислямистката организация, в които тя призовава да се отнема служебното  оръжие на полицаи и военни и с него да се  извършват убийства на цивилни граждани. Любителско видео, направено по  време на нападението показва убиеца да крещи “Аллах е велик” докато  стреля срещу жертвите си.\r\n ", "date": "2018.05.31", "title": "Ислямисти поеха отговорност за атаката в Лиеж "}
{"url": "https://www.dnes.bg/snimka-na-denia/2018/05/31/izprashtame-mai-sys-slynce-i-visoki-temperaturi.377970", "text": "В последния ден на май времето ще е слънчево и топло.\r\nЩе духа слаб, в Източна България - до умерен вятър от север-североизток. Максималните температури ще са между 27° и 32°, в София - около 27°.\r\nТова прогнозираха синоптиците от БАН, цитирани от \"Фокус\".\r\nАтмосферното налягане днес слабо ще се понижи и ще е близко до средното за месеца.\r\nПо Черноморието ще е предимно слънчево, с разкъсана висока облачност. Ще духа до умерен вятър от север-североизток. Максималните температури ще са 23°-25°.\r\nТемпературата на морската вода е 20-22°. Вълнението на морето ще е 2-3 бала. Над планините ще е предимно слънчево, с разкъсана висока облачност. Ще духа умерен до силен вятър от север-североизток. Максималната температура на височина 1200 метра ще е около 20°, на 2000 метра – около 12°.\r\n ", "date": "2018.05.31", "title": "Изпращаме май със слънце и високи температури"}
{"url": "https://www.dnes.bg/zvezdi/2018/05/31/za-iznasilvane-povdignaha-obvineniia-na-harvi-uainstiin.377972", "text": "Филмовият продуцент Харви Уайнстийн вече е с повдигнати обвинения в изнасилване. Те са за изнасилване от първа и трета степен (изнасилване и принудително фелацио) и престъпно сексуално деяние от първа степен.\r\nТова съобщи окръжният прокурор на Манхатън Сайръс Ванс, цитиран от Ройтерс и Франс прес.\r\nУайнстийн е обвинен в различни видове сексуално непристойно поведение от над 70 жени, като някои от случаите са отпреди десетилетия, припомня БТА.\r\nУайнстийн отрича да е правил секс без взаимно съгласие. \r\nАко бъде признат за виновен по обвиненията, той може да получи присъда между 5 и 25 години затвор.\r\n ", "date": "2018.05.31", "title": "За изнасилване: Повдигнаха обвинения на  Харви Уайнстийн "}
{"url": "https://www.dnes.bg/obrazovanie/2018/05/31/za-belejnik-zadyljitelna-ekskurziia-reket.377974", "text": "В края на учебната година в училищата масово се събират пари за организиране на оригинални мероприятия, които да отбележат завършването подобаващо. Родители обаче се оплакват, че буквално ги рекетират и никой не ги пита имат ли финансова възможност и какво е тяхното мнение, пише \"Монитор\".\r\nДве деца от трети клас ще получат бележниците си и ще учат цял ден за назидание, докато съучениците им празнуват завършването на учебната година в хижа \"Алеко\". Причината за това е, че училището организира екскурзия, без да попита родителите дали са съгласни и дали имат финансовата възможност да изпратят децата си. Майката на едното дете е възмутена от този факт, като според нея причината училището да се спре на тази екскурзия е фактът, че миналата година фирмата, която организира празника, е направила дарение на школото.\r\n                    \r\n                    \r\n\"Проблемът е, че за да си получи удостоверението за завършен трети клас детето ми тържествено (доколкото намирането на удостоверенията като съкровище може да бъде тържествено, разбира се) и заедно със съучениците си, това ще се случи на Витоша, за което аз съм заставена да заплатя 29 лв.,без никой да е обсъдил с родителите на децата дали приемат идеята или не\", обясни майката.\n\r\nОсвен тази сума родители трябва да отделят и за обяд и джобни, като някой може да няма финансовата възможност и да се наложи да лиши детето си да получи тържествено удостоверението си. Майката каза още, че е подала запитване до училището за въпросната оферта, но все още няма отговор.\r\nМеждувременно е свикана родителска среща, на която се обяснява, че децата ще бъдат събрани за половин час в класната стая, за да им бъдат връчени бележниците. След това обаче тези, които не са заплатили 29-те лева за екскурзията до Витоша, ще останат да изкарат редовен учебен ден, а съучениците им ще се забавляват в планината.", "date": "2018.05.31", "title": "За бележник – задължителна екскурзия. Рекет!?"}
{"url": "https://www.dnes.bg/kino/2018/05/31/vliianieto-na-rene-magrit-chovekyt-s-shapkata.377143", "text": "Поглед в света на един от най-емблематичните художници на 20 век ни дава филмът \"Рене Магрит: човекът с шапката\".\r\nБританската документална продукция ще ни покаже кой всъщност е Рене Магрит и какво влияние имат творчеството и живота му върху изграждането на художественото изкуство на 20-и век.\r\nФилмът ни потапя в света на художника с помоща на британския певец и актьор Уил Йънг, който тръгва по следите на Рене Магрит. Още като тийнейджър Йънг се откроява от връстниците си с една необичайна страст – любов към творчеството на белгийския художник.\r\nВ търсене на човека зад емблемтичната шапка – бомбе, Уил Йънг се среща със съвременни творци, повлияни от произведенията на Рене Магрит и посещава дома му в Брюксел.\r\r\n                    \r\n                    Архивни кадри от неми филми и огромен набор от лични домашни видеа на Магрит разкриват тежкото детство на художника, както и дългия му брак, който продължава от юношеството до смъртта му през 1967 година.\r\nГледайте  \"Рене Магрит: човекът с шапката\" на 31 май от 9:30 часа по телевизия .\r\n ", "date": "2018.05.31", "title": "Влиянието на \"Рене Магрит: човекът с шапката\""}
{"url": "https://www.dnes.bg/health/2018/05/31/chuvstvate-se-stranno-detoks-na-tialoto-koga.377927", "text": "Чувствате ли, че нещо странно става с вас? Изпитвате ли умора? Това са първите симптоми, с които тялото се опитва да ни каже, че се нуждае от детокс. Живеем в свят, който е пълен с консерванти и химикали, които оказват негативно влияние върху организма. Освен това храните, които консумираме, са пълни с различни токсини, които се натрупват и ни вредят.\n\r\nЕто няколко симптома, по които да познаете, че тялото ви се нуждае от пречистване:\n\r\n\n\r\nГлавоболието и мигрената са резултат от храната, която замърсява с токсини тялото. Тя може да вреди само на някои хора, докато при други да се възприема нормално. Млечни продукти като сирене, кашкавал, меки сирена за мазане, соя, овесени ядки, яйца, бял хляб, са нещата, които съдържат глутен. При някои хора тези храни водят до подуване, главоболие, пъпки по кожата и други неприятни реакции.\r\n                    \r\n                    \r\n\n\r\nУсещате, че имате лош дъх и близките ви правят забележка за това. Незабавно посетете зъболекаря си. Ако той установи, че нямате развалени зъби, причината за неприятната миризма може да са прекалено голямото количество токсини, натрупани в организма. Прекалената консумация на пакетирани храни, пълни със захар, може да предизвика проблеми с храносмилането, които са причина за лошия дъх.\r\nВижте още по темата в ", "date": "2018.05.31", "title": "Чувствате се странно! Детокс на тялото. Кога?"}
{"url": "https://www.dnes.bg/index/2018/05/31/receptata-dnes-pylneni-bageti-s-mocarela-i-bri.377869", "text": "\r\n1 сирене бри\r\n2 багети\r\n2 топки моцарела\r\n1 малко масло\r\n2 скилидки стрит чесън\r\n1/2 ч.л. риган\r\n1/2 ч.л. босилек\r\nсол\r\n\r\n\r\n \r\nРазрежете багетите, така че филийките да не се отделят напълно една от друга. Разтопете маслото и прибавете към него риган, босилек, стрит чесън, щипка сол и разбъркайте добре. С помощта на сладкарска четка намажете добре хляба отвътре и отвън. Между филийките сложете по малко количество настъргана/нарязана моцарела и парче от сиренето. Печете в предварително загрята фурна на 180 градуса за 15 мин. или до готовност, в тавичка върху хартия за печене.\r\n\r\n", "date": "2018.05.31", "title": "Рецептата Dnes: Пълнени багети с моцарела и бри"}
{"url": "https://www.dnes.bg/sofia/2018/05/31/arestuvanata-za-podkup-ivancheva-niama-takava-dyrjava.378001", "text": "\n\r\nКметът на \"Младост\" Десислава Иванчева, която бе арестувана с обвинение за подкуп в големи размери, се възмути от правосъдната система и държавата.\r\n\"Няма такава държава и няма такова правосъдие като нашето\", каза тя преди началото на заседанието на Апелативния специализиран съд. Той трябва да гледа като втора инстанция отстраняването й от кметския пост в \"Младост\".\r\nТя вече бе отстранена на първа инстанция.\r\nПред журналистите в съда Иванчева обяви, че кмет на \"Младост\" трябва да бъде нейният пиар Петър Кърджилов, съобщи \"Труд\".\n\n\n\r\r\n                    \r\n                    Днес Столичният общински съвет трябва да избере дали Кърджилов или заместникът й арх. Румен Русев да поеме кметските правомощия в района.\r\nИванчева припомни, че е подписала от ареста заповедта за освобождаването на Русев и ако някой има нещо против, да я оспорва в административния съд, който може да я отмени. \"Кърджилов е най-близък до нашите идеи за зелен \"Младост\", заяви Иванчева.\r\nИменно заради подписването на уволнения и назначения от ареста прокуратурата поиска отстраняването на Иванчева от кметския пост.\r\nИванчева и заместничката й Биляна Петрова отрекоха обвиненията, че са бавили строеж на улици в \"Младост\". За това ги разкритикува тази сутрин председателят на столичния общински съвет Елен Герджиков пред bTV.\r\nПетрова обясни, че проектът за тези улици е от 2015 г., но още тогава осите не са били направени от кадастъра, където се бавили осем месеца, а всеки ден от общината ходили да проверяват дали са готови.\r\nИванчева се оплака пред журналистите, че заради лошата хигиена в ареста са й излезли пъпки.\r\nСъдът даде час и половина на кметицата на \"Младост\" и нейната заместничка да се запознаят с новопостъпили явни и секретни материали по делото, което се води срещу тях за подкуп.", "date": "2018.05.31", "title": "Арестуваната за подкуп Иванчева: Няма такава държава!"}
{"url": "https://www.dnes.bg/politika/2018/05/31/mareshki-sdelkata-s-iztrebitelite-po-goliam-grabej-ot-ktb.377987", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nЛидерът на \"Воля\" Веселин Марешки пак настоя за мораториум върху средствата за модернизацията на армията и пренасочването на 3,3 милиарда лева от сектор \"Отбрана\" към социалния. \r\nИдеята на Марешки предизвика острата реакция на президента Румен Радев. Държавният глава е един от най-големите поддръжници на модернизацията на военните ни сили.\r\n\"Красимир Каракачанов предложи най-голямата корупционна сделка във всички времена и най-големият грабеж на българския народ, многократно надвишаващ КТБ. От всеки български гражданин ще бъдат взети няколко хиляди лева, за да си начеше крастата Каракачанов и да си купи няколко самолета\", подчерта пред  зам.-председателят на Народното събрание.\n\n\n\r\r\n                    \r\n                    По думите му не е опасно, когато не си вещ по някоя тема - много по-опасно е, когато има \"професионалисти по ограбването на българския народ в управлението на страната\".\r\n\"Ние считаме, че нямаме място в НАТО. Ако утре сме начело на България, ще направим стъпки към излизане от организацията. Нека да направим един достоен народ и тогава да започнем да харчим за играчки. В Западна Европа първо са инвестирали в хората, а след това в желязото\", уточни още председателят на ПП \"Воля\".\r\nЗам.-председателят на Комисията по отбрана в Народното събрание Борис Вангелов е категоричен: \"Държанието на Марешки е типичен пример за безотговорно и антибългарско поведение на един политик\".\r\n\"Марешки в предизборната си кампания е написал, че България трябва да е лоялен член на НАТО и българската армия трябва да се модернизира. Освен това лидерът на \"Воля\" говори неверни неща. Една държава, която няма собствена армия, се превръща в територия\", отбеляза той.\r\nСпоред Вангелов всички съседи на България се въоръжават и ще е много глупаво ако изоставим българската армия на произвола на съдбата. ", "date": "2018.05.31", "title": "Марешки: Сделката с изтребителите – по-голям грабеж от КТБ"}
{"url": "https://www.dnes.bg/business/2018/05/31/tituluvani-vineni-eksperti-oceniha-visoko-bylgarskoto-vino.377999", "text": "Българското винопроизводство се развива в крак със най-съвременните световни тенденции. Това беше общото заключение на международни винени експерти, посетили страната ни през месец май. Те опитаха първи най-новите попълнения в портфолиото на New Bloom Winery на ексклузивна вечеря. Сред винените специалисти бяха двама Master of wine, един Master of Sommelier и членове на журито на големи международни конкурси, винени журналисти и търговци.\r\nДегустацията на вината бе водена от главния енолог на избата Владимир Влъчков. В нея се включиха Константинос Лазаракис, Master of wine от Гърция, граф Джон Умберто Салви, английски Master of Wine, както и Иса Бал, Master of Sommelier и носител на титлата \"Най-добър Сомелиер на Европа\". Титлата Master of Wine е най-високото ниво в йерархията на винения бранш. Подобно на докторската степен, символите MW се изписват заедно с името. В момента в света има 380 човека, които носят тези инициали.\r\r\n                    \r\n                    По време на ексклузивната вечеря българската изба представи модерния прочит на класическите и познати сортове като Совиньон блан, Шардоне, Каберне Совиньон, заедно с нестандартни и малко известни винени разновидности като Регент. Винените експерти опитаха новите вина в серията Face-to Face (F2F) – Совиньон блан 2017, розе F2F от Каберне Совиньон и Марселан, както и елегантно Шардоне, реколта 2016, в същата серия, отлежало в дъбови бъчви.\r\nОще с дебюта си на международни състезания тези вина спечелиха поредица медали. Бялото вино F2F от Совиньон блан тази година получи сребърен медал Mundus Vini и сребро от Vinalies Internationales. Розето под същата марка пък бе наградено със Златен ритон на Винария 2018 и също има сребърен медал от Mundus vini 2018 и сребро от Concours Mondial de Bruxelles. Винените експерти дегустираха също златния медалист от Mundus Vini – New Bloom от сорта Регент.\r\nИнтересен факт е, че New Bloom Winery са първите и единствени засега у нас, които работят с този сорт, както и с друг интересен немски представител Дорнфелдер. Според екипа на винарната именно резултатите с тези два немски сорт в Тракийска низина показват силата на българския тероар и потенциалът, който има страната ни да се създават интересни и елегантни вина, дори и от малко известни сортове, селектирани за други географски ширини.\r\nЗа първи път от избата показаха естествено пенливо вино, направено по традиционен метод. Именно така се произвеждат толкова ценените от познавачите шампански вина във Франция. За направата му в New Bloom Winery използват 100% Шардоне, реколтата е 2015.\r\n\n\r\n\"За нас най-водещото е вкусът на виното. Целта ни винаги е била да правим вкусни вина, с добра хармония, баланс и елегантност\", сподели Владимир Влъчков по време на представянето. Световните експерти се обединиха около мнението, че страните – винопроизводители от Балканите трябва да работят съвместно за налагане на региона на световната винена карта.", "date": "2018.05.31", "title": "Титулувани винени експерти оцениха високо българското винo"}
{"url": "https://www.dnes.bg/cars/2018/05/31/do-2030-g-125-mln-elektricheski-avtomobili.377925", "text": " Броят на електрическите превозни средства по пътищата в цял свят е нараснал до рекордно ниво от 3,1 млн. броя през 2017 г., но са нужни още проучвания, политики и стимули, за да се увеличи още повече тази цифра, заяви днес Международната агенция по енергетика, цитирана от Ройтерс.\r\nБроят на електрическите автомобили, включително на батерии, плъг-ин хибриди и лекотоварни пътнически превозни средства с горивни клетки, е нараснал с 57% спрямо 2016 г., казва МАЕ в свой доклад.\r\nКитай е допринесъл за 40% от общия глобален брой миналата година.\r\nПроучванията и развитието, подкрепата в политиките, инвестиции за зареждаща инфраструктура и подобрения в производството водят до по-ниски разходи за батериите и по-голямо навлизане на електрическите превозни средства.\r\r\n                    \r\n                    Разходите за батерии обаче все още са голям компонент от общите за електрически автомобили, затова ще са нужни финансови стимули като отстъпки, данъчни облекчения или освобождаване от данъци, за да се подпомогне разгръщането на електрическите автомобили.\r\n„През последните години се вижда динамично пазарно навлизане на електрически превозни средства“, заяви МАЕ в доклада си.\r\n„Продължаващата подкрепа и ангажименти за растящо навлизане на електрическите автомобили от политиците и автомобилната индустрия предполага, че тази тенденция няма да отмине през следващото десетилетие“, се казва още в доклада.\r\nПо оценки на МАЕ до 2030 г. по пътищата ще има 125 млн. електрически превозни средства въз основа на съществуващите и обявените политики. Тази цифра може да стигне 220 млн., ако политиките станат по-амбициозни, за да задоволят глобалните климатични цели и други устойчиви цели.\r\nПренасочването към електрически автомобили ще увеличи търсенето на някои суровини, особено кобалта и лития, използвани за литиево-йонни батерии.\r\n", "date": "2018.05.31", "title": "До 2030 г. – 125 млн. електрически автомобили "}
{"url": "https://www.dnes.bg/kino/2018/05/31/liato-na-maks-v-kino-arena-imax-vol-2.378004", "text": "Лятото в Кино Арена IMAX пак е на МАКС. С всеки билет за IMAX филм в Кино Арена IMAX Младост, София, Кино Арена IMAX Мол Маркото Тепе Пловдив и Кино Арена IMAX Гранд Мол Варна зрителите могат да спечелят подаръци: билети за IMAX, вкусни изкушения и отстъпки на щанда за пуканки или Coca-Cola значки.\n\r\nЛятото традиционно предлага едни от най-зрелищните филми през годината, а IMAX e форматът, в който всеки филм си заслужава да бъде изживян. Избягайте от летните жеги в луксозните зали на Кино Арена. Трите IMAX салона на Кино Арена са оборудвани с последно поколение IMAX кинотехнологии и са с 12-каналната Immersive sound система за пълно потапяне във филма. IMAX хитовете за лятото са: \"Соло: История от Междузвездни войни\", \"Джурасик свят: Рухналото кралство\", \"Ант-Мен и Осата\", \"Небостъргачът\", \"Мисията невъзможна: Разпад\", \"Мега звяр\", \"Алфа\" и други. Предстои обявяването на още филми в IMAX формат.\r\n                    \r\n                    \r\nИмате шанс на макс!\n\r\nПовече информация вижте на ", "date": "2018.05.31", "title": "Лято на макс в кино Арена IMAX VOL.2"}
{"url": "https://www.dnes.bg/politika/2018/05/31/bsp-sreshtu-gerb-za-uchilishtniia-plod-za-mliakoto.377996", "text": "От БСП скочиха срещу промените в Наредбата за реда и прилагането на схемите \"Училищен плод\" и \"Училищно мляко\". С нормативния акт се променят условията за кандидатстване на участниците по програмите.\n\r\nСпоред червените измененията са направени на сляпо и без дебат със заинтересованите страни. Социалистите смятат, че промените са \"плод на лобистки интереси\" и ще създадат монопол на някои производители.\n\r\n\"На инат се приема нормативен акт, който създава безпокойство за това дали децата ще имат достъп до плодове и млечни продукти. Приета е наредба, която дава предпоставка за фалит на около 500 фирми, които осъществяват години дейността по схемите\", каза соцдепутатът Георги Стоилов в декларация от името на БСП.\n\n\r\n                    \r\n                    \r\nПо думите му с наредбата ще цари пълен монопол на определени производители с цел преразпределение на пазара в България.\n\r\n\"Схемите нямат за цел монополизиране на тези сектори и да обслужват определени лица, близки до властта. ГЕРБ, вие посегнахте и на млякото за деца\", настоя Стоилов.\n\r\nМинистърът на земеделието Румен Порожанов от своя страна отвърна на критиките и настоя, че с наредбата се дава възможност на производителите да се включат в схемите.\n\r\n\"По схемата се обслужват над 450 000 деца в детските градини и в училищата. По схемата \"Училищен плод\" 94% се обслужват от търговците, производителите са само 4%. В схемата с млякото е подобно - 9% на 90%\", отчете Порожанов.\n\r\nТой бе категоричен и че с промените в наредбата не е нарушен какъвто и да е интерес.\n\r\nДесислава Танева от ГЕРБ допълни и че промените са насочени единствено към това да се осигури най-добрата доставка от български поризводители на български плодове, зеленучци и млечни продукти за децата.\n\r\n ", "date": "2018.05.31", "title": "БСП срещу ГЕРБ за училищния плод, за млякото..."}
{"url": "https://www.dnes.bg/temida/2018/05/31/miroslav-borshosh-pred-temida-zaradi-ndk.377997", "text": "Прокуратурата даде на съд бившия директор на НДК Мирослав Боршош. Той е обвинен за нецелево разходване на пари, умишлена безстопанственост, сключване на неизгодни сделки, длъжностно присвояване и принуда, припомнят от държавното обвинение.\n\nРазследването започна през юли миналата година.\r\nБоршош отива на съд за това, че се е разпоредил с близо 3.5 млн. лв. да се заплатят разходи, които не са свързани с дейностите, за които са били отпуснати.\r\nС решение на Министерски съвет от август миналата година е увеличен капиталът на Националния дворец на културата със 17 млн. лв., като средствата са били за преустройството, модернизацията и адаптирането на\r\nосновната сграда на НДК за нуждите на българското председателство на Съвета на Европейския съюз.\r\r\n                    \r\n                    В хода на разследването е установено, че за две години - от 2015 до 2017 година Боршош е сключил договори с адвокатски дружества при наличие на назначени двама юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата.\r\nЗа това били платени близо 390 хил. лв.\r\nСъбрани са още и доказателства за друго престъпление, с което според прокуратурата държавата е ощетена с над 28 хил. лв. Този път става дума за купуване на коли, като в същото време НДК е разполагало с кола и микробус. Въпреки това и преди да изчака решението на МС Боршош сключил договор за оперативен лизинг на кола и били платени 14 199 лв. След това пък МС уважил искането и на НДК е предоставена за временно ползване и стопанисване друга кола. Договорът за лизинга не бил прекратен, а дори подновен следващата година.\r\nПрокуратурата твърди още, че за една година Боршош сключил 15 неизгодни сделки, от които за НДК са настъпили значителни вреди в размер на 86 740 лв. Договорите са за ПР-ски и адвокатски услуги.\r\nДруго обвинение срещу Боршош е за присвояване на 3 971 999,52 лв.\r\nПредседателят на съвета на директорите на НДК Валентин Кръстев е обвинен за това, че е принудил и заплашил трима служители на НДК, назначени за членове на комисия за провеждане на открита процедура за възлагане на обществена поръчка, да подпишат протокол за провеждане на открита процедура за ремонта на НДК.", "date": "2018.05.31", "title": "Мирослав Боршош пред Темида заради НДК"}
{"url": "https://www.dnes.bg/usa/2018/05/31/prezidentyt-trymp-se-sreshtna-s-kim-no-kardashiian.377992", "text": "Президентът на САЩ Доналд Тръмп прие в Овалния кабинет американската риалити звезда Ким Кардашиян.\n\r\nДвамата са обсъдили реформата в системата на затворите, както и евентуално помилване на 63-годишна жена, която излежава доживотна присъда. \n\r\nЗа срещата Тръмп съобщи в Тwitter. Там той публикува снимка с Кардашиян. „Прекрасна среща с Ким Кардашиян днес, говорихме за реформата в затворите и произнасянето на присъди“, написа американският президент.\n\r\nСрещата не е била планира в работния график на Тръмп. \n\r\nПо информация на телевизия CBS Кардашиян е помолила Тръмп да помилва 63-годишната Елис Мари Джонсън, която е с доживотна присъда без право на предсрочно освобождаване за престъпление, извършено без употреба на сила, свързано с наркотрафик, което тя извършила за първи път. Жената е в затвора от над 20 години. \r\n                    \r\n                    \r\nКардашиян е трябвало да обсъди въпроса и със старши съветника на Тръмп, неговия зет Джаред Къшнър, който отговаря за реформата в затворите. \n\r\nЗа резултатите от срещата обаче липсват подробности, няма съобщение нито от президента, нито от медиите, нито от риалити звездата. \n\r\n ", "date": "2018.05.31", "title": "Президентът Тръмп се срещна с Ким, но... Кардашиян"}
{"url": "https://www.dnes.bg/crime/2018/05/31/razbiha-prestypna-grupa-za-trafik-na-bejanci.377993", "text": "Разбита е организирана престъпна група, занимавала се с трафик на хора, съобщи пресцентърът на МВР.\r\nГрупата е превеждала нелегално през граница чужди  граждани и е подпомагала пребиваването им в страната и извеждането им  от България.\r\nПри операцията на ГДБОП са извършени претърсвания на четири адреса на  територията на Долни Дъбник, Криводол, Ботевград и с. Новачене, откъдето  са иззети множество мобилни телефони и други вещи.\r\nЗа срок до 24 часа са били задържани осем участници в групата. С  решение на прокуратурата на петима от тях са повдигнати обвинения и им е  наложена мярка за задържане до 72 часа.\r\nСлед изтичане на този срок на  трима от задържаните е наложена постоянна мярка \"задържане под стража\", а  на другите двама - \"парична гаранция\" в размер на 10 000 лева на всеки.", "date": "2018.05.31", "title": "Разбиха престъпна група за трафик на бежанци "}
{"url": "https://www.dnes.bg/notifikacii/2018/05/31/sasht-nalaga-mita-za-evropeiski-stomana-i-aluminii.377984", "text": "Неспособна да договори отстъпки от Европейския съюз, администрацията на американския президент Доналд Тръмп преди крайния срок в петък, планира да да наложи наказателни мита върху внесени от Европа стомана и алуминий, пише Wall Street Journal, като се позовава на собствени източници. Очаква се администрацията да обяви решението си в ранните часове на четвъртък местно време.\r\nДнес изтича крайният срок за временните изключения, направени от САЩ, за планираните обмитявания на вносаната стомана и алуминий.Hidden Field\r\nТози ход, който се очакваше от месеци, ще предизвика реакция от страна на ЕС, който заплаши, че ще отвърне със собствени тарифи за американски продукти, като мотоциклети, дънки и бърбън. Сред американските стоки, които първоначално ще бъдат обложени с европейски налози от 25%, са мотори Harley-Davidson Inc., дънки Levi Strauss & Co., както и бърбън, като Брюксел си запазва правото да разшири списъка.\rСпоред източниците все още е възможно да се постигне споразумение в последния момент, но е малко вероятно това да се случи.\r\nНа 23 март президентът на САЩ Доналд Тръмп обяви 25% мито върху вносната стомана и 10% върху вносния алуминий, но направи временни изключения за редица важни партньори, като ЕС, Канада, Мексико, Бразилия, Австралия и Аржентина.\r\nБрюксел настоява изключението за ЕС да остане за постоянно в сила, но във вторник европейският комисар по търговските въпроси Сесилия Малмстрьом заяви, че това е слабо вероятно и каза, че в най-добрия случай очаква американците да наложат някакви квоти на ЕС. „Реалистично погледнато, ако САЩ решат да се въздържат от налагането на мита, очаквам въпреки това да искат да наложат някаква форма на таван на европейския износ“, посочи тя пред Европейския парламент в Страсбург, цитирана от Bloomberg.\r\nТърговският министър на САЩ Уилбър Рос, който ръководи разследването на вноса на метали като възможна заплаха за националната сигурност, намекна в сряда, че ЕС ще отвърне с контрамерки срещу тарифите. Но той подчерта, че САЩ възнамеряват да продължат да преговарят за възможна сделка, която да отвори пазара на Европа за износ от САЩ. Hidden Field\r\n„Не, че не можем да разговаряме, само защото има мита\", каза Рос в Париж по време на среща на Организацията за икономическо сътрудничество и развитие. „Бог е свидетел, че и сега има много мита, които ЕС ни е наложил\".\r\nЕвропейски официални представители заявиха, че планират бързо да наложат мита в размер на 2,8 милиарда евро (3,3 милиарда долара) върху американския износ, цитирайки правило на Световната търговска организация, което позволява на членовете да накажат незабавно дадена страна за неподходящо налагане на \"предпазна мярка\" срещу техния износ.\r\n", "date": "2018.05.31", "title": "САЩ налага мита за европейски стомана и алуминий"}
{"url": "https://www.dnes.bg/sofia/2018/05/31/kyrdjilov-ne-uspia-rusev-poema-mladost-vremenno.378013", "text": "\n\r\nАрхитект Румен Русев ще е временен кмет на столичния район \"Младост\", реши Столичният общински съвет.\r\nПървото предложение на поста да бъде назначен Петър Кърджилов не събра нужните гласове. \r\nЗа него само един гласува \"за\", \"против\" бяха 12, а с \"въздържал се\" гласуваха 38 съветници.\r\nЗа избора на Русев гласовете бяха: 33 \"за\" и 19 \"въздържал се\". Така Русев ще поеме постът от 4 юни.\n\n\r\n\"ГЕРБ не подкрепя нито един от зам.-кметовете на г-жа Иванчева. Но заради отговорността на хората от район \"Младост\" и администрацията част от нас подкрепиха искането на БСП, ВМРО и \"Нормална държава\" за избора на арх. Русев\", коментира пред \"24 часа\" шефът на групата на ГЕРБ в СОС Малина Едрева.\r\r\n                    \r\n                    До кризата в района се стигна, след като районният кмет Десислава Иванчева и заместничката й Биляна Петрова бяха задържани с подкуп в средата на април.\n\r\nОт ареста кметът си пусна отпуск и посочи заместника си Владимир Клисуров да я замества. Другия си заместник – арх. Румен Русев, обвини, че стои зад акцията срещу нея, защото искал да ѝ седне на стола.\n\r\nЗаради липсата на заповед, с която Иванчева определя Клисуров за свой заместник, се наложи СОС да го гласува като временен кмет.\n\r\nНяколко дни след това обаче самият Клисуров обяви, че си тръгва, пусна си едномесечно предизвестие и излезе в кратък отпуск и така временен кмет на \"Младост\" бе арх. Русев.\n\r\nПрез целия този период от повече от месец от ареста Иванчева спира и разрешава на себе си отпуск.\n\r\nВ крайна сметка специализирания съд реши тя да бъде временно отстранена от поста, но Иванчева обжалва и ще се яви пред апелативния спецсъд, където на втора инстанция ще се решава съдбата й.", "date": "2018.05.31", "title": "Кърджилов не успя, Русев поема \"Младост\", временно!"}
{"url": "https://www.dnes.bg/politika/2018/05/31/protest-pred-mo-chujdi-armii-hranim-a-nebeto-ni-koi-pazi.378006", "text": "\n\r\nПред военното министерство се събраха поддръжници на ПП \"Възраждане\" с недоволство по повод водените преговори за възможността да се изпълняват бойни емисии от Турция. \r\n\"Нашата армия не гарантира суверенитета на страната, за нас това е престъпление към републиката. Управляващите носят персонална отговорност за това. Вие сте единствената телевизия, която реагира на случая, останалите медии не обръщат внимание\", заяви пред  лидера на движението Костадин Костадинов.\r\nТой припомни, че след реакция на ПП \"Възраждане\", през 2015 година се подписва спогодба, с която България плаща на Италия за военновъздушна охрана. \r\r\n                    \r\n                    \"България не храни собствената си армия, а чужди армии. Искаме оставка на министър Каракачанов, както и на правителството, то тика страната към национална катастрофа\", гневи се Костадинов.\r\n\"Нашата армия трябва да има възможност да отрази масивен въздушен удар, а ние не можем дори два изтребителя да вдигнем във въздуха\", допълва протестиращ активист от партията.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         ", "date": "2018.05.31", "title": "Протест пред МО: Чужди армии храним, а небето ни кой пази!?"}
{"url": "https://www.dnes.bg/business/2018/05/31/koi-rabotodatel-e-nai-predpochitan-ot-bylgarskite-studenti.378008", "text": " \r\nТова показва единственото по рода си проучване у нас Graduate Survey, проведено от ToTheTop Agency за втора поредна година, чиито медийни партньори са  и .\r\nТОП 5 в своеобразната класация през тази година се допълва от „Нестле България“ и „Софарма“ АД.\r\nВ първата десетка влизат още Coca-Cola Hellenic Business Services Organization, HP Inc., SAP Bulgaria, Уникредит Булбанк и националният превозвач „България Ер“ АД.\r\nТака се оказва, че предпочитаните от студентите сфери за бъдещо професионално развитие са свързани преди всичко с високите технологии, но също така и с банковия сектор. „България Ер“ АД е единственият представител на чисто транспортната индустрия в цялата класация.\r\nНационалното проучване измерва мнението на студентите за предпочитания от тях работодател, класирайки Топ 50 на най-желаните работодатели в България. Анализът отговаря и на някои основни въпроси като „Как се е формирало мнението на студентите за компанията?”, „Какво всъщност търсят в конкретната компания?”, \"Каква е очакваната заплата?\" и още ценна статистика в детайли.\r\nИ наистина - докато „гладът” за качествени кадри в България нараства, а безработицата спада плавно до 10-годишно дъно и до нива, достигнати за последно през декември 2008 г., студентите са все по-желаният нов заряд в бизнеса. В тази среда за българския бизнес става изключително важно да има яснота в предпочитанията на днешните студенти за това какво точно търсят по отношение на своето работно място. \r\nОчакванията на новото поколение за работна среда и начина на избор на кариера са теми, които не излизат от дневния ред сред професионалистите, опитващи се да ангажират най-активната и свежа част на пазара на труда, за да запълнят най-ценния си ресурс - човешкия.\r\nВ периода от 15 февруари до 15 май 2018 г. общо 7255 студенти от 51 български университета са попълнили онлайн анкетата на проучването и благодарение на тях се формира за втори път класацията на „Топ 50 най-предпочитани компании от студентите в България”. \r\nИнформацията, която студентите попълват за това къде биха желали да работят, заедно с причините за това, е достъпна за работодатели под формата на подробен анализ. От него всяка компания може да разбере каква е публичната оценка за дейността ѝ като служител, заради която студентите я избират, и кои са нещата, които студентите не харесват. Така фирмите могат да насочат усилията си към преодоляване на недостатъците си и фокусиране върху правилните канали за комуникация, за да се превърнат в желан работодател и да успеят да привличат повече качествени млади кандидати.\r\nНалице е силна паралелна връзка между „ясно структурирана стажантска програма” и отговора „със сигурност ще кандидатствам за свободна позиция в компанията”, показва обобщеният анализ от данните на Graduate Survey. Това беше факт и в миналогодишната анкета.\r\nТака се оказва, че разработването на актуални стажантски програми е силен коз за работодателите. Чрез тях студентите създават своите впечатления, разбират ценностите на фирмата и дали могат да се адаптират към тях.\r\nОсновният проблем, който изниква като пропаст между най-амбициозните млади таланти и компании от различен мащаб и индустрия, е ниското ниво на информираност за „възможностите по позиции, които предлага тази компания”.\r\nТова показва, че комуникационните канали на фирмите в България като цяло са слабо развити и дори да е отделен бюджет, то той не се изразходва ефективно за достигане до бъдещите звезди на организациите.\r\nКато обобщени атрибути и причина за избора си, най-изразени са: \"Уважавам и се възхищавам на компанията\", \"Компанията има ясна визия в развитието си\" и \"Има силно лидерство в екипа\".\r\nПроучването дава ясна насока и точки на фокус за българския бизнес, който има възможност да изпълни своята част, за да реши проблемите си с набиране на млади служители. Всичко това е и пряко свързано със задържането на кадри в България, както и с връщането на обучаващите се зад граница млади българи. \r\n", "date": "2018.05.31", "title": "Кой работодател е най-предпочитан от българските студенти?"}
{"url": "https://www.dnes.bg/obrazovanie/2018/05/31/toi-e-mlad-24-g-toi-e-uchitel-angl-ezik-toi-e-liubimecyt-na-12-v.378007", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдва на 24 години един класен ръководител се превърна в най-добрия приятел за своите абитуриенти. Преподавателят по английски език Александър Чакмаков ще остане за цял живот в сърцата на 12 \"В\" клас, випуск 2018, на столичното 31 СУЧЕМ \"Иван Вазов\".\n\r\nТой е любимият учител не само на своя клас, но и на всички, на които преподава английски език. Поема \"В\" клас през миналата година в труден момент - след 4 смени на класните ръководители.\r\nВ навечерието на абитуриентския бал, Чакмаков е убеден, че 12 \"В\" вече е отбор, казва той пред.\r\n ", "date": "2018.05.31", "title": "Той е млад (24 г.)! Той е учител (англ. език)! Той е любимецът на 12 в"}
{"url": "https://www.dnes.bg/sofia/2018/05/31/na-pette-kiosheta-tapa-ot-skysana-troleina-jica.378030", "text": "\n\r\nСкъсана контактна мрежа на тролейбусното трасе затрудни движението на Петте кьошета в столицата.\r\nТролейбус, движещ се по посока Руски паметник, скъсал една от жиците малко преди 13 часа, съобщи \"Булфото\".\r\nНаложило се да бъде спряно движението, за да може аварийната група да ремонтира контактна мрежа.\r\nЗа кратко се е образувало задръстване на натовареното кръстовище.", "date": "2018.05.31", "title": "На Петте кьошета: Тапа от скъсана тролейна жица"}
{"url": "https://www.dnes.bg/akoshtete-vqrvaite/2018/05/31/ot-antilopa-v-princesa-tita-na-bala-si.378015", "text": "Тази година Тита завърши училище и всички нейни фенове тръпнаха в очакване да видят на какъв тоалет ще се спре тя. Абитуриентският ѝ бал мина, а певицата доказа своя моден вкус с избор на рокля. \r\nИзпълнителката на \"Антилопа\" се спря на дълга рокля в нежен нюанс на розово, декориран с пера и блестящи инкрустации.\r\n \r\nВисоката яка на модела тя подчерта с прическа на висока и дълга конска опашка, а за бижута се спря на масивни обеци.\r\n \r\nРоклята е дело на Евгения Борисова, а впечатление правят орнаментите по цялата дължина на роклята.\r\n \r\nТита сподели кадри от щастливия момент в личния си профил в Instagram, където не пропусна да благодари на дизайнерката и на най-добрата си приятелка.\r\n \r\n", "date": "2018.05.31", "title": "От антилопа в принцеса: Тита на бала си!"}
{"url": "https://www.dnes.bg/index/2018/05/31/pepeliashka-bezplaten-dar-za-decata-ot-arabesk.378029", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа първи юни, точно в Международния ден на детето, една от най-успешните български формации \"Арабеск\" ще представи своята магична интерпретация на обичаната детска приказка на Шарл Перо \"Пепеляшка\" и то напълно безплатно. \r\nВсички желаещи малки и големи ще могат да се насладят на спектакъла, чийто автор и хореограф е Марияна Кънчева. \r\nПредаването \"Околосветско\" по надниква в процеса на работа, по време на репетициите, и то часове преди представлението.\r\n\"Бях страшно несъгласна още от малка с тази концепция за обувката. Беше ми непонятно как съдбата на двама души ще се дължи на една стъклена пантофка. Принцът знае коя е неговата любима\", сподели пред камерата на предаването Марияна Кънчева.\r\nВ малко по-различната интерпретация на популярната и обичана детска приказка ще видим и други герои - Червената Шапчица, Баба Яга и Пипи Дългото Чорапче. А Принцът е художник с огромна страст и любов към изкуството.\n\r\n\"Акцентът е в отношенията между Принцът и Пепеляшка - той е себе си и тя е себе си, и заедно се намират\", коментира хореографът. \n\r\nПреплитането на приказки и герои е предизвикателство, което цели да направи танцовото представление по-интересно, разбираемо и достъпно за децата. \n\r\nВ спектакъла има две феи - млада и възрастна, които общуват с публиката, превърната в активен участник, а не просто зрител. Постановката ще се изиграе напълно безплатно утре, 1 юни, на сцената на Държавния музикален и балетен център в столицата.", "date": "2018.05.31", "title": "\"Пепеляшка\" – безплатен дар за децата от \"Арабеск\" "}
{"url": "https://www.dnes.bg/notifikacii/2018/05/31/priiatelska-sreshta-li-be-poseshtenieto-na-borisov-v-ukraina.378025", "text": "Срещата между българския министър-председател и президента на Украйна, Петро Порошенко, беше приятелска среща. Това каза Микола Балтажи, посланик на Украйна в България, в ефира на \r\nБалтаджи добави, че по време на срещата министър-председателите на България и Украйна, както и президентът на Украйна, са разменили мнения по целия двустранен ред – политическите и икономически отношения между двете държави, както и са обсъдени конкретни проекти. Като най-важен от тях посланикът на Украйна в България отбеляза изграждането на транспортния коридор между Одеса и Варна през Румъния.\r\nС това ние ще постигнем много. Пътят на украинските туристи към България ще се улесни и ще се създадат допълнителни добри отношения за бизнеса.\rЗначително увеличение се наблюдава при броя на украинските туристи в България – над 10 на 100. Над 300 хил. украинци са посетили страната ни през миналата година.\r\nБългария е една от интересните и обичани държави от украинските туристи. Броят на туристите се увеличава и то не само през лятото. Държавите ни са много близки като език, религия, култура и литература и това няма как да не мотивира туристите да посещават страната.\r\nБалтаджи коментира и Минските споразумения, като посочи, че от те се изпълняват от страна на Украйна, но не и от Русия.\r\nМинските споразумения са ключови и ние нямаме алтернатива. Що се касае за Украйна – ние от самото начало сме привързани и ги спазваме, което не може да се каже за Русия.\r\nТой определи Русия като „държава агресор“ и призова международната общност да засили натиска върху нея.\r\nРуската военна намеса е откровена, тя е явна. Имаме десетки, стотици, хиляди доказателства, че Русия продължава военните действия на територията на Донбас.\r\nБалтаджи определи строежа на моста от Русия към Крим като опит на Русия да легитимира незаконната окупация на Крим . \r\nПовече вижте на ", "date": "2018.05.31", "title": "Приятелска среща ли бе посещението на Борисов в Украйна?"}
{"url": "https://www.dnes.bg/football/2018/05/31/real-madrid-ostana-bez-trenior-zidan-hvyrli-ostavka.378039", "text": "Легендата на Франция Зинедин Зидан вече не е наставник на Реал Мадрид. Французинът свика извънредна пресконференция, на която потвърди, че си тръгва от кралския клуб.\n\r\nПо-рано през деня Зизу се срещна с президента Флорентино Перес, след което от клуба излязоха с информация за срещата с медиите.\n\r\nОсновната причина, която Зидан изтъкна е необходимостта от промени след големите успехи в последните три години.\n\r\n\"Взех решение да си тръгна от Реал. Моментът може да се струва странен на мнозина, но отборът има нужда от промени, за да продължи да побеждава. Необходими са нови треньорски решения и затова напускам\", каза Зидан на пресконференцията.\n\r\nПрезидентът на клуба Флорентино Перес остана шокиран от решението на Зидан.\r\n                    \r\n                    \r\n\"След победата в Шампионската лига това решение е неочаквано за нас, но ние можем само да го приемем с уважение. За мен беше голям удар, когато научих намеренията на Зинедин. Исках да го разубедя, но той беше непреклонен. Благодаря му за всичко, което направи за Реал. Заслужил си е почивката\", коментира Перес.\n\r\nЗинедин Зидан пое Реал Мадрид в началото на 2016 година, когато замени на поста Рафаел Бенитес. За краткия период той спечели девет трофея - три пъти Шампионска лига, веднъж титлата на Испания, два пъти Суперкупата на Европа, два пъти световното клубно първенство и веднъж Суперкупата на Испания.\r\n", "date": "2018.05.31", "title": "Реал Мадрид остана без треньор, Зидан хвърли оставка"}
{"url": "https://www.dnes.bg/obshtestvo/2018/05/31/v-evropa-samo-v-bylgariia-jenite-pushachi-sa-poveche.378009", "text": "В европейския регион на Световната здравна организация само в България жените пушачи са повече от мъжете. Това обяви доц. Михаил Околийски от офиса на СЗО в България пред журналисти.\r\nТой посочи, че в региона 28 на сто от възрастното население пуши и подчерта, че при пушачите има 2-4 пъти по-висок риск от коронарен инцидент.\r\nСпоред СЗО в България трябва да се предприемат ефективни мерки за ограничаване на тютюнопушенето, а препоръките на организацията за всички държави са свързани с пълно ограничаване на рекламите на цигари, бяла опаковка на тютюневите изделия, увеличаване на цените и акцизите на тютюневите изделия.\r\nАлтернативните начини на пушене не са по-малко вредни, предупреди доц. Околийски. Той призова Министерството на здравеопазването да инвестира много повече в превенция, профилактика, здравно образование и работа с родители, за да не се стига до рисково поведение сред децата, предаде БТА.\r\r\n                    \r\n                    В Европа смъртните случаи от сърдечно-съдови заболявания са 5-6 млн. годишно. В България до 66 на сто от смъртните случаи се дължат на сърдечно-съдови заболявания, като в немалък процент от тях първопричината е тютюнопушене, каза д-р Армен Постаджиян, председател на Дружеството на кардиолозите в България.\r\nМинистерството на здравеопазването ще внесе проект за промени в Закона за здравето, според които се предвижда органите, контролиращи спазването на забраната за тютюнопушене на закрити обществени места, да бъдат в разширен състав, каза заместник-министърът на здравеопазването Светлана Йорданова. Тя посочи, че и представители на общинските власти ще бъдат включени в контрола на забраната.\r\nДнес за 30-ти път се отбелязва Световният ден за борба с тютюнопушенето. На тел. 070010323 всеки може да се консултира и да получи помощ за отказ от тютюнопушене.\r\n ", "date": "2018.05.31", "title": "В Европа само в България жените пушачи са повече"}
{"url": "https://www.dnes.bg/stranata/2018/05/31/dejurni-lekari-na-varnenskite-plajove-do-30-septemvri.378036", "text": "Посетителите на 27 охраняеми плажове във Варна и съседните курорти и това лято ще могат да разчитат на безплатна медицинска помощ на пясъка.\n\r\nОт 1 юни до 30 септември без почивен ден от 8 до 18 ч в разкритите на ивиците пунктове ще дежурят специализирани екипи на общинския ДКЦ 1 “Св. Клементина”.\n\r\nУслугата се предоставя от 13 г., като тази година на плажовете ще работят 58 лекари реаниматори, фелдшери, медицински сестри и шофьори на линейки, съобщи управителят на “Св. Клементина” д-р Иван Иванов, цитиран от \"Труд\".\n\r\nГоляма част от тях са от варненските здравни заведения, като всички са преминали курсове, организирани от Медицинския университет и имат сертификати за професионално поведение при спешни ситуации и водни инциденти.\r\n                    \r\n                    \r\nСпоред д-р Иванов плажните дежурства са започнали още от 15 май с три реанимобила на ивиците на Златни пясъци и Св. Св. Константин и Елена. \n\r\nВсички медицински пунктове на плажовете са оборудвани съгласно изискванията на Наредбата за водно-спасителната дейност, а лечението на пострадали е за сметка на здравното заведение. Бързата реакция при инциденти на пясъка е гарантирана от мобилна връзка.\n\r\nБлагодарение на нея и на тясното сътрудничество с Центъра за спешна медицинска помощ и със спасителите от БЧК, миналия сезон не е допуснат нито един фатален инцидент в работно време, а спасените са десетки, подчерта д-р Иванов.\r\n ", "date": "2018.05.31", "title": "Дежурни лекари на варненските плажове до 30 септември"}
{"url": "https://www.dnes.bg/politika/2018/05/31/vizitata-v-moskva-zashtiten-interes-nov-moment-v-otnosheniiata.378031", "text": "Премиерът Борисов се старае да защити националния интерес и не би искал да излезе от рамката на единната позиция на ЕС. Това коментира шефът на ПГ на ГЕРБ Цветан Цветанов по повод визитата на министър-председателя ни в Москва и срещата му с руския президент Владимир Путин.\n\n\r\n\"Той се извини за това, че всъщност \"Южен поток\" е бил направен от социалистите, когато те управляваха, по един доста непрозрачен начин, заобикаляйки европейските разпоредби. \"Южен поток\" беше грешно конструиран, грешно заложен и там лъхаше на корупционни схеми\", отвърна Цветанов задочно на критиките на БСП за визитата в Москва.\r\r\n                    \r\n                    Той настоя и че се е стигнало до ситуацията с АЕЦ \"Белене\" точно заради соцлидерката Корнелия Нинова и нейната партия.\r\n\"В момента има два реактора, които са платени от държавата, и трябва да се вземе ясното решение в парламента дали този проект може да продължи. Но той трябва да продължи на пазарен принцип, защитавайки националния интерес и в никакъв случай да не правим така, както беше заложен в началото\", каза Цветанов.\r\nТой добави, че това ще се обсъжда в енергийната комисия и пленарна зала в дебат за отпадането на мораториума за АЕЦ \"Белене\", но не уточни дали ГЕРБ ще го подкрепи.\r\n\"Предстои дебат, след което ще се влезе в пленарна зала. Имало е случаи, когато са внасяни решения от МС, които след постигане на политически консенсус са променяни от парламента\", допълни той.\n\r\nЦветанов припомни и че когато се говори за Русия, не трябва да се забравя позицията на ЕК и нарушаването на международното право, свързано с анексирането на Крим и случая Скрипал.\n\r\nШефът на ПГ на \"Обединени патриоти\" Волен Сидеров пък бе категоричен, че посещението на Борисов в Москва е било полезно за България.\n\r\n\"Това е нов момент на отношенията с Русия, защото имаше срив в тях, особено след 2014 г. с прекратяването на \"Южен поток\". Сега се възстановява възможността през България да мине част от газопровода, който в момента се строи за Турция. Това няма как да не е положителен момент за България, защото ние ще печелим от това\", каза Сидеров.\n\r\n\"Самият факт, че министър-председателят бе приет от президента на Русия, мисля че е стъпка напред, особено след като показахме в друга ситуация, че не винаги се съобразява с натиска отвън да се поддържат враждебни отношения с Русия - говоря за случая Скрипал и руските дипломати\", добави лидерът на \"Атака\".", "date": "2018.05.31", "title": "Визитата в Москва: Защитен интерес, нов момент в отношенията..."}
{"url": "https://www.dnes.bg/travel/2018/05/31/1-mln-bylgari-se-pitat-kyde-moreto-shte-ni-izleze-po-soleno.377989", "text": "Традиционно всяко лято хиляди българи стягат куфарите за Гърция или Турция. Очакванията са около 650 000 българи да окупират плажовете в южната ни съседка, а около 310 000 да почиват в турските курорти. Но къде почивката излиза по-евтино - у нас или в чужбина?\r\nЗа юли, например, цените на стаите в пансион започват от 5 евро, а в хотели с пет звезди – от 69 евро в Турция.\r\nАко до преди години за лев получавахме една турска лира, сега вече можем да получим почти три. От началото на годината валутата в южната ни съседка загуби над 20% от стойността си спрямо долара и еврото. Напук на очакванията за по-евтини пътувания заради по-евтината лира, туроператорите не намаляват цените. Първо, защото не продават пакетите в лири, и второ, защото повечето резервации са направени много преди сериозния срив на валутата на съседите.\r\r\n                    \r\n                    От кризата обаче печелят хотелиерите в турските курорти. Засега обаче плюсовете не се отразяват в цената на нощувките. За туристите с евро в джобовете храната в ресторантите, екскурзиите и посещението на различни забележителности са повече от изгодни, съобщава Нова тв.\n\n\n\r\nПо-евтиният пазар при съседите активизира алъш вериша в много от градовете край границата. Това даде тласък и на туризма. Всяка седмица хиляди туристи тръгват от международната автогара в София към турските курорти. Първите групи заминаха още в началото на май, а само след дни се очакват едновременно към турските курорти да тръгват десетки автобуси с българи. Очаква се много силен сезон.\r\nЗавръщането на туристите в турските курорти веднага тласна цените на почивките нагоре - минимум с 10-15 %. Най-предпочитани остават хотелите в Кушадасъ, Дидим, Бодрум, Мармарис и Анталия.\r\nПо-солено се очертава морето в Гърция. За да достигнем до плажовете на съседите, пътуването ще ни струва много повече, защото за да заредим, ще се наложи да бръкнем много по-дълбоко в джоба си. Сега цената на литър бензин минава 1,50 евро. Прогнозите на експертите са, че в пика на сезона по островите ще зареждаме и за 2.5 евро. Още преди скъпите горива да се отразят на туризма, почивките тръгнаха нагоре. Пакетите са основни за 7 нощувки със закуска и вечеря.\r\nРумен Драганов от Института за анализи и оценки в туризма смята, че основно българинът почива в България. Дори тези, които посещават близките страни правят по едно посещение и на родното Черноморие.\r\n\"Ако сравняваме тризвездни хотели, в България едно четиричленно семейство може да почива за 1600-1800 лв у нас. В Гърция същата почивка ще излезе около 3400 лв\", смята той.\r\nНо що се отнася до Турция, експертът сравни олинклузив пакети, които основно се предлагат там и според него те са на много изгодни цени. По думите му, ако трябва да ги сравним с българските хотели, в Турция е по-евтино.\r\nДраганов обясни, че със завръщането на руските туристи в Турция, се очаква и там да се увеличат цените, но пък спада на лирата спрямо европейската валута и щатския долар също е от значение.", "date": "2018.05.31", "title": "1 млн. българи се питат: Къде морето ще ни излезе по-солено?"}
{"url": "https://www.dnes.bg/stranata/2018/05/31/obshtinar-ot-dps-zaloven-da-krade-tok-v-galiche.378038", "text": "Десетки полицаи и жандармеристи окупираха преди час ромската махала във врачанското село Галиче.\r\nМинути преди акцията екип на ЧЕЗ разкрил, че тарторът на махалата и общински лидер на ДПС в Бяла Слатина Късъм Касъмов е прокарал незаконен подземен кабел от близкия трафопост до огромната фамилна къща, съощбава.\n\n\r\nОт енероразпределителното дружество отдавна имали съмнение, че ромския бос краде ток, но едва сега разкрили схемата му.\r\nКасъмови плащали нищожни сметки за ток и вероятно повече от пет години са се снабдявали с безплатно екелктричество, подозират от дружеството.\r\nПо случая веднага е заведено досъдебно производство, уведомена е и прокуратурата.", "date": "2018.05.31", "title": "Общинар от ДПС заловен да краде ток в Галиче"}
{"url": "https://www.dnes.bg/crime/2018/05/31/osydiha-svodnik-na-2-g-zatvor-v-blagoevgrad.378043", "text": "2 г. затвор и 375 000 лева глоба е присъдата на Мартин Филипов-Дебелия, която преди минути произнесе Районен съд - Благоевград. \r\nТой бе обвинен, че принуждавал да проституират за него 7 жени, като им прибирал половината от заработеното, съобщава\r\nНа 5 от тях той ще трябва да плати общо 75 000 лева обезщетение за нанесените им морални щети.\r\nДвамата полицаи Петър Кънев и Стефан Филипов, които бяха обвинени, че са опитали да осуетят наказателното преследване срещу сводниха, получиха условни присъди.\r\nСтефан Филипов е с наказание 2 години лишаване от свобода с 5-годишен изпитателен срок, а бопаджията Петър Кънев получи 1 година с 3-годишен изпитателен срок.", "date": "2018.05.31", "title": "Осъдиха сводник на 2 г. затвор в Благоевград"}
{"url": "https://www.dnes.bg/stranata/2018/05/31/rodopchanin-pochina-bral-i-ial-muhomorka.378019", "text": "70-годишен родопчанин от село Вишнево, община Баните, почина, след като ял мухоморка.\r\nЗдравко Пинчев е бил приет в Отделението по анестезия и интензивно лечение в смолянската болница в неделя в много тежко състояние, съобщи .\r\nЛекарите положили усилия, но пораженията били необратими и той починал от тежка чернодробна недостатъчност.\r\nПинчев е пенсионер, преди това е работил във ВиК-Смолян, бил е и кмет на родното си село. Той е брал и ял гъби в района на Вишнево, но два дни след консумацията им състоянието му се влошило и постъпил в болницата.\r\n\"Пинчев има къща в края на селото, където отглежда животни. Здрав физически и психически, мислехме, че ще се пребори, но явно е закъснял да потърси веднага лекарска помощ\", каза кметицата на родопското село Бистра Топалова.\r\n ", "date": "2018.05.31", "title": "Родопчанин почина, брал и ял... мухоморка "}
{"url": "https://www.dnes.bg/eu/2018/05/31/the-telegraph-polsha-iska-us-baza-sreshtu-ruskata-agresiia.377971", "text": "Полша е отправила молба към САЩ да установят постоянна военна база на тяхна земя в опит да се контрира руската агресия. Това пише британският вестник The Telegraph, цитиран от \"Фокус\".\r\nПредложението от полското министерство на отбраната гласи, че Варшава е готова да плаща до 2 милиарда за финансиране на новата база.\r\nИзданието допълва, че полската оферта отразява продължителното желание на Варшава да изгради по-близки отношения със САЩ в сферата на сигурността, още от влизането в НАТО през 1999 година.\r\nПолски представители вярват, че планът е от допълнителна важност като се има предвид руската анексия на Кримския полуостров преди четири години и агресивната позиция на Владимир Путин към Алианса.\r\r\n                    \r\n                    Към момента Полша държи на територията си въоръжени сили на САЩ и поделения на НАТО, които са разположени в страната на ротационен принцип, движейки се между Полша и трите балтийски държави на север.\r\nМинистерството на отбраната на Полша, което потвърди автентичността на документа, заяви че той е бил изпратен на Вашингтон и Мариуш Блашчак, отбранителният министър на Полша, е заявил пред държавното \"Радио 1\", че наскоро е провел разговори с Вашингтон за възможността за постоянна база на САЩ в Полша.\r\nВ текста на документа се казва, че постоянна база би помогнала за постигане на целите на президента Доналд Тръмп.\r\nТръмп предупреди миналата година във Варшава, че има \"страшни заплахи към нашата сигурност и нашия начин на живот\", допълвайки: \"Ще се конфронтираме с тях. Ще спечелим\".\r\nВ полското предложение се казва: \"Установяването на подобна сила е нужна, за да предостави недвусмислено предизвикателство и възпиране на увеличаващата се заплашителност на Русия към Европа\".\r\nВъпреки това, генералите на Тръмп може да се противопоставят на плана, знаейки какъв отговор може да предизвика това от Русия.\r\nВсяко решение за поставянето на подобна сила в Полша ще бъде видяно в Москва като нарушение на споразумението между Русия и НАТО от 1997 година, в което НАТО се съгласява да не разполага постоянни сили в Източна Европа, пише изданието.\r\nГоворителят на Владимир Путин Дмитрий Песков заяви, че полският план \"не би допринесъл за сигурността и стабилността на континента по никакъв начин\".\r\nПесков допълни, че постоянното разполагане на американски военнослужещи в Полша е \"суверенно решение\", но предупреди че последствията за \"цялата сигурност на континента\" са очевидни.\r\n ", "date": "2018.05.31", "title": "The Telegraph: Полша иска US база срещу руската агресия"}
