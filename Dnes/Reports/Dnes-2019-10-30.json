{"url": "https://www.dnes.bg/stranata/2019/10/30/lekarstva-i-afrodiziak-hvanati-na-lesovo.427927", "text": "233 опаковки с контрабандни лекарства и билков екстракт-афродизиак са задържани при три отделни случая през последния месец, съобщиха от митницата в Бургас.\r\nОбщо 179 фабрични опаковки с шест вида лекарствени средства са открити в два леки автомобила с румънска регистрация, влизащи в страната от Турция.\r\nВ багажника на друг лек автомобил са открити недекларирани 54 стъклени опаковки с повече от осем килограма билков екстракт-афродизиак.\r\nКонтрабандните лекарства са иззети. Срещу водачите на автомобили са съставени актове за нарушение на Закона за митниците.", "date": "2019.10.30", "title": "Лекарства и афродизиак хванати на \"Лесово\""}
{"url": "https://www.dnes.bg/zvezdi/2019/10/30/haknaha-profila-na-valeri-bojinov-v-instagram.427935", "text": "Профилът на Валери Божинов в социалната мрежа Instagram е бил хакнат. Вижда се, че всичките му снимки са изтрити и на тяхно място са сложени нови.\r\nПубликувани са изображения на мъж, чието лице обаче не се вижда. Той позира за селфи в огледалото, но лицето му е зактрито от светавицата, а на друг от фотосите е в гръб.\r\n \r\nКачени са и нови снимки на геймърски продукти, алкохол, шапка, както и кадри от автомобил.\r\n \r\nПочитателите на футболиста явно са много възмутени, тъй като заляха мрежата с гневни коментари. \"Върни профила на Божинката\", \"Не ви е срам, как може да хакнете на Божигол профила\", \"Докладвайте профила\", пишат те под снимките.\r\n \r\n", "date": "2019.10.30", "title": "Хакнаха профила на Валери Божинов в Instagram"}
{"url": "https://www.dnes.bg/usa/2019/10/30/25-mln-za-informator-pomognal-za-likvidiraneto-na-bagdadi.427945", "text": "Информатор на тайните служби на САЩ, който е помогнал за ликвидирането на лидера на \"Ислямска държава\" Абу Бакр ал Багдади в сирийската провинция Идлиб, ще получи до 25 милиона долара, пише в. \"Вашингтон пост\", цитиран от ТАСС.\n\r\nСпоред неназовани източници на вестника този информатор е помогнал за проследяването на преместването на Багдади в Сирия и е давал сведения за строителните дейности на комплекса от сгради, където се е криел лидерът на ИД.\n\n\n\r\nНеговата подробна запознатост с местонахождението на Багдади и точното разположение на помещенията в скривалището му са били решаващи за успеха на операцията по отстраняването на лидера на ИД на 26 октомври. \n                    \n                    \n                \n                \n                \n                \r\nТой може да получи отчасти или изцяло обещаното за главата на Багдади възнаграждение от 25 милиона долара, казаха източниците.\n\r\n\"Вашингтон пост\" отбелязва, че информаторът е присъствал при изпълнението на операцията срещу Багдади, а два дни по-късно е бил изведен от района заедно със семейството си.\n\r\nСпоред източниците на вестника информаторът е сунитски арабин, който се е обърнал против ИД, след като групировката убила негов роднина. Той бил внедрен в обкръжението на Багдади от кюрдските Сирийски демократични сили, които след това предали контрола над този агент на американски разузнавачи, пише БТА.", "date": "2019.10.30", "title": "$25 млн. за информатор, помогнал за ликвидирането на Багдади"}
{"url": "https://www.dnes.bg/rusia/2019/10/30/stypki-kym-mir-kak-shte-se-razvie-procesyt-v-ukraina.427901", "text": "Всяка стъпка назад, направена от украинските военни, приближава срещата на върха в \"нормандски формат\" за уреждане на конфликта с Донбас, пише \"Комерсант\" под заглавие \"Украйна мина в отстъпление към Париж\" (френската столица е домакин на очаквания форум). Така руският вестник коментира започналото раздалечаване на киевските войски от силите на сепаратистките републики край село Золотое, договорено от Контактната група за конфликта в Източна Украйна.\n\r\nСлед Золотое в украинската Луганска област идва ред и на с. Петровское в Донецка област. Датата обаче е засекретена, за да не могат противниците на украинския президент Володимир Зеленски да провалят мирния процес, пише изданието, имайки предвид протестни акции на радикали-националисти от страната и по-специално на бившия доброволчески батальон \"Азов\", който сега е в състава на Националната гвардия.\n\r\n                    \n                    \n                \n                \n                \n                \"Азов\" и други националисти протестират срещу подписаната от всички страни в конфликта \"формула на Щайнмайер\", предвиждаща специален статут за Донбас след избори в отцепническия регион, които трябва да бъдат признати от ОССЕ за честни и свободни. Вестникът цитира пресслужбата на сепаратистите в Луганск, според която за раздалечаване на войските в зоната са отпуснати три дни, а после \"ОССЕ пристига в района и регистрира дали и двете страни са провели раздалечаването пълноценно\".\n\r\nМосква, която твърдо настояваше за приемане на \"формулата на Щайнмайер\" и раздалечаване на силите, е доволна от започналия процес и се готви да започне подготовка за срещата на върха, отбелязва \"Комерсант\", като цитира висши представители на руското ръководство.\n\r\n\"Лидерите на \"нормандската четворка\" може да се съберат в Париж до края на ноември в опит да превърнат Донбас от \"гореща\" точка в \"изстиваща\", пише изданието. Информирани източници добавят, че \"ако бъде проявена политическа воля\", страните може да тръгнат към среща по-рано от приключването на всички предвидени процедури. Четирите държави - Германия, Русия, Украйна и Франция, са подготвили за форума и заключителен документ, чието съдържание не се разкрива, допълва всекидневникът. По негови данни проектът описва задачи за бъдещето - вероятно раздалечаване на силите по цялата \"линия на съприкосновение\" и утвърждаване на \"формулата на Щайнмайер\" в украинското законодателство.\n\r\nТова вече е предвидено в Минските споразумения за уреждане в Украйна, но досега не е осъществено. Ако бъдат изтеглени силите на страните по целия фронт и се създаде 50-километрова \"зона за сигурност\", огънят в Донбас ще спре. Това няма да е окончателно уреждане на конфликта, но той ще мине от \"гореща\" фаза в \"студена\" и всички ще са доволни, включително президентът Зеленски. Още като кандидат за висшия пост той обеща да приключи войната, а не да върне Донбас на Киев, отбелязва \"Комерсант\".\n\r\nЗа Зеленски срещата в \"нормандски формат\" ще е първи опит да наложи на Русия своето виждане за Минските споразумения или дори да преразгледа текста им \"според новите обстоятелства\", смята \"Взгляд\".\n\r\nЗа да постигне тази цел, Зеленски е готов на безпрецедентни стъпки, на първо място да се утвърждава силово, макар донейде карикатурно, като върховен главнокомандващ, пише онлайн изданието по повод заповедите за изтегляне на украинските сили, отправени според \"Взгляд\" директно от министерството на отбраната, вместо да минат по веригата на командване. \n\r\nСпоред изданието \"Азов\" вече е поделение от редовната армия и превръщането му \"в някакъв странен инструмент за политическа игра е вътрешноукраински сценарий, поставящ под съмнение авторитета на Зеленски като върховен главнокомандващ\". то напомня \"печалния опит от други въоръжени конфликти на територията на бившия Съветски съюз, когато факторът \"неконтролирани въоръжени формирования\" се превръщаше в едва ли не основен метод за протакане на преговорите с цел да се получат по-изгодни позиции\".\n\r\nПечатът в Русия информира за нов митинг срещу раздалечаването на войските, състоял се тази нощ край офиса на украинския президент. Демонстрантите издигнали национални знамена и лозунг \"Нито крачка назад\". Радикалите призовават Киев да се откаже от \"формулата на Щайнмайер\" и да се оттегли от Минските споразумения. По-рано те заплашиха държавния глава, че може да прибегнат до крайни мерки, дори да свалят президента.\n\r\nЗеленски е убеден, че изтеглянето на силите, напротив, ще помогне на Киев да си върне изгубените територии, твърди \"Газета\". Украинският лидер неведнъж е изтъквал, че увашава правото на гражданите да протестират, но същевременно ги е призовавал да не се поддават на провокации от страна на \"отделни политици\". Според екипа на Зеленски мотив да оглави акциите срещу \"формулата\" има бившият президент Петро Порошенко.\r\n(БТА)", "date": "2019.10.30", "title": "Стъпки към мир: Как ще се развие процесът в Украйна?"}
{"url": "https://www.dnes.bg/politika/2019/10/30/radev-poiska-razsledvashti-i-nezavisimi-medii-v-bylgariia.427979", "text": "Професионалните стандарти в журналистиката могат да се отстояват само от свободни медии, които са независими в политическо и финансово отношение. Това заяви президентът Румен Радев на среща на \"Дондуков“ 2 с президента и изпълнителен директор на \"Свободна Европа“ Джейми Флай, който е на посещение в България.\r\nДържавният глава оцени високо възстановяването на дейността на \"Свободна Европа“ в България и особено приноса на медията в разследващата журналистика и борбата с корупцията по високите етажи на властта.\r\nСъстоянието на медийната среда у нас, свободата на словото, следването на професионални медийни стандарти и влиянието на автоцензурата в журналистиката бяха сред акцентите на срещата. По думите на Румен Радев отстояването на плурализма и обективността в медийното пространство е от ключово значение както за гражданското общество, така и за демократичното развитие на страната.\r\n                    \n                    \n                \n                \n                \n                Финансовата уязвимост на много медии и липсата на ясни правила при разпределението на европейски средства в медийната сфера бяха посочени като сериозни фактори за деформирането на информационната среда в България.\r\nДжейм Флай запозна президента Румен Радев с дейността на \"Свободна Европа“, която работи и подготвя журналистически материали в 22 държави на 26 езика. Той приветства последователните позиции на българския държавен глава в защита на независимостта на медиите у нас и на обективността в медийното съдържание.\r\nИзпълнителният директор на „Свободна Европа“ призова за ефективни действия от страна на българските институции срещу всеки опит за оказване на административен или друг натиск върху журналистите в България. Джейми Флай подчерта, че медията ще продължи да действа у нас, като отстоява професионалните стандарти, независимо от политическо влияние и ще насърчи разследващата журналистика.\r\nПо време на срещата държавният глава отново подчерта необходимостта от всеобхватен медиен закон в България, който да установи общи за всички медии стандарти и да регулира прозрачно тяхната дейност и моделите на финансиране.", "date": "2019.10.30", "title": "Радев поиска разследващи и независими медии в България"}
{"url": "https://www.dnes.bg/sofia/2019/10/30/s-velosiped-i-trotinetka-kak-da-oceleem-v-grada.427967", "text": "Столична община трябва да се фокусира върху приоритизирането на инфраструктурата за велосипеди и да работи върху прилагането на правилата на движение в рамките на града. Макар и това да е отговорност на МВР, има немалко неща, които Столична община може да свърши. Това каза инж. Цветан Колев, общинско предприятие \"Софпроект - ОГП\", в предаването \"Бизнес старт\" с водещ Христо Николов.\n\r\n\"Центърът за градска мобилност вече има правомощия да санкционира неправилно паркирали автомобили в рамките на зоните за платено паркиране. Неправилно паркиралите автомобили често са предпоставка за пътни транспортни произшествия, включително с велосипеди. Столична община трябва да има повече контрол върху паркирането в града\".\n                    \n                    \n                \n                \n                \n                \r\nИнц. Цветан Колев отбеляза, че вече се инсталират камери по бус лентите на основните булеварди, за да се следи за нарушения на пътя.\n\r\n\"Тези камери могат да се използват за регистриране и на друг тип нарушения\".\n\r\nКолев обясни, че се работи за интеграцията на камерите на Столична община и МВР в обща система, която да служи на двете структури.\n\r\n\"Проблемът около изграждането на инфраструктура за велосипеди е на ниво планиране\".\n\r\n\"Има много специалисти, които през годините са давали много съвети как да се изградят правилно велоалеите. Но техните съвети не са били взимани под внимание. В момента няма свързаност при велоалеите\", заяви Цветан Близнаков, съосновател на колоездачен клуб “Велосити\".\n\r\nСпоред него е нужно е да се изградят качествени велоалеи, които да са свързани. \n\r\nКолев говори и за ролята на тротинетките на пътя.\n\r\n\"Хората, които ползват тротинетки са със сходен режим на движение като велосипедистите. Поради това би следвало да ползват същата инфраструктура. Има нужда от законодателни промени, за да се дефинира какво точно се разбира под тротинетка\".\n\r\nПо думите му информационните кампании биха допринесли за подобряване на ситуацията, за да стане ясно на всички участници в движението къде е мястото на велосипеда.\r\n", "date": "2019.10.30", "title": "С велосипед и тротинетка – как да оцелеем в града? "}
{"url": "https://www.dnes.bg/akoshtete-vqrvaite/2019/10/30/ashli-simpsyn-zadade-trend-tikveno-rozovi-kosi.427937", "text": "Златистото розово за цвят на косата отново се завръща на мода тази есен. Това беше истински хит през пролетта, когато този цвят се свързваше с цветченцата от разцъфналите дървета.\r\nСега пък го свързат с розовия загар на печената тиква, малко преди тя да е готова за хапване, както и с цвета на някои от окапалите листа по улиците. Стилистите наричат този цвят и \"тиквено розово\", затова посочват, че ще е много модерно да си направите такива кичури или да боядисате цялата коса в такъв цвят именно покрай празника Хелоуин.\r\n \r\nПрез пролетта знаменитостите, които първи заложиха на този тренд, бяха актрисата от \"Игра на тронове\" Мейзи Уилямс и певицата от Spice Girls - Ема Бънтън. Линдзи Стърлинг също се показа с подобна прическа.\r\n \r\nПрез есента тенденцията възроди певицата Ашли Симпсън. Скоро беше публикувана снимка, на която Ашли е с нова прическа - коса в златисто, опушено русо. Снимката е качена от фризьорката на много звезди Риавна Капри.\r\n \r\n\"Всички усмивки са за моята красива Ашли Симпсън с нейната чисто нова коса в тиквено розово. Харесвате ли това опушено, прашно розово, колкото и ние? Е, няма по-подходящо време да си направите такава прическа от Хелоуин!\", написала е тя на фотоса.\r\n \r\n", "date": "2019.10.30", "title": "Ашли Симпсън зададе тренд: Тиквено розови коси!"}
{"url": "https://www.dnes.bg/blizak-iztok/2019/10/30/mir-primirie-ne-konfliktyt-v-siriia-e-dalech-ot-urejdane.427825", "text": "Не за пръв път се чува, че сирийската война е приключила или скоро ще свърши. Тези победни комюникета идват почти също тъй редовно като новините, че е ликвидиран Абу Бакр ал Багдади, водачът на терористичното формирование \"Ислямска държава\" (забранено в Русия). Този път впрочем последното събитие може би е факт. \n\r\nПоне президентът на САЩ Доналд Тръмп публично заяви, че Ал Багдади е премахнат, като благодари за съдействието на Русия, Турция, Сирия и на кюрдите. Но говорителят на руското министерство на отбраната генерал-майор Игор Конашенков подложи на съмнение казаното от Тръмп, пише Александър Желенин от ИА Росбалт.\n\r\nЕто как изглежда в момента ситуацията в Сирия. Президентите на Турция и на Русия Реджеп Ердоган и Владимир Путин подписаха общ меморандум, според който турски и руски сили, както и войски на сирийския президент Башар Асад, ще патрулират по северната граница на Сирия. Част от северните райони на страната са окупирани от турски войски. Сирийските кюрди сключиха съюз с Асад.\n                    \n                    \n                \n                \n                \n                \r\nПрезидентът Тръмп не крие възторга си: \"Голям успех по границата на Турция и Сирия. Зоната за сигурност е създадена! Огънят е спрян и бойните действия са приключени. Кюрдите са в безопасност и много добре работиха с нас. Пленените бойци на ИД са под стража\".\n\n\n\r\nНо Сирия си остава страна с територии, окупирани от Турция, Русия, Иран, а малка част все още и от САЩ. Принципният въпрос в случая е: можем ли със сигурност да кажем, че най-сетне има мир на сирийска земя?\r\n:\n\r\n\"Естествено няма как да говорим за мир, дори и за примирие. Става дума само за опити да се тръгне към някакви схеми, нищо повече. Има единствено опити за решаване на ситуацията, но чрез прокарване на собствени интереси, както ги схващат управляващите групи в Турция, Русия и администрацията на САЩ. Интереси, които далеч невинаги се вписват в руслото на сирийското уреждане.\r\nИнтересите на Ердоган се прокарват в нарушение на баланса, формиран през последните години в Северна Сирия. Но балансът не се руши просто ей тъй, без последици. Последиците ще ги видим тепърва. Меморандумът между Русия и Турция, условно разделящ зоните на влияние в Сирия, предвижда от руска страна, че ако кюрдите не приемат условията за примирие, положението им ще се затрудни и руските подразделения ще са принудени да напуснат зоната. Сиреч тук има несигурност, защото над търсенето на баланс и уреждане в Сирия доминират интересите на външни държави.\n\r\nСтореното от Тръмп, който заяви, че изтегля повечето американски войски от Сирия, силно допринася за дестабилизиране на ситуацията в страната като цяло. Действията му предизвикаха и турския демарш, и изострянето на нещата около кюрдите, развалиха освен това имиджа на САЩ в Близкия изток за всичките им съюзници в региона, включително Израел и Саудитска Арабия. \n\r\nРъководен днес от интереса, свързан с предстоящите президентски избори, Тръмп гледа да се хареса на собствената си аудитория, без ни най-малко да се грижи нито за истинско уреждане в Сирия, нито за реалните интереси на САЩ в региона.\n\r\nЛиквидирането на Ал Багдади няма да реши нищо. То е полезно само за Тръмп. Като действие с пропаганден, новинарски отзвук. Акция със символичен характер, но тя дава на президента на САЩ възможност да застане на трибуната и да заяви, че е свършено вече с този дявол. Ако наистина е така, това е полезно, но всъщност Ал Багдади бе фактор почти без никакво вече влияние върху нещата. Той се укриваше и търсеше лично спасение.\n\r\nДруг въпрос е, че това никак не оневинява Тръмп, защото действията му като цяло ощетяват реалните интереси на Америка, но не и тези на Русия, както ги разбира Кремъл.\n\r\nФактически направеното сега от Тръмп, общо взето, рязко променя цялата парадигма, цялата сирийска стратегия на САЩ през периода на конфликта. Гражданските войни приключват с големи договори между реалните противоборстващи страни, които се сражават помежду си. Опитите за подмяна на една от страните с някаква имитационна структура обикновено не водят до нищо.\n\r\nСпоред мен до уреждане може да се стигне само чрез Женевските преговори. Участниците се знаят - сред тях е и правителството на Асад, и реалната опозиция, както въоръжената, така и гражданската. Това е пътят към вътрешносирийско уреждане. Сега обаче проблемът се влоши заради нахлуването на Турция и изострянето на кюрдския фактор. И все още не знаем как ще се държат кюрдите занапред.\"\n\r\n\n\r\n\"Нищо не е приключило в Сирия. Тръмп просто иска да повлияе на избирателите си, да ги убеди, че там при него нещата са свършили добре. Днес обаче ИД съвсем не е най-важната военна сила в Сирия. А и тя няма да спре действията си след смъртта на Ал Багдади.\n\r\nРуско-турските договорки не работят както трябва на сирийска земя и в бъдеще може да видим в Северна Сирия какво ли не. Погледнете ситуацията със сключеното от Русия и Турция в Сочи споразумение за Идлиб, навършило вече година и половина. Водят се битки, споразумението не действа. Веднъж терористите излизат от Идлиб и атакуват силите на Асад, друг път силите на Асад бомбардират района, нахлуват в него и изтриват цели селища от лицето на земята. Точно същото може да стане и с руско-турското споразумение за Северна Сирия.\n\r\nДве са причините руско-турските договорености за Сирия да работят зле. Първо, твърде многобройни са независимите или поне влиятелни играчи - Турция, Русия, Иран, Асад, САЩ, кюрдските милиции. Трудно се намира баланс между всички интереси.\n\r\nВторо, интересите на Турция и на Русия са антагонистични. Федерацията брани режима на Асад и подпомага Иран (който прави същото в стремеж да се укрепи в Сирия), а Турция подкрепя опозицията срещу Асад и се кани с нейна помощ да създаде в Северна Сирия прокси държава, за да пресели там милиони арабски и тюркменски бежанци от Сирия. Затова подялбата на Сирия върви трудно, нервно, всяка страна има свое виждане за постигнатите договорености.\r\nНакрая, в самото споразумение зеят много дупки, както забеляза американският пратеник за Сирия Джеймс Джефри. Не са описани например механизмите за изтегляне на кюрдските милиции от региона, не са описани механизмите за връщане на арабските бежанци. И всяка страна ще тълкува договора посвоему. Което ще носи допълнително напрежение.\n\r\nКакво може да стане сега? Може да продължат бойните действия между турската армия и кюрдските сили, също така между турската армия и силите на Асад, дошли вече и на кюрдска земя, и в арабските райони, заемани доскоро от кюрдските милиции, където арабите застават днес заедно с кюрдите против Турция. Такива сблъсъци вече избухват, но може да се разгорят с повече сила.\r\nМоже да се стигне до военна ситуация с вяли престрелки, акции на командоси и периодично избухващи големи сражения, с опити на турската армия да напредне, също както в Идлиб избухват боеве между силите на Асад и антиправителствените сили.\n\r\nМоже би ще се разисква по-нататъшната подялба на Сирия. Примерно Ердоган може да заяви на Москва: \"Добре, ще ви отстъпим Идлиб, а вие ни отстъпете цяла Северна Сирия, зоната за сигурност покрай границата - 30 км в дълбочина и 450 км дълга\". И пазарлъкът да продължи с месеци и години, а през всичкото това време в Идлиб и на север да се запази военната ситуация.\n\r\nНакрая, рано или късно ще видим и друг вид конфликти. Кюрдските отряди сключиха съюз с Асад и Русия в очакване тези руско-сирийски сили да поемат контрол над регионите, заемани преди от кюрдите, за да ги защитят от Турция. А това са огромни територии. И там силите на Асад, руските войски и особено иранците - най-близките и най-влиятелни съюзници на Асад, ще започнат да налагат собствени закони. И докато за Русия това няма голямо значение, Асад и иранските сили смятат много здраво да се укрепят в региона и да потискат всякаква съпротива - и от страна на кюрдите, и на местните араби. А това също може да предизвика конфликти.\n\r\nКюрдите се опитваха да създадат автономно формирование в Северна Сирия. Но сега Асад няма да им го позволи. Да припомним как постъпи той в Южна Сирия - обеща амнистия на местните опозиционни сили, а после, щом влезе в региона, започна арести, убийства и там отново пламнаха конфликти. Мисля, че рано или късно така ще се развият нещата и на север.\"\r\n \r\n/БТА/\r\n ", "date": "2019.10.30", "title": "Мир, примирие? Не, конфликтът в Сирия е далеч от уреждане"}
{"url": "https://www.dnes.bg/sofia/2019/10/30/dva-tramvaia-sa-se-udarili-v-centyra-niama-postradali.427992", "text": "Два трамвая са се блъснали на бул. \"Христо Ботев“ - между пл. \"Македония” и бул. \"Александър Стамболийски”.\r\nНяма данни за пострадали, съобщиха за \"Фокус\" от МВР.\r\nНа място има екипи на МВР, които изясняват факти и обстоятелства около инцидента. Трафикът е силно затруднен.\r\nПътни полицаи подпомагат движението до изтегляне на мoтрисите и разчистване на пътното платно.", "date": "2019.10.30", "title": "Два трамвая са се ударили в центъра, няма пострадали"}
{"url": "https://www.dnes.bg/obshtestvo/2019/10/30/goranov-prognozira-pokana-za-chakalniata-na-evrozonata-prez-april.427989", "text": "България може да получи покана за чакалнята на еврозоната до края на април догодина. Това прогнозира финансовият министър Владислав Горанов, който участва в заседание на НСТС, посветено на бюджета за 2020-а.\r\nДо моя рожден ден всичко трябва да е приключило, коментира Горанов пред журналисти, който е роден на 30 април. Той очерта подробно стъпките до момента и посочи, че те се изпълняват положително. Оценка на свършеното у нас по тази тема от страна на ЕК се очаква да бъде направена през ноември.\r\nПо темата за замразяването на детските надбавки, Горанов заяви, че дебатът за демографската политика не трябва да се свежда до даването на пари.\r\nНито едно дете не трябва да бъде раждано заради икономически стимул, настоя министърът, който коментира темата за замразяването на детските надбавки за догодина след заседанието на НСТС за държавния бюджет.\r\n                    \n                    \n                \n                \n                \n                За едно дете сумата е 40 лв., за две - 90 лв., за три – 135 лв. и т.н. Прагът на доходите за надбавките обаче също остава същият, а заради ръста на минималната заплата догодина ще има семейства, които няма да получават пълния размер на помощта.\r\n\"В ситуация, в която заетостта е на максимално високо ниво, безработицата е на максимално ниско ниво, мерките, свързани с демографската политика, трябва да бъдат изключително прецизно фокусирани. Предоставянето на социални помощи за отглеждане на дете без преценка за качеството на живот, който се предлага от семейството на това дете, съчетано с необходимостта от мерки, свързани с даването на равен шанс на всички деца за достъп до образователната система, изискват много по-сериозен дебат от това просто да раздаваме едни пари на семейства“, каза Горанов. Той посочи, че някои от тези семейства не са достатъчно добросъвестни дори да осигурят достъп на своите деца до образователната система.\r\nВаня Григорова от КТ \"Подкрепа“ пък посочи, че едва 8% от учещите деца получават детски надбавки и едва половината у нас. За втората година от майчинството също плащането остава 380 лв., а то е далеч от минималната заплата, изтъкна тя.\n\r\nБюджетът на държавата, както и тези на ДОО и НЗОК, които днес обсъжда НСТС, ще бъдат разгледани на заседание на Министерския съвет утре. Горанов коментира, че се надява да получи подкрепа от колегите си по заложените параметри и каза, че сроковете ще бъдат спазени, независимо от местните избори и опита за политически дебат по фискалната рамка.\r\nТака основният финансов закон на държавата ще влезе в парламента в последния ден на октомври.", "date": "2019.10.30", "title": "Горанов прогнозира покана за чакалнята на еврозоната през април"}
{"url": "https://www.dnes.bg/zvezdi/2019/10/30/poli-genova-i-sinyt-i-se-maskiraha-za-helouin.427976", "text": "Синът на Поли Генова ще празнува първия си Хелоуин. Неговата майка показа снимки на костюма, който му е избрала, с което изтъкна, че е почитателка на чуждестранния празник.\r\n\"Не съм имала по-сладка тиква за #Halloween\", написа певицата в Instagram.\r\n \r\nПоли е качила две снимки, на които се вижда, че на малкия Даниел му отива костюма на тиква – един от символите на Хелоуин. Момченцето е облечено с оранжева блузка и шапка в същия цвят, приличаща на тиква. То носи панталонки на черни и бели райета, на които е нарисувана лисичка.\r\n \r\nКадрите са направени в гората, сред красотата на есенните листа. От тях се вижда, че Генова също се е маскирала – на жената котка. Тя носи туника с леопардов принт и ѝ е направила малка муцунка и сладки мустачки на лицето с помощта на черен молив.  \r\n \r\nСнимките предизвикаха интереса на феновете на изпълнителката, като мнозина я поздравиха за избора на костюмите и не пропуснаха да отбележат колко сладко е момченцето. \r\n \r\nИ както винаги, намериха се и последователи на певицата, които я разкритикуваха за това, че все още не е показала лицето на момченцето. \"То голямо криене на това дете...\", написа жена под фотосите на Поли Генова. \r\n \r\n\r\n ", "date": "2019.10.30", "title": "Поли Генова и синът й се маскираха за Хелоуин"}
{"url": "https://www.dnes.bg/health/2019/10/30/zashto-e-dobre-da-si-osigurim-vitamin-d-predi-zimata.427863", "text": "Знаете ли, че витамин D е единственото хранително вещество, което тялото ви синтезира, когато е изложено на слънчева светлина? Затова често го наричат слънчевия витамин. През есента и зимата ние се излагаме по-рядко на слънце, което в комбинация с нездравословно хранене, може да доведе до дефицит на витамина, което да ни изложи на редица рискове.\r\n\r\n Преди прием на добавки, консултирайте се със специалист.\r\n\r\nСпоред редица изследвания, набавянето на достатъчно витамин D е ефективен начин за защита на имунната система. Учените смятат, че недостигът на витамина през студените месеци може да има връзка с имунните реакции на организма. Ето защо през есенно-зимния период боледуваме по-често.\r\n                    \n                    \n                \n                \n                \n                \r\nИзследване, публикувано в Pediatrics (2012) подкрепя твърдението, че редовният прием на витамина може да намали риска от респираторни инфекции през зимата. В изследването са взели участие 247 ученици, за които е било известно, че са изложени на висок риск от дефицит на витамин D, особено през зимата.\r\n", "date": "2019.10.30", "title": "Защо е добре да си осигурим витамин D преди зимата?"}
{"url": "https://www.dnes.bg/football/2019/10/30/botev-plovdiv-prodyljava-da-potyva-otnovo-e-bez-pobeda.427994", "text": "Ботев (Пловдив) и Арда (Кърджали) завършиха 1:1 в мач от 14-ия кръг на efbet Лига, игран в Коматево. Фернандо Виана откри резултата за домакините в 64-ата минута, а само секунди след това Иван Коконов отбеляза във вратата на Янко Георгиев.\r\n\r\nЗа Ботев това е седми пореден мач в първенството без победа. Тимът продължава да разочарова феновете си и след треньорската смяна - назначението на Ферарио Спасов на мястото на Желко Петрович. След равенството днес \"жълто-черните\" остават в дъното на класирането, заемайки предпоследното 13-о място с едва 10 точки в актива. Арда е седми с 19 точки.\r\n \r\nПодробности за срещата четете на ", "date": "2019.10.30", "title": "Ботев (Пловдив) продължава да \"потъва\", отново е без победа"}
{"url": "https://www.dnes.bg/mestni-izbori-19/2019/10/30/shte-ima-li-predizboren-debat-v-sofiia-predi-balotaja.427990", "text": "\nПредизборен дебат между кандидатите за кметове на столицата Йорданка Фандъкова и Мая Манолова засега не се очертава.\r\nВ началото на седмицата ГЕРБ и СДС, които стоят зад Йорданка Фандъкова, предложиха на претендента Мая Манолова да се изправят  очи в очи \"на неутрална територия\" заедно с екипите си. Независимият кандидат се съгласи, но при условие, че сблъсъкът ще е лидерски.\r\nДнес темата отново бе дискутирана от двата предизборни щаба.\r\nОт ГЕРБ-София заявиха, че те и  партньорите им от СДС-София са отправили покана за дебат преди балотажа между Йорданка Фандъкова и Мая Манолова,  заедно с техните екипи по важни теми за развитието на София. \n\n\n\r\n                    \n                    \n                \n                \n                \n                \"Категорично  изразихме позиция, че дебатът трябва да се проведе на неутрална  територия и с възможност да бъде отразен от всички медии, които искат  това. Получихме покана за организирането му от БНТ, които поеха  ангажимента да организират и да осигурят достъп на останалите медии.  Обществената медия е естествен домакин на този дебат.\r\nГ-жа Мая  Манолова отказа участие в дебата за София, който предложихме, и който  обществената медия беше готова да организира. Г-жа Манолова продължава  да крие както лицата на хората, които стоят зад нея, така и произхода на  средствата, с които финансира кампанията си. Това са много важни  въпроси, от които тя продължава да бяга и не дава отговори. Категорични  сме, че вече е време, заедно с кандидатите за кмет, да дебатират и  екипите им, които ще носят отговорност за изпълнение на предизборните  програми\", завиха те.\r\nСпоред независимия кандидат за кмет на София Мая Манолова предложението на БНТ е ясно и то не включва екипа на Йорданка Фандъкова.\r\n\"Нека ГЕРБ бъдат коректни и да кажат, Мая Манолова не приема условията на  ГЕРБ. Да, не приемам условията нито на ГЕРБ, нито на г-жа Фандъкова,  нито на нейния екип\" каза на пресконфернеция Манолова във връзка с твърденията на ГЕРБ, че е отказала дебата в  БНТ.  \r\n\"Имаме покана за дебат, организиран от  БНТ, който сме приели, но щабът на г-жа Фандъкова, екипът на г-жа  Фандъкова, искат да управляват и медиите, искат да им наложат техните  правила, искат да диктуват условията\", каза Манолова. \r\nОтносно твърденията на Бойко Борисов, че той е я направил омбудсман, Манолова каза, че Борисов си приписва свръхестествени възможности. \"Очаквам, след като ме направи омбудсман, сега да ме направи и кмет, но не с купен и контролиран вот\", коментира тя.\r\nПо думите й две трети от гласувалите граждани са гласували \"протестно\". \"Аз съм на страната на тези две трети, които гласуваха за промяна на модела\", посочи Манолова. \"Съгласна съм, че съм само средство - инструмент на промяната в неделя, ако гражданите пожелаят\", коментира още тя.\r\nОтносно разликата от близо 10 процента, при обработени сто процента от изборните протоколи, Мая Манолова каза: \"Разликата между мен и г-жа Фандъкова е 8,5 процента. Това са 38 хиляди гласа, които в София от един милион и петстотин хиляди, са абсолютно преодолима преднина, ако столичани излязат и гласуват в неделя\".\r\nВсеки истински глас убива един купен глас. Това е моето послание, хора излезте и гласувайте, това е глас за бъдещето, свободата и демокрацията, каза Манолова.\r\nМанолова заяви в началото на пресконференцията, че в момента цялото статукво е впрегнало ресурса си, за да запази властта и е мобилизиран целият подземен свят. Минчо Спасов, който е в Инициативния комитет, подкрепил Манолова, заяви че ще сезира главния прокурор за купен вот в ромските квартали на столицата.\r\nМанолова каза, че събраните дарения до момента са 150 хил.лв. от 168 дарители и информацията за тях е достъпна на сайта й.", "date": "2019.10.30", "title": "Ще има ли предизборен дебат в София преди балотажа?"}
{"url": "https://www.dnes.bg/mish-mash/2019/10/30/spored-zodiiata-kakvo-e-mototo-vi-za-uspeh-1-chast.427978", "text": "Може да ви звучи странно, но всеки зодиакален знак има своя мантра, която го води по пътя към успеха. Така наречените кратки поговорки или цитати, могат да привлекат положителни емоции и просперитет, стига човек да вярва в това. \r\nСпоред астролозите, ако човек сам се убеди в нещо, то има силата и желанието да го постигне наяве. Чрез повтаряне на една мантра той привлича онова, което желае силно.   \r\n \r\nВижте коя е вашата мантра според зодията: \r\n \r\n\r\n \r\n\r\n \r\nВсички, родени с този знак, обичат да държат контрола в свои ръце и всичко да става по техния начин. Това не винаги е възможно и им създава затруднения. Ако искат да успеят, те трябва да повярват в мантрата и я повтарят. Свикнат ли, че не всичко около тях трябва да се случва под техния контрол, ще имат по-голям напредък и спокоен живот. \r\n \r\n\r\n \r\n\r\n \r\nО, да! Много Телци знаят това, защото понякога сякаш си блъскат главата в стена и нямат успех. Много пъти им се иска да зарежат всичко и да не бъдат толкова усложливи с хората, но все нещо ги кара да продължат. Накрая усилията им се отплащат, независимо колко време е минало. \r\n \r\nКакво е мотото за успех на останалите зодии, четете в ", "date": "2019.10.30", "title": "Според зодията: Какво е мотото ви за успех (1 част)"}
{"url": "https://www.dnes.bg/notifikacii/2019/10/30/12-migranti-v-hladilen-kamion-v-belgiia-jivi-sa.427993", "text": "12 незаконни мигранти бяха извадени живи от хладилен камион в близост до втория по големина град в Белгия - Антверпен. Шофьорът, превозвал плодове и зеленчуци, спрял за почивка във вторник вечер на магистралата, когато чул шум, откъм ремаркето, и се обадил в полицията.\r\nМагистралата, на която се е намирал камиона - Е34, е част от международно трасе, свързващо Германия с белгийското пристанище Зеебрюге на Северно море. \n\n\n\r\nСлужителите на реда намерили сред кашоните 11 сирийски мигранти и един суданец, съобщи белгийската телевизия VRT.\r\nВсички били в добро състояние и са откарани в център за мигранти за установяване на самоличността им.\r\nМиналата седмица във Великобритания също в хладилно ремарке, идващо от Белгия, бяха открити труповете на 39 виетнамци.\r\n                \n                \n                Ремаркето пристигнало в Грей, на 40 км източно от Лондон, с ферибота от белгийското пристанище Зеебрюге, докато камионът, който го теглел влязъл от западната част на Острова. Той бе с варненска регистрация и собственост на ирландска транспортна фирма, която го преотдала под наем.\r\nСпоред представител на белгийската транспортна федерация хладилните камиони са предпочитани от трафикантите на хора, тъй като граничните скенери по-трудно откриват присъствието на хора в тях поради ниските температури и охлаждането на телата.\r\nМеждувременно шофьорът на камиона Морис Робинсън се яви в понеделник пред съдия, който му определи мярка за задържане под стража. На 25-годишния северноирландец са предявени обвинения за убийство, трафик на хора и пране на пари, съобщава в. “Ню Йорк таймс”. Процесът срещу него ще започне през ноември в Лондон.\n\r\n ", "date": "2019.10.30", "title": "12 мигранти в хладилен камион в Белгия. Живи са"}
{"url": "https://www.dnes.bg/snimka-na-denia/2019/10/30/za-utre-prigotvete-chadyri-znachitelno-po-studeno-shte-e.427922", "text": "През следващото денонощие над България ще бъде облачно и дъждовно. Значителни ще са валежите в източната половина от страната и крайните югозападни райони. Ще духа умерен североизточен вятър и с него ще продължи да нахлува студен въздух. \n\r\nТемпературите ще са без съществен дневен ход - минималните ще са предимно между 4 и 9 градуса, а максималните - между 5 и 10 градуса. Атмосферното налягане ще бъде по-високо от средното за месеца.\n\r\nПо Черноморието ще бъде облачно и дъждовно. След обяд валежите ще са значителни. Ще духа умерен североизточен вятър и с него температурите ще се понижат. Максималните температури ще са 10-12 градуса. Температурата на морската вода е 18-19 градуса. Вълнението на морето ще е 2-3 бала.\n                \n                \n                \r\nВ планините ще бъде облачно и с валежи от дъжд, над 1800 метра - от сняг. Ще духа до умерен вятър от запад-северозапад, който привечер ще се ориентира от изток, югоизток и временно ще се усили.\r\nМаксималната температура на височина 1200 метра ще е около 5 градуса, на 2000 метра - около 0 градуса.\n\r\nВ петък ще остане предимно облачно, слаби превалявания ще има все още на места в Южна България, но в процес на спиране. Преобладаващите максимални температури ще бъдат 8-13 градуса.\n\r\nВ събота вятърът ще се ориентира от югоизток и ще започне затопляне. Ще преобладава облачно време, но само на отделни места в крайните източни райони са възможни слаби превалявания.", "date": "2019.10.30", "title": "За утре пригответе чадъри, значително по-студено ще е "}
{"url": "https://www.dnes.bg/health/2019/10/30/konci-s-kuki-inovaciite-v-estetichnata-hirurgiia.427965", "text": "Иновациите обикновено се появяват при тези, които са професионалисти в своята работа. Те знаят какво е било преди тях и мислят как да подобрят вече постигнатото. Това каза проф. Марлен Суламанидзе, специалист по пластична, реконструктивна и естетична хирургия, в интервю за репортера Хюлия Айваз..\n\r\nТой разказа за патентите си в областта на пластичната хирургия.\n\r\n\"16-те ми патента се появяваха постепенно. Те са в областта на реконструктивната пластична хирургия. Те са разпространени в много страни. Не само в Грузия и Русия, но и в Европа, САЩ и части от Азия\", обясни Суламанидзе пред . \n                    \n                    \n                \n                \n                \n                \r\nСуламанидзе коментира, че главното изобретение, с което е добил популярност, са конци с куки.\n\r\n\"Те съществуваха и преди. Аз за пръв път ги използвах в естетичната пластична хирургия. Тези конци ни позволяват при големи операции да вършим необходимите дейности, без да има разрези. Няма разрези, няма кръв, няма дълга рехабилитация. Това е най-важното мое изобретение. От него тръгнаха и други\", обясни той. \n\r\n\"В момента работим в 56 страни основно в Европа и Азия\", заяви той.\n\r\n\"Нашата цел е Северна Америка. В САЩ е много трудно да получим сертификат. Трябва да се чака години за разрешение, за да може да продаваме продукти в страната\".\r\n", "date": "2019.10.30", "title": "Конци с куки? Иновациите в естетичната хирургия"}
{"url": "https://www.dnes.bg/mestni-izbori-19/2019/10/30/izgoriaha-dva-avtomobila-na-kandidat-kmet-v-montansko.427961", "text": "Два автомобила напълно изгоряха и с това стреснаха рано тази сутрин кандидат кмет от монтанското село Ерден, община Бойчиновци. Огънят е лумнал към 4 часа рано сутринта, пише .\r\nНа място е изпратен екип огнеборци от Монтана, който потушава пожара. Сформирана е дежурна оперативна група на РУ Монтана, съвместно със служители на РДПБЗН, която е извършила оглед на местопроизшествието.\r\nПри огледа е установено, че пред частен дом в с.Ерден са паркирани два леки автомобила - и двата ползвани от 49-годишен кандидат кмет, който ще се явява на баотаж в неделя. П.П. от партията на свободните демократи има спечелени 96 гласа или 31.89% срещу досегашната кметица Еленка Василева от БНД със 128 гласа - 41.86%.\r\n                    \n                    \n                \n                \n                \n                Потърпевшият смята, че пожарът е с цел сплашване на политическа основа. 50 годин живея в селото и нямам врагове. Ние сме 450 жители, на никой нищо лошо не съм направил и не съм си сам подпалил колите, заяви мъжът.\r\nСпоред някои от съселяните му е възможно посегателството и да е във връзка с работата му. Колите са напълно изгорели. Те са били паркирани един срещу друг като половината от тях била на пътното платно на главната улица в селото.\r\nЕдната е на собственика на имота,другата на племенника му. По случая е образувано досъдебно производство за палеж. Все още не се знае дали пожарът е свързан с изборите. Извършителят на такова деяние се наказва с лишаване на свобода от 1 до 8 години.", "date": "2019.10.30", "title": "Изгоряха два автомобила на кандидат кмет в Монтанско"}
{"url": "https://www.dnes.bg/rusia/2019/10/30/rusiia-s-izpitaniia-na-nova-balistichna-raketa.427914", "text": "В началото на 2020 г. Русия ще започне летателно-конструкторски тестове на междуконтиненталната балистична ракета с течно гориво РС-28 \"Сармат\", пише \"Ведомости\", като се позовава на източници от министерството на отбраната и отбранителната промишленост.\n\r\nПървите две ракети ще бъдат изстреляни от силоз на космодрума \"Плесецк\" към полигона Кура на полуостров Камчатка. Предвидени са най-малко пет пуска.\n\nСпоред събеседник на \"Ведомости\", ако ракетният комплекс отговаря на заявените характеристики, ще бъде приет на въоръжение в Русия през 2021 г. Министерството на отбраната не е отговорило на запитване на вестника по този повод.\n                    \n                    \n                \n                \n                \n                \r\nРакетата \"Сармат\" е сред ключовите нови оръжия, анонсирани от Москва и необходими за ядрения паритет със САЩ, отбелязва изданието, цитирано от БТА.\n\r\nВ тазгодишното си послание до парламента президентът Владимир Путин нарече РС-28 твърде страховито оръжие - новата система има фактически неограничен обсег. Тя може да атакува целите си и летейки през Северния, и през Южния полюс, и няма как да й попречат дори перспективните системи за противоракетна отбрана, допълва \"Ведомости\".\n\r\n ", "date": "2019.10.30", "title": "Русия с изпитания на нова балистична ракета"}
{"url": "https://www.dnes.bg/temida/2019/10/30/6-godini-zatvor-cenata-na-6-izgubeni-v-katastrofa-jivota.427970", "text": "Софийският окръжен съд постанови 6 години затвор на Цвета Таскова, обвинена за катастрофата между лека кола и автобус на магистрала \"Тракия\" от 13 април 2018 г. , при която загинаха шест души, а 17 получиха средни телесни повреди.\n\r\n30-годишната Таскова е призната за виновна за това, че е причинила катастрофата, при която автобус се преобърна край аутобана. \n\n\n Автотехническа експертиза доказа, че при опит да изпревари автобуса, в който пътували 45 души, Таскова загубила контрол над управлението и се врязала в калника на предната лява гума. Това довело до преобръщането на автобуса в близката канавка. \n                    \n                    \n                \n                \n                \n                \r\nПрисъдата на Таскова е за нарушаване правилата на движение и причиняване на смърт по непредпазливост.\n\r\nПрокуратурата поиска условна присъда за Таскова, както и защитата й, а самата тя се призна за виновна и поиска делото да се гледа по съкратената процедура. \n\r\nСъдът обаче постанови шест години затвор, които намали с една трета на четири години при първоначален общ режим. Също така тя няма право четири години да управлява моторно превозно средство, уточнява БТА.\n\r\nТаскова е осъдена да заплати и разноските по делото, както и 20 хил. лв. за неимуществени вреди на брат на загинала жена при инцидента.\n\r\nПред медиите адвокатът на Таскова - Николай Кокинов коментира, че ще обжалва присъдата. По думите му прокуратурата е подходила обективно, като е поискала условна присъда. \n\r\nСпоред Кокинов е необосновано тежко ефективното наказание.\n\r\nПрокурор Мирослав Ангелов заяви, че \"правото е наука за справедливостта и човещината\". Ангелов отбеляза, че е поискал условна присъда на базата на доказателствата и законовите изисквания. \n\r\n\"Вътрешно убеден съм, че наказанието, макар и условно, щеше да постигне целите си\", допълни прокурорът. Той каза още, че хората трябва да си вземат поука и да бъдат по-толерантни на пътя.", "date": "2019.10.30", "title": "6 години затвор - цената на 6 изгубени в катастрофа живота"}
{"url": "https://www.dnes.bg/notifikacii/2019/10/30/grisho-ne-dade-shansove-na-gofen-i-prodyljava-napred-v-parij.427988", "text": "Григор Димитров продължава със силното си представяне на \"Мастърс\" турнира в Париж, след като надви своя абонат Давид Гофен след 7:5, 6:3.\r\n\r\nТова бе девети мач между двамата тенисисти в тура и осма победа за българина над белгиеца.\r\n\r\nВ третия кръг нашето момче ще се изправи срещу австриеца Доминик Тийм, който напоследък демонстрира чудесна форма.\r\n\r\nВ първия сет Гофен поведе с ранен пробив, но Гришо го върна в шестия гейм и след това в последния гейм на частта проби на нула и така взе аванс в резултата.\r\n\r\nВъв втория сет българинът проби в шестия гейм и след това си взе всяко едно от подаванията, за да спечели мача.\r\n", "date": "2019.10.30", "title": "Гришо не даде шансове на Гофен и продължава напред в Париж"}
{"url": "https://www.dnes.bg/mestni-izbori-19/2019/10/30/v-nedelia-na-balotaj-za-kmet-na-sofiia-no-i-za-raionen-kmet.427949", "text": "В неделя освен за кмет на София, жителите на столицата ще гласуват и на балотаж за кмет на район. Едва в 2 от общо 24-те района на столичния град бяха избрани районни кметове, докато в останалите 22 предстои втори тур.\n\r\nТози избор често е подценяван, като мнозина от гласоподавателите дори не знаят кои точно са кандидатите в техния район. \nЕто кои са кандидатите на балотажа в различните столични райони след окончателните данни от първи тур:\n\r\n\n\r\nБалотаж между Ивайло Цеков от Местна коалиция ГЕРБ (СДС) с 34.49% и Борис Цветков с 27.43%.\n\r\n\n\r\nБалотаж между настоящият кмет Ева Митова от ГЕРБ (39.58%) и кандидата на \"БСП за България\" Веселин Жечев (16.87%).\n                    \n                    \n                \n                \n                \n                \r\n\r\nБалотаж между настоящият кмет Любомир Деков от ГЕРБ с 31.14% и кандидата на \"Демократична България\" Константин Павлов с 28.84%.\n\r\n\n\r\nТук балотажа е между Мария Илиева от ГЕРБ и независимият кандидат Стефан Стефанов. Илиева получава 28.50% от гласовете срещу 17.14% за Стефанов.\n\r\n\n\r\nТук балотажът е между Теодор Петков от ГЕРБ (42.10%) и Христо Вълчанов от Дeмократична България 17.68%.\n\r\n\n\r\nТук ще има балотаж между Даниела Райчева от Местна коалиция ГЕРБ (СДС) с 49.76% и Владислав Владимиров от Местна коалиция Движение България на гражданите с 15.11%.\n\r\n\n\r\nБалотаж между настоящия кмет от ГЕРБ Иван Чакъров (38.43%) и независимия Георги Миланов (18.64%)\r\nВъзраждане\r\n\n\r\nБалотаж между Савина Савова от ГЕРБ (38.41%) и Васил Кънев от \"Демократична България\" с 19.04%.\n\r\n\r\nНа балотаж за кметския стол отиват кандидатът на ГЕРБ Петър Митев, спечелил 30.72% и кандидатът на \"Демократична България\" Николай Александров с 27.59%.\n\r\n\n\r\nТодор Кръстев от ГЕРБ печели 38.46% и отива на балотаж срещу Янко Янков от \"БСП за България\", който е получил доверието на 18.04% от гласувалите.\n\r\n\n\r\nТук на балотаж отиват Милко Младенов от Местна коалиция ГЕРБ (СДС) с 36.54% срещу Мая Александрова от БСП за България с 23.29%.\n\r\n\n\r\nТук балотажът е между Иван Божилов от ГЕРБ, който печели 38.08%  и Георги Томов от БСП с 22.84%.\n\r\n\r\nТук балотажът е между Димитър Димов от Местна коалиция ГЕРБ (СДС) с 40.17% и Стоян  Цветков от БСП за България с 19.76%\n\r\n\n\r\nБалотажът тук е между Христо Апостолов от Местна коалиция ГЕРБ (СДС) с 33.87% и Росина Станиславова от Демократична България с 21.27%.\n\r\n\n\r\nБалотаж между настоящия кмет Наталия Стоянова от ГЕРБ с 33.63% и Георги Илиев от Демократична България с 22.50%.\n\r\n\n\r\nБалотаж между независимия Николай Гюров 34.58% и Димитър Сичанов от Местна коалиция ГЕРБ (СДС) с 29.07%.\n\r\n\n\r\nТук на балатож са Христина Семерджиева от Местна коалиция ГЕРБ (СДС) с 29.85% и Ангел  Стефанов от Демократична България с 22.23%.\n\r\n\n\r\nНа балотаж отиват кандидатите Николай Терзиев от ГЕРБ (СДС) с 31.35% и Димитър Божилов от \"Демократичччна България с 25.98%.\n\r\n\n\r\nТук на балотаж отиват кандидатът на БСП Делян Георгиев с 26.54% и Цветомир Жеков от ГЕРБ с 26.03%.\n\r\n\n\r\nТук балотажът е между Младен Младенов от ГЕРБ с 37.92% подкрепа и Владимир Петров от БСП с 21.37% подкрепа.\n\r\n\n\r\nТук Лилия Донкова е избрана за кмет на първи тур с подкрепа от 60.37%.\n\r\n\n\r\nБалотаж между Трайчо Трайков от Демократична България с 38.19% и Любомир Ковачев\r\nот Местна коалиция ГЕРБ (СДС)    с 29.31%. \n\r\n\n\r\nТук балотажът е между Димитър Дилчев от Местна коалиция ГЕРБ (СДС) с 34.05% и Петко  Горанов от Демократична България с 23.03%.\n\r\n\n\r\nЗа кмет на първи тур е избран Рангел Марков от Местна коалиция ГЕРБ (СДС) с 61.83%.", "date": "2019.10.30", "title": "В неделя на балотаж: За кмет на София, но и за районен кмет"}
{"url": "https://www.dnes.bg/eu/2019/10/30/kanada-otkaza-na-puchdemon-da-poseti-stranata.427890", "text": "Канадското правителство отново отказа разрешение на бившия лидер на Каталуния Карлес Пучдемон да посети Канада, където беше поканен от квебекска сепаратистка организация, съобщи канадският адвокат на Пучдемон, цитиран от Франс прес и БТА.\n\n\r\nТази пролет Пучдемон вече беше принуден да отложи посещението си след първи отказ. Днес адвокатът му Стефан Хандфилд съобщи, че имиграционната служба е преценила, че предвид предявените на Пучдемон обвинения в Испания, има мотиви да му се откаже влизане на територията на Канада.\r\nПучдемон живее в изгнание в Белгия след неуспешния опит за отделяне на Каталуния от Испания през 2017 г. Испанското правителство е издало международна заповед за задържането му за метеж и присвояване на държавни средства.\r\nВчера адвокатите на Пучдемон обжалваха в Белгия молбата за екстрадиция на Мадрид. Гледането на делото ще е на 16 декември.\r\n ", "date": "2019.10.30", "title": "Канада отказа на Пучдемон да посети страната"}
{"url": "https://www.dnes.bg/mish-mash/2019/10/30/cheren-humor-ili-obidno-ukrasa-s-obesen-chovek-v-mcdonald-s.427959", "text": "McDonald's в американския щат Масачузетс се озова в неловка ситуация заради украсата си за Хелоуин. \n\r\nУправителите на заведението за бързо хранене трябваше да се извинят за евентуална нанесена обида от украсата, забелязана първо от студента Ерик Покок. \n\r\nПриближавайки се към касите, той забелязал странната украса. Един от забавните стикери обаче бил доста по-зловещ от нужното. \n\r\nТой изобразявал мъж, който виси от дърво, окачен на примка. За Ерик това изображение веднага светнало лампичка. \n\r\n\"Приятелите ми и аз бяхме напълно шокирани, че голяма верига като McDonald's би сложила такива украси. Отвратително е, безчувствено и не мога да повярвам, че някой е сметнал това за добра идея\", заяви Покок пред американското предаване \"Today\".\r\n \r\n                    \n                    \n                \n                \n                \n                Ерик споделил снимки на украсата в Twitter, тагнал и веригата с въпрос могат ли да обяснят украсата. \n\r\nМестните медии веднага са привлечени от историята, а снимките бързо се разпространяват в мрежата. \n\r\nСпоред някои потребители в Twitter всъщност изображението е препратка към процесите срещу вещици в Салем, които са се случили именно в Масачузтес и са чест източник на вдъхновение за украса за Хелоуин. Не един и двама се чудят какво точно е \"обидното\" в картинката.\r\n ", "date": "2019.10.30", "title": "Черен хумор или обидно: Украса с обесен човек в McDonald's!? "}
{"url": "https://www.dnes.bg/zvezdi/2019/10/30/gola-v-hola-rataikovski-otnovo-se-hvali-s-izvivki.427827", "text": "Сутрините на Емили Ратайковски са впечатляващи за почитателите ѝ. Звездата явно се е отдала на пълен релакс и си почива в дома си, вижда се от публикации в социалните мрежи.\r\nМоделката, която се изявява и като актриса, публикува снимка от хола си. На нея се вижда как Емили лежи гола на зелен диван и се радва на слънчевите лъчи.\r\n \r\nДомът е декориран интересно и креативно - там има огромни картини и снимки. На изображението се вижда и домашния любимец на Емили и съпруга ѝ - Себастиан Беър-МакКлард. Те отглеждат куче.\r\n \r\nПреди известно време Ратайковски беше публикувала снимка със съпруга си и към нея беше добавила коментар: \"Родители\". Тогава се появиха слухове, че звездата ще става майка, но тя така и не потвърди това, а и не изглежда напълняла.\r\n \r\nПосле феновете разбраха, че тя е имала предвид, че с мъжа ѝ се чувстват като родители на домашния си любимец.\r\n \r\n", "date": "2019.10.30", "title": "Гола в хола: Ратайковски отново се хвали с извивки"}
{"url": "https://www.dnes.bg/obshtestvo/2019/10/30/vasil-velev-niama-rabotnici-za-industriiata-da-idvat-chinovnici.427982", "text": "Бизнесът покани чиновниците да се включат в индустрията, където имало недостиг на работни места. За разлика от нея, в администрацията заетите не намалявали, въпреки че всяка година населението на България е по-малко с 50 хил., коментира Васил Велев от Асоциацията на индустриалния капитал на заседанието на НСТС.\n\n\n\r\nПо думите му за следващата година за увеличение на заплатите в публичния сектор са предвидени 900 млн. лв, а заетите в него са \"добре дошли в икономиката\".\r\n\n                    \n                    \n                \n                \n                \n                \r\nИначе според Велев безработица практически няма. Има хора, които не искат да се преквалифицират, за да заемат работата, която я има. Има огромен недостиг на човешки ресурси, изтъкна той.\n\r\nПо две теми беше най-ярко изразено противопоставянето между работодатели и синдикати.\r\nРаботодателските организации приветстваха това, че държавата смята да преразпределя по-малко средства през бюджета и повече да остават у хората и бизнеса. Мнението на синдикатите обаче беше, че това не е толкова хубаво. \n\r\nСпоред Ваня Григорова от КТ \"Подкрепа\" именно държавата е гарант за справедливото им разпределяне. Тя каза още, че данъчната ни система натоварва гражданите, включително социално слабите, чрез плащането на ДДС в потреблението и данъците върху доходите. Нямало и стъпки за минимизиране на недекларирания доход, нито някой осъден работодател за укрити осигуровки, каквато практика съществувала.\n\r\n\"Социалната политика е замразена. Едва половината от българските деца получават детски надбавки\", критикува бюджета Григорова и предложи по-високо облагане на високодоходните групи.\n\r\nДругата тема очаквано беше минималната работна заплата, която работодателите смятат, че не трябва да бъде увеличавана административно, а определяна по икономически сектори между бизнес и синдикати. Любослав Костов от КНСБ заяви, че заложеният ръст от 50 лв. не е достатъчен и тя трябва да стане 50% от средната.\n\r\nКато цяло работодателите подкрепиха бюджета, защото е балансиран, данъците не се променят, икономиката изсветлявала. Обичайно те критикуваха нарастването на минималните осигурителни прагове - с 5.4% за 2020 г. заради ръста на минималната заплата, и отново поискаха те да бъдат премахнати.\n\r\nКато положително беше отчетено увеличаването на разходите за образование, но бяха поискани политики за демографско развитие и повече пари за култура, която била \"плахо добавена\".\n\r\nБизнесът предложи минималните осигурителни прагове за земеделците, които догодина се предвижда да нараснат от 400 на 610 лв., да се увеличат на две стъпки.\n\r\nЗаседанието не мина и без да се спомене изборната обстановка. Работодателите очакват догодина, когато няма избори, да се случат непопулярни реформи, а финансовият министър Владислав Горанов се оправда с тях за това, че времето за коментари по бюджета не стига.", "date": "2019.10.30", "title": "Васил Велев: Няма работници за индустрията, да идват чиновници! "}
{"url": "https://www.dnes.bg/stranata/2019/10/30/pogasen-e-pojaryt-po-biloto-na-stara-planina-u-nas.427991", "text": "Погасен е пожарът по билото на Стара планина на територията на България, а на територията на Сърбия - локализиран. Това казаха директорът на ГДПБЗН главен комисар Николов и поздрави участниците в гасителните дейности за добрата организация и ефективната работа, съобщиха от МВР.\r\n\"Целият пожар по билото на Стара планина, обхванал площ от около 52 кв. км на територията на България и Сърбия, е локализиран. На наша територия засегнатите площи са около 1/3 и днес на обяд са погасени. В днешния ден огънят е локализиран и на сръбска територия\", посочи директорът на ГД „Пожарна безопасност и защита на населението“ главен комисар Николай Николов в Чипровци.\r\nТой изказа благодарност на участниците в гасенето – пожарникари, спасители, служители на Българската армия, пилотите от ВВС, горски служители, доброволци, гранични полицаи. Главен комисар Николов поздрави ръководителите на операцията за добрата организация и ефективната работа.\r\n                    \n                    \n                \n                \n                \n                \"По отношение на нанесените щети сутрешният оглед е показал, че няма тежко засегната гора на българска територия, тъй като пожарът е бил низов. Остава тревожна ситуацията в Сърбия, където времето е все още с високи температури и силно слънце. От сръбска територия по отношение на пожара не се очакват изненади, но при подобни пожари трябва да се проявява внимание\", допълни още директорът на ГДПБЗН.", "date": "2019.10.30", "title": "Погасен е пожарът по билото на Стара планина у нас"}
{"url": "https://www.dnes.bg/stranata/2019/10/30/otkriha-dvukilogramova-manatarka-krai-smolian.427975", "text": "Необичайно голяма манатарка е намерена в околностите на Смолян, съобщиха от пункт за изкупуване на диворастящи плодове. Находката тежи 1.820 кг, открита е от опитния гъбар Росен Кордов, пише БТА.\nВ края на гъбния сезон в отделни райони все още се откриват есенни манатарки, твърдят от изкупуващите пунктове. Ароматната гъба може да се намери в околностите на Смилян, Рудозем и Чепинци. \r\n\r\nПърво качество манатарка се изкупува за 15 лв. килограма, но предаваните количества са малки.", "date": "2019.10.30", "title": "Откриха двукилограмова манатарка край Смолян"}
{"url": "https://www.dnes.bg/notifikacii/2019/10/30/migrantski-napliv-kym-gyrciia-atina-iska-pomosht-ot-es.427932", "text": "Гърция търси европейска помощ за справяне с пристигащите ежедневно стотици мигранти по вода и суша. Лагерите на островите вече са претоварени.\n\r\nПремиерът Кириакос Мицотакис отговори остро на обвинението на турското външно министерство, че Гърция е отблъснала хиляди мигранти, опитали се да влязат в страната, информира БНР.\n\r\nЗадълбочава се проблемът с влизащите в Гърция мигранти и бежанци. Днес само в лагера Мория на Крит са над 14 хиляди души.\n\n\n\r\nСтотици пристигат всеки ден с лодки от турския бряг към гръцките острови.\n\r\nГръцкият министър по миграцията Комуцакос за пореден път поиска бърза реакция и общ европейски план за справяне с мигрантската криза.\n                \n                \n                \r\nПремиерът Мицотакис заяви, че \"държавата сама не може да понесе товара на проблемите на три континента\".\n\r\nПо време на четвъртата среща на високо равнище Европейски съюз - арабски страни, която се провежда в Атина, Гърция настоява за активно международно сътрудничество в борба с престъпните мрежи за търговия с мигранти.\n\r\nПрехвърлянето на мигранти във вътрешността на страната често среща негативна реакция на гърците.\n\r\nИма отправени заплахи за палеж към собственици на хотели с настанени мигранти.\r\n ", "date": "2019.10.30", "title": "Мигрантски наплив към Гърция, Атина иска помощ от ЕС"}
{"url": "https://www.dnes.bg/science/2019/10/30/okeanite-poglyshtat-sushata-300-mln-dushi-shte-postradat.427938", "text": "До 2050 година триста милиона души, които живеят в крайбрежните зони по света, ще бъдат застрашени от покачването на нивото на океаните заради климатичните промени, установи изследване, цитирано от Франс прес и ДПА.\n\n\n\r\nТова число се оказва много по-голямо отколкото се считаше преди. Около 150 милиона жители на планетата обитават земи, които ще бъдат трайно погълнати от океаните към средата на века. Тези данни бяха публикувани от независимата американска научна организация \"Клаймът сентръл\" в сп.\"Нейчър къмюникейшънс\". Предишните предвиждания бяха значително по-ниски - около 38 милиона души, предава БТА.\n\r\nОколо 300 милиона души ще бъдат изложени на годишни наводнения до 2050 година, като предишните преценки бяха 79 милиона. Ревизията на съществуващите данни към по-високи стойности е била осъществена с използването на най-съвременни технологии, базирани на изкуствения интелект. Били измерени по-точно надморските нива на релефа на най-уязвимите крайбрежни зони.\n\r\nНай-застрашеният континент е Азия. Там две трети от най-засегнатото население ще се намира в Китай, Бангладеш, Индия, Виетнам, Индонезия и Тайланд.", "date": "2019.10.30", "title": "Океаните поглъщат сушата, 300 млн. души ще пострадат "}
{"url": "https://www.dnes.bg/business/2019/10/30/kyde-e-miastoto-na-bylgariia-v-obshtata-selskostopanska-politika-sled-2020-g.427929", "text": "Какви основни регламенти и законодателни предложения относно Общата селскостопанска политика (ОСП) ще бъдат приети през 2020 г.? Как ще се отразят евентуалните промени в регулациите върху бъдещето на селските райони в ЕС и в частност – в България? Тези и още належащи въпроси ще обсъдят представители на сектора и експерти по време на дискусията  на . Акцент по време на  събитието ще бъде поставен върху това какви политики ще въведе новата Европейска комисия в сектор земеделие. Събитието е насочено към представители на сектора, държавни и финансиращи институции, браншови организации, компании, консултанти и анализатори. \n                    \n                    \n                \n                \n                \n                \r\nНачало на ще постави, която ще открие събитието. Непосредствено след това ще бъдат представени основни елементи от реформата на ОСП - стратегически план, преглед на новите директни плащания и бъдещето на селските райони. Темата ще коментират експертите (отдел „Директни плащания“) и  (Правен отдел) в Главна дирекция АГРИ на Европейската комисия.\n\r\nКоординацията между програмите за регионално развитие и селска програма ще бъде основен акцент в презентация на , директор на дирекция „Договориране по прилагане на мерките за развитие на селските райони”, ДФ „Земеделие“.\n\r\nСъбитието ще продължи с дискусия, посветена на промените в ОСП след 2020 г. Какво показва SWOT-анализът за ефекта от европейското подпомагане на българското земеделие през двата програмни периода? Как ще се отразят на България промените в ОСП след 2020 г. и кои са възможностите и предизвикателствата пред страната ни? Сред доказаните експерти, които ще се включват в дискусията, са , председател на Българска асоциация „Биопродукти“, , председател на Национална асоциация на младите фермери в България, Анатоли Георгиев, изпълнителен директор на Агрион и , председател на НАЗ.\n\r\nВтората дискусия от  ще бъде посветена на дигитализацията и иновациите в земеделието.\n\r\nПовече за събитието, подробна програма и билети може да намерите на .\r\n се осъществява с подкрепата на Пощенска банка. Медийни партньори: Bloomberg TV Bulgaria, Dnes.bg, Sinor.bg, AGRO TV, Agro.bg, Nivabg.com, AgroPlovdiv.bg.", "date": "2019.10.30", "title": "Къде е мястото на България в Общата селскостопанска политика след 2020 г.? "}
{"url": "https://www.dnes.bg/usa/2019/10/30/kongresyt-na-sasht-prizna-armenskiia-genocid.427912", "text": "Камарата на представителите на американския Конгрес одобри с голямо мнозинство резолюция за признаване на геноцида над арменците в Османската империя. \n\r\nНеочакваното гласуване със сигурност ще предизвика гняв в Турция, отбелязва АФП.\n\r\nЗа първи път такава резолюция се подлага на гласуване на пленарно заседание на една от камарите на Конгреса във Вашингтон. Приемането й стана с 405 гласа \"за\" и 11 \"против\".\n\r\nВ резолюцията се посочва значението на това да се почита паметта на жертвите на геноцида над арменците чрез официалното му признаване. Конгресмените се обявиха и против усилията, насочени към това \"правителството на САЩ да се свързва с отричане на арменския геноцид или който и да е друг геноцид\". \n                    \n                    \n                \n                \n                \n                \r\nКамарата на представителите призова американците да получават повече информация за арменския геноцид.\n\r\nПо-рано и в Сената бе внесен аналогичен документ.\n\r\nВ продължение на десетилетия конгресмените обсъждаха подобни резолюции, но те не бяха подлагани на гласуване. Наблюдатели отбелязват, че резолюцията ще доведе до сериозно влошаване на американско-турските отношения, посочва БТА.\r\n ", "date": "2019.10.30", "title": "Конгресът на САЩ призна арменския геноцид"}
{"url": "https://www.dnes.bg/notifikacii/2019/10/30/11-koli-s-porajeniia-sled-dva-pojara-v-sofiia.427913", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n11 коли са с поражения след пожари в София, съобщава МВР. Първият инцидент е станал в полунощ в квартал \"Хиподрума\".\r\n\r\nНяма данни за пострадали хора, нанесени са само материални щети. \r\n\r\nПри пожара напълно са изгорели три от колите, а други четири, паркирани в близост, са частично обгорели.\r\n\r\nНяколко часа по-късно, около 4.30 часа, е съобщено и за запалена кола и в квартал \"Гевгелийски\". От огъня е опожарен автомобил, засегнати са още три, паркирани в непосредствена близост.", "date": "2019.10.30", "title": "11 коли с поражения след два пожара в София"}
{"url": "https://www.dnes.bg/muzika/2019/10/30/djuliana-gani-propia-zapisa-pesen-s-godenika-si.427931", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПлеймейтката Джуалиана Гани и годеникът ѝ - фитнес инструкторът Илиян Найденов, направиха песен, иронизираща скандала с разпространението на хранителна добавка за отслабване. \nСлучаят беше разкрит от влогър преди няколко месеца, като стана ясно, че въпросният медикамент, рекламиран като внасян у нас от Мексико, всъщност се прави в България и освен това съдържа опасна за здравето съставка.\n\r\nИлиян Найденов написва текста на песента за 10 минути, а музиката е дело на известните музиканти от \"Виво Монтана\". \n\r\n\"Това, което се излъчи по новините, за въпросният забранен продукт е факт. Затова и си казах... защо пък да не заложим на смешната страна на нещата и от един по-различен ъгъл да представим ситуацията. Защо всички трябва винаги да са негативни, да се плюят...\",.\n                    \n                    \n                \n                \n                \n                \r\nПесента, създадена от него и Джуалиана Гани, цели да иронизира случилото се и да иронизира целия скандал около въпросния продукт и разпространителя му.\n\r\n\"Искахме да го представим от различна гледна точка. Не очаквахме да има толкова гледания и споделяния, но очевидно се хареса на хората\", допълни плеймейтката.\n\r\nВ \"ОрГинален Липовон\" с участие се разписва и духовият оркестър \"Виво Монтана\".", "date": "2019.10.30", "title": "Джулиана Гани пропя, записа песен с годеника си"}
{"url": "https://www.dnes.bg/sport/2019/10/30/zvezdi-v-boinite-sportove-debiutirat-po-pravilata-na-senshi-v-rusiia.427946", "text": "Едни от най-големите имена в бойните спортове на световно ниво ще се състезават за пръв път по правилата на SENSHI. Правилникът, който е изготвен от Професионалната лига на Световния киокушин съюз и досега се играеше единствено и само на арената на зрелищната българска верига за професионални бойни галавечери SENSHI, ще дебютира и на едно от най-големите събития в руските бойни спортове в Москва, което предстои на 1 ноември - \r\nВ турнира ще участват световни, европейски и национални шампиони от Франция, Чехия, Иран и Русия, а по време на него ще се реши при кого ще отидат световната титла по кикбокс, версия WAKO, междуконтиненталният пояс по муай тай на WMC и титлата от професионалната верига SENSHI KWU.\r\n                    \n                    \n                \n                \n                \n                Правилникът на SENSHI, по който ще се състезават доказаните бойци, съчетава умения и техники в киокушин от самото му създаване, като в същото време позволява почти всичко на ринга. По време на двубоите си бойците могат да използват удари в главата с лакти, както и прехвърляния.\r\nКиокушинът ще бъде представен от трима бойци – шампионите от третото издание на SENSHI в Камчия SENSHI CUP Андрей Чехконин (Русия) и Тимур Гасташев (Русия), както и от Ян Сокуп от Чехия. Сблъсъкът по правилата на SENSHI ще бъде между европейския и двукратен световен шампион Тимур Гасташев и Ян Сокуп - сребърен медалист от абсолютен шампионат.\r\nВ двубой за световната титла по кикбокс на WAKO ще влязат двукратния световен шампион Александър Захаров и Закария Лауатни - европейски шампион на ISKA и трикратен шампион на Франция.\r\nМагомед Зайнуков (шампион на Русия и двукратен световен шампион) и Масуд Минаей (шампион на Иран по муай тай, европейски шампион по кикбокс и шампион на Европа по кикбокс WKU) ще си оспорват званието междуконтинентален шампион по муай тай във версия WMC.", "date": "2019.10.30", "title": "Звезди в бойните спортове дебютират по правилата на SENSHI в Русия"}
{"url": "https://www.dnes.bg/stranata/2019/10/30/pogrebalna-agenciia-obyrka-pokoinik-prati-go-na-drugo-semeistvo.427887", "text": "Погребална агенция предизвика шок, след като изпрати чужд покойник на почернено семейство в Габрово. За скандалния случай информира възмутената Никол Иванова, пише \"Монитор\".\n\r\nТя разказа, че преди няколко дни починала нейната баба. Тъй като се налагало да се изчака пристигането на близък от чужбина, тялото на покойницата било поставено в хладилна камера. За уреждането на погребалната церемония семейството на покойната използвало услугите на местната погребална агенция.\n\r\n„Всичко беше наред до момента, в който трябваше да започне опелото и се оказа, че трупът е на друг човек. До ковчега беше поставен правилният кръст, заедно с некролога и снимката на моята баба, а вътре лежеше друга жена. На никого от служителите на агенцията това не беше направило впечатление до момента, в който ние, изпаднали в потрес, попитахме къде е нашата жена. Тогава чак се разтичаха и казаха, че е станала грешка. Прибраха трупа на другата жена и изчезнаха без обяснения.\r\n                    \n                    \n                \n                \n                \n                Чудехме се дали ще си получим тялото на нашата баба или вече тя е погребана на друго място от чужди хора. Накрая все пак си я получихме, но ужасът и стресът, който всички изпитахме, ще ни преследва дни наред. Не получихме нито извинение, нито намаляване на таксата. За някои тази грозна история може да звучи смешно, но за мен и моите близки беше като филм на ужасите.”, разказва силно възмутената внучка Никол Иванова.\n\r\nПотърсена за коментар с обърканите покойници, собственичката на агенцията, Тина Тинчева призна, че \"имало такова нещо\". На въпроса как е възможно това да бъде допуснато тя обясни, че в същия ден в тяхната погребална камера имало 5-6 покойника. „Шофьорът ни се е объркал и е взел тялото за следващото погребение. Което също е било на възрастна жена. Не го оправдавам, човекът е допуснал грешка. Не е вярно, че не сме се извинили. Извинихме се на хората и им отбихме от цената. Вместо 942 лв. им взехме 900 лв”, твърди погребалната шефка.\r\nТя се кълне, че в 30-годишната си практика в погребалния бизнес, досега това е първият подобен случай. Обяснява още, че в крайна сметка близките на въпросната покойница останали доволни от обслужването, тъй като агенцията поела да уреди без допълнително плащане всички документи по погребението. Не на същото мнение обаче, е внучката на покойницата, Никол Иванова която призовава: „Крайно време е някои хора да започнат да си вършат по-съвестно работата, а не само да гонят печалба от мъката на хората.”\r\n ", "date": "2019.10.30", "title": "Погребална агенция обърка покойник, прати го на друго семейство"}
{"url": "https://www.dnes.bg/obshtestvo/2019/10/30/narodniiat-teatyr-osirotia-stotici-se-prostiha-s-iosif-shamli.427943", "text": "\nСтотици актьори, приятели и близки на се стекоха на поклонението на  Йосиф Шамли, който си отиде през нощта на 29 октомври.\n\r\nТой почина на 47 години. \n\n\n\r\nСред колегите на Йосиф Шамли, дошли да се простят с него, беше цялата трупа на Народния театър и много негови колеги от други театри - Христо Мутафчиев, Марин Янев, Мария Каварджикова, Ева Тепавичарова, Тео Елмазов, Теди Москов, Мая Новоселска, Явор Бахаров, Владимир Карамазов, Юлиян Вергов, Владимир Пенев, Валери Йорданов, Стоян Пепеланов, Явор Гърдев, Нона Йотова, Параскева Джукелова, Мариан Бачев, Михаил Билалов. \n                    \n                    \n                \n                \n                \n                \r\nАктьори и зрители, ценители на таланта на Йосиф Шамли споделяха, че в събота и неделя той е имал представления на сцената на Народния театър, които, както винаги, изиграл блестящо, и нищо не намеквало за внезапния му край, пише \"\".\n\r\n\"Беше изключително загрижен за децата си. Веднага след репетиция бързаше да ги вземе от детска градина и училище\", сподели негова колежка. Актьорът има три дъщери.\n\r\nЙосиф Шамли беше от актьорите, които придаваха смисъл на нашата професия, на нашето призвание без да вдигат шум, каза Милен Миланов, дългогодишен председател на фондация Аскеер, която два пъти е давала наградата на актьора. \n\r\nПреди да почине той играеше в 11 постановки на Народния театър. \n\r\nВсички те за известно време падат от афиша, докато му се подготвят заместници, защото почти във всяка от тях ролите му са големи и сложни. \n\r\nНай-тъжният некролог за Йосиф Шамли беше съобщение до зрителите, че \"Братя Карамазови\" и \"Опит за летене\" падат.\n\r\n\"Йосиф ще остане в историята на българския театър със своите десетки превъплъщения на сцената. В последния сезон той беше част от спектаклите \"Нощна пеперуда\" от Пьотр Гладилин, \"Наблюдателите” от Константин Илиев, \"Опит за летене” от Йордан Радичков, \"Калигула” от Албер Камю, \"Спускане от връх Морган” от Артър Милър, \"Теремин: музика, любов и шпионаж” от Петър Зеленка”, припомнят от Съюза на артистите в България.\n\r\nЙосиф Емилов Шамлиев е на роден 2 януари 1972 г. в София. През 1994 г. завършва актьорско майсторство за драматичен театър във ВИТИЗ \"Кръстьо Сарафов\" в първия клас на професор Здравко Митков. През 2003 г. специализира режисура в Нов български университет в класа на Леон Даниел.\n\r\nСред първите му роли на професионална сцена са Войцех във \"Войцех” от Георг Бюхнер в Драматичен театър \"Стефан Киров” в Сливен, Луцифер в \"Каин” от Джордж Байрон в Родопския драматичен театър в Смолян, Били Бибит в \"Полет над кукувиче гнездо\" в Драматичен театър \"Константин Величков” в Пазарджик. От 2003 г. е в трупата на Народния театър \"Иван Вазов”.\n\r\nПрез 1995 г. получава Аскеер за ролята на Били Бибит в \"Полет над кукувиче гнездо\" от Дейл Васерман/Кен Киси, постановка Симеон Димитров, Драматично-кукления театър в Пазарджик в категория \"Поддържаща мъжка роля\". През 2008 г. е с Номинация за ролята на Порфирий Петрович в \"Престъпление и наказание\" по мотиви от едноименния роман на Фьодор М. Достоевски, сценична версия и постановка Владлен Александров, Народен театър \"Иван Вазов\" в категория \"Водеща мъжка роля\". През 2016 г. получава \"Аскеер\" за ролята на Цера в \"Ничия земя\". Адаптация по едноименния филм на Данис Танович. Постановка Стоян Радев, Народен театър \"Иван Вазов\" в категория \"Поддържаща мъжка роля\".\n\r\nЗад гърба си Йосиф Шамли има и десетки филмови роли, сред които в хитовите български сериали \"Откраднат живот\" и \"Дяволското гърло\". Участва и в \"Хитман\", \"Дзифт\", \"Източни пиеси\". Едни от последните му роли са в \"Сцени, отпаднали от живота на една актриса\" и \"Спасителят в прахта\".", "date": "2019.10.30", "title": "Народният театър осиротя. Стотици се простиха с  Йосиф Шамли"}
{"url": "https://www.dnes.bg/televizia/2019/10/30/zelena-svetlina-otnovo-shte-snimat-igra-na-tronove.427940", "text": "Телевизия HBO даде зелена светлина за заснемането на нова поредица, предшестваща хронологично хитовия сериал \"Игра на тронове\", след като се отказа от друга с участието на актрисата Наоми Уотс, съобщават световните агенции.\n\r\nОт телевизията са поръчали 10 епизода от \"Къща на дракона\". Събитията в поредицата се развиват 300 години преди оригиналния сериал, приключил през май тази година след осем сезона.\r\nНовата драма \"Къща на дракона\" е базирана върху книгата \"Огън и кръв\" на писателя Джордж Р. Р. Мартин, който е съавтор на сценария заедно с Райън Кондъл. Поредицата ще бъде фокусирана върху Дом Таргариен, прославен в \"Игра на тронове\" от Денерис Таргариен (Емилия Кларк) и страховитите й дракони.\r\nСериалът \"Къща на дракона\" беше оповестен от програмния директор на HBO Кейси Блойс в рамките на презентация на стрийминг услугата HBO Макс, която ще бъде лансирана през май 2020 г.", "date": "2019.10.30", "title": "Зелена светлина: Отново ще снимат \"Игра на тронове\""}
{"url": "https://www.dnes.bg/notifikacii/2019/10/30/razsledvat-skloniavane-kym-samoubiistvo-sled-smyrtta-stefan.427953", "text": "Трите отровени деца в добричкото село Кардам са погълнали лекарства или други вещества. Прокуратурата разследва склоняване за самоубийство, съобщава bTV.\r\n \r\nВ неделя вечерта 9-годишният Стефан почина в дома си, а състоянието на 11-годишната му сестра остава тежко и е с опасност за живота. Тя, заедно с още едно дете от семейството, са настанени в болница във Варна.\r\n \r\nОстаналите три деца от многодетното семейство също са били изведени и са настанени за наблюдение в болницата в Добрич. Основната версия, по която работят институциите е отравяне.\"Досъдебното производство е образувано по чл. 127, ал.1 от НК. Това е престъпление за склоняване към самоубийство. Това е версията, по която се работи. Насочени сме, естествено, от лекарите, към отравяне, тъй като три деца от това семейство са били със симптоматиката, която е имало и починалото дете за съжаление. Химически експертизи са назначени, съдебно-медицинска експертиза, взети са вътрешно-органни части, които са изпратени във ВМА в София\", уточни ръководителят на районната прокуратура Йорданка  Чанева.\r\n \r\nДокато не излязат експертизите е трудно да се каже причината за отравянето. Според бабата, децата нямат достъп нито до лекарства, нито пък до други препарати.\r\n \r\n\"Вкъщи нямахме никакви лекарства. Нямаха нищо. Нямаме отрови, откъде отрови? Те даже ме попитаха за нафталин, за спирт. Той е голям, той не може да вземе такива работи, той никога не е взимал такива работи, без да ни пита\", каза бабата на починалото момче Стоянка Йорданова.\r\n \r\nЗа да се изключи хранително отравяне са взети проби, както от училищния стол, така и от магазина, от който са пазарували близките на децата. Резултатите от от пробите  ще бъдат готови до края на седмицата.\r\n                \n                \n                 ", "date": "2019.10.30", "title": " Разследват склоняване към самоубийство след смъртта Стефан"}
{"url": "https://www.dnes.bg/mish-mash/2019/10/30/bylgarka-s-titlata-mis-planet-v-gruziia.427952", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-красивата българка за 2018 г. Теодора Мудева спечели титлата \"Мис Планет\" в Тбилиси.\n\r\n\"След спечелването на \"Мис България\" победителката отива на международен конкурс. Изпратиха ме в Грузия, където представих нашата страна\", сподели Теодора Мудева в \"България сутрин\". \n\nТя обясни, че конкуренцията е била много голяма и всички претендентки за титлата са били много интелигентни.\n\r\n\"Имаше състезателка по лека атлетика, момиче, което рисува традиционни картини от Южна Африка. Момичето от Румъния се занимаваше с детски конкурси за красота\", .\n                    \n                    \n                \n                \n                \n                \r\nТеодора се занимава със спортни танци от 11 години и именно този неин талант й носи титлата. Сега тя е 12 клас и ѝ предстои кандидатстване в университет.\n\r\n\"На финалната права съм. Избрах международни отношения и по-късно може би ще запиша магистратура журналистика. Образованието е нещото, което стои винаги зад теб\", допълни още \"Мис Планет\".", "date": "2019.10.30", "title": "Българка с титлата \"Мис Планет\" в Грузия"}
{"url": "https://www.dnes.bg/usa/2019/10/30/trima-zastreliani-na-helouin-parti-v-kaliforniia.427954", "text": "Трима души бяха убити и деветима ранени при стрелба по време на празненство за Хелоуин в жилище в Лонг Бийч, Калифорния, предаде Ройтерс, като се позова на полицията и противопожарната служба.\r\n\r\nЕдин заподозрян е успял да избяга, каза говорителката на местната полиция Карен Оуенс. \r\n\r\nТримата убити са мъже на възраст между 20 и 30 години.\r\n\r\nХората в жилището били облечени в костюми за Хелоуин, каза още Оуенс. \r\n\r\nВестник \"Лос Анджелис таймс\" цитира съседи, които чули до 20 изстрела. \r\n ", "date": "2019.10.30", "title": "Трима застреляни на Хелоуин парти в Калифорния"}
{"url": "https://www.dnes.bg/business/2019/10/30/level-up-career-razkriva-kak-se-gradi-uspeshna-kariera.427947", "text": "Кои са най-важните неща при избора на професия, как се гради успешна кариера и как професионалните онлайн мрежи помагат в професионалното израстване. Отговорите на тези и още интересни въпроси ще даде специализираното събитие на сайта  -  , което ще се проведе на 5 ноември, от 9 часа, в Capital Fort.     \n\r\nЗа втора поредна година сайтът Rabota.bg, част от Investor Media Group, ще даде възможност на търсещите професионална реализация да се срещнат с някои от най-големите работодателите в България, на които да представят автобиографиите си. Във фокуса на Level up Career са три групи – младежи, които завършват образованието си и търсят реализация на трудовия пазар, жени, които се връщат от отпуск по майчинство, и българи, които са учили в чужбина, но искат да започват кариера в България. Всички те ще получат ценни съвети за професионално ориентиране и кариерно израстване, както и препоръки за изготвяне на креативна автобиография, която да им осигури интервю за работа. \n                    \n                    \n                \n                \n                \n                \r\nКои са задължителните стъпки при избора на най-подходяща професия ще разкрие основателят на платформата за търсещи работа For Job hunter Красина Георгиева. За успешна преквалификация в ИТ сферата ще говори Александър Пецорански от Automation QA Engineer at Prime Holding group. Tези, които вече са избрали подходяща професия, ще научат как с помощта на LinkedIn могат да развият кариерата си. Авторът на Блога за LinkedIn “The Linked Blog” Александър Кръстев ще даде практически съвети за по-добра комуникация в професионалната мрежа с кандидати и настоящи служители. Журналистът на Bulgaria ON AIR Петя Кертикова, автор на рубриката „Завърналите се с Петя Кертикова“, ще се фокусира върху темата за завърналите се от чужбина българи, които градят успешна кариера в родината. \n\r\nУчастието в събитието е безплатно, след предварителна регистрация . Регистриралите се ще участват в реални бизнес казуси на известни компании, след което могат да получат предложение за работа спрямо техния опит и умения. Освен това участниците ще получат специални отстъпки от програма за кариерно преориентиране, както и съдействие за намиране на работа от специалисти на сайта Rabota.bg.", "date": "2019.10.30", "title": "Level up Career разкрива как се гради успешна кариера"}
{"url": "https://www.dnes.bg/notifikacii/2019/10/30/novi-proekti-stroeji-ploshtite-za-industriiata-ni-s-ryst.427936", "text": "Близо 180 000 кв. м нови индустриални площи са завършени от началото на годината в София. Обемът на новите проекти е с над 100 000 кв. м повече спрямо същия период на предходната година, показват данните на консултантската компания Cushman & Wakefield Forton.\r\nСпоред тях това е част от тенденцията за ръст на строителната активност в отговор и на активността на наемния пазар.\n\r\nПазарът в София остава доминиран от строителството на обекти за собствено ползване и строителство по поръчка (built-to-suit), но се наблюдава и ръст на проектите с площи под наем. Основното търсене на такива площи идва от страна на търговци на дребно, логистични компании и бизнеси, обслужващи сектора на онлайн търговията.\n                \n                \n                \r\nПо данни на компанията към края на септември в строеж в София са 145 000 кв. м индустриални площи, като над половината от тях са предназначени за отдаване под наем. Тъй като голяма част от тези имоти се отдават под наем още на етап строеж, делът на незаетите площи остава стабилен в рамките на 2-3%.\n\r\nПредлагането на модерни логистични и производствени площи в София нараства с бързи темпове и към третото тримесечие достигна 1 256 996 кв. м. Най-големият проект през деветмесечието е завършването на двете фази на логистичния център на датска компания за стоки за дома в Икономическа зона София - Божурище.\n\r\nПазарът на терени за изграждане на индустриални имоти също е динамичен в столицата и страната. Средните цени варират около 25-35 евро/кв. м, в зависимост от размера и локацията на имота.\n\r\n\n\r\nС общо 108 600 кв. м отдадени под наем през деветмесечието офис пазарът запазва обичайните си нива на активност от последните пет години. Компаниите от IT сектора и центровете за изнесени услуги остават най-сериозен двигател на пазара с дял от малко над 50% от наетите площи за периода.\n\r\nКакто и в предходните тримесечия, основната част от подписаните наемни договори са за разширения и премествания. Тъй като много от компаниите наемат площи още в етап на строителство, тези договори също заемат сериозна част от наемния пазар - 21% за деветмесечието.\n\r\nДелът на свободните площи се задържа около 9.1% средно за пазара през третото тримесечие, като модерните сгради в централната част на София са напълно отдадени. Офисите в строеж са 383 000 кв. м, а друга значителна част са в етап на планиране. Офертните наемни цени за първокласните имоти са стабилни в интервала 12-14 евро/кв. м.\n\r\nАктивен пазар на офис площи регистрират и големите градове в страната, като основното търсене идва от разрастващи се аутсорсинг и IT компании. \n\r\n\n\r\nЧастичното преструктуриране на водещи търговски центрове в София и откриванията на такива във Варна и в Пловдив доведоха до ръст на новооткритите магазини през деветмесечието на 2019.\n\r\nПазарът на площи в търговски центрове е сравнително наситен. Това се потвърждава и от липсата на нови проекти, които да излязат в следващите 18-24 месеца. Обзавеждането за дома, детските и спортните стоки, дискаунт веригите са сред бързо развиващите се категории. \n\r\nОчаква се акцентът през следващите тримесечия ще бъде върху обновяването на работещи търговски центрове в София и в страната, като на места тези процеси са в напреднала фаза. Целта на тези преустройства е търговските центрове да оптимизират съществуващия микс от наематели, както и да разширят клиентската си база. \n\r\nПо данни на Cushman & Wakefield Forton през третото тримесечие средният наем за 100 кв. м магазин на отлична локация във водещите търговски центрове в София достига 39 евро/кв. м, а на търговските улици - 56 евро/кв. м.", "date": "2019.10.30", "title": "Нови проекти, строежи... Площите за индустрията ни с ръст"}
{"url": "https://www.dnes.bg/knigi/2019/10/30/premiera-na-romana-angelski-ezici-v-sofiia.427933", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Романът \"Ангелски езици\", превърнал се в истински феномен на немскоезичната литература - с второ издание и представяне и у нас.\r\n\r\nАвторът Димитър Динев, завладял сърцата на хиляди европейски читатели, се завърна в София за премиерата на книгата си. Събитието ще се проведе на 30 октомври от 18.30 ч. в столично заведение.\r\n\r\n\"Ангелски езици\" е един трагикомичен портрет на България и Европа след края на Втората световна война. Не съм правил никакви корекции, тъй като нямаше да е честно\", сподели пред  Динев.\r\n\r\nДинев се мести да живее във Виена през 1990 г. Името на австрийския писател от български произход е споменавано редом с това на Илия Троянов, Капка Касабова и Мирослав Пенков.\r\n\r\nРоманът ще бъде представен от талантливата поетеса Мирела Иванова, Захари Карабашлиев и Владимир Зарев.\r\n ", "date": "2019.10.30", "title": "Премиера на романа \"Ангелски езици\" в София "}
{"url": "https://www.dnes.bg/rusia/2019/10/30/ot-2021-g-padat-vizite-za-vsichki-populiarni-gradove-v-rusiia.427950", "text": "Русия се подготвя за въвеждането на безплатни електронни визи към всички популярни градове в страната на 1 януари 2021 година, съобщава РИА новости.\n\r\nСрокът за престой на чужденците ще бъде удължен до 16 дни.\r\nВ момента граждани на 53 държави, включително и България, могат да посетят Санкт Петербург и Калининград с електронна виза. Визата се издава напълно безплатно в електронен формат за 30 дни, а престоят в градовете може да бъде до 8 дни.\r\nРуските власти искат да разширят действието на този вид визи, позволявайки на чуждестранните граждани да прекарат по-дълго време в страната.", "date": "2019.10.30", "title": "От 2021 г. падат визите за всички популярни градове в Русия "}
{"url": "https://www.dnes.bg/blizak-iztok/2019/10/30/turciia-iran-i-rusiia-na-masata-za-pregovori-za-siriia.427897", "text": "Трите регионални сили, въвлечени в гражданската война в Сирия, подкрепят разговорите между враждуващите сили в страната, заявиха външните министри на Русия, Турция и Иран, цитирани от ДПА, в навечерието на преговорите, които трябва да започнат в Женева днес.\n\r\nТримата външни министри от астанинския формат приветстваха началото на работата на сирийската Конституционна комисия, която започва работа днес в Двореца на нациите в Женева. Те проведоха снощи тристранна среща, като разговаряха и със специалния пратеник на генералния секретар на ООН за Сирия Гайр Педешен. След срещата тримата дадоха и съвместна пресконференция, огласявайки съгласуваната си обща позиция, пише БТА.\n\r\n\"Ние призоваваме страните в преговорите да постигнат споразумение\", каза руският първи дипломат Сергей Лавров.\n                    \n                    \n                \n                \n                \n                \r\n\"Стабилен мир в Сирия може да бъде установен само чрез диалог между Дамаск и опозицията\", каза турският външен министър Мевлют Чавушоглу. Той добави, че Москва, Анкара и Техеран \"осъзнават какви сложности могат да възникнат в процеса на работата на сирийската Конституционна комисия, но \"страните гаранти продължават да оказват подкрепа на този процес\".\n\n\n\r\n\"Обещаваме да не се месим в този процес\", каза иранският външен министър Мохамад Джавад Зариф.\n\r\nВ тристранното заявление Русия, Турция и Иран потвърждават пълната си подкрепа за суверенитета и териториалната цялост на Сирия и отхвърлят всякакви сепаратистки стремежи на сирийска територия. На пресконференцията Лавров изрази благодарност на колегите си от Иран и Турция за продължаващото сътрудничество във формата от Астана (столицата на Казахстан, която вече се нарича Нур Султан - б.р.)\n\r\n\"Договорихме се да продължим енергичните си усилия за взаимодействие с всички страни в сирийския диалог в интерес на установяването на здрава, дългосрочна стабилизация на терена, на ликвидиране на оставащите огнища на тероризма, на успокояване на хуманитарната обстановка, и, разбира се, за постигане на прогрес в политическия процес\", подчерта Лавров, цитиран от ТАСС.\n\r\nСпирайки се на плановете на САЩ да изпратят допълнителни сили за защита на петролните находище в Сирия, руският външен министър, цитиран от Асошиейтед прес, обвини Вашингтон в \"незаконни действия\".\n\r\nСпоред него САЩ и участниците в коалицията, което те предвождат, се намират в Сирия незаконно, защото \"нямат разрешение за това от законното правителство на Сирийската арабска република\". Той добави, че защитата на петролните полета на Сирия от джихадистите на \"Ислямска държава\" е само претекст за американците да останат в тази страна. Още повече, че още през март т.г. Белият дом публично заяви, че ИД е победена и унищожена докрай.\n\r\n\"Всяка експлоатация на природните ресурси на суверенна държава без нейното съгласие е незаконна и нашите американски колеги прекрасно знаят за тази наша позиция. Ние ще я отстояваме\", отбеляза Лавров.\n\r\nВоенното присъствие на Русия, Иран и Турция в Сирия, се осъществява с одобрението на властите на страната, за разлика от незаконната дейност на САЩ на сирийска територия, подчерта той.\n\r\nСилите на Русия и Иран ще останат в Сирия до тогава, докато това искат правителството и народът на тази страна, каза външният министър на Иран Мохамад Джавад Зариф на тристранната пресконференция в Женева.\n\r\nКонституционната комисия на Сирия е сформирана в съответствие с резолюцията, приета през януари 2018 г. в Сочи от Конгреса за сирийски национален диалог. В нея влязоха 150 души (по 50 делегати от Дамаск, опозицията и гражданските организации). Всяка група трябва да назначи по 15 експерти за участие в заседанията на \"редакционната комисия\", които ще се провеждат в Женева при закрити врата.", "date": "2019.10.30", "title": "Турция, Иран и Русия на масата за преговори за Сирия"}
{"url": "https://www.dnes.bg/stranata/2019/10/30/tejko-ostava-systoianieto-na-natrovenite-deca-ot-s-kardam.427889", "text": "Тежко остава състоянието на двете момиченца от с. Кардам, чието братче почина в неделя, предаде . \r\n\r\nДецата са на 7 и 11 години. Те са настанени в болницата във Варна. По-голямото момиче е с опасност за живота.\n\n\n\r\n\r\nПредстои да бъдат направени проби, които да установят причината за смъртта на 9-годишното дете, но според последните предположения на лекарите не става дума за хранително отравяне, а за остро инфенкциозно заболяване.\r\nСемейството от Кардам е социално слабо. Децата са били отглеждани от баба си, дядо си и майка си, която е единствената работеща в семейството. \r\n\r\nРайонната прокуратура в Генерал Тошево започна досъдебно производство.", "date": "2019.10.30", "title": "Тежко остава състоянието на натровените деца от с. Кардам"}
{"url": "https://www.dnes.bg/obshtestvo/2019/10/30/uvelichenie-na-taksa-smet-se-zadava-ot-dogodina.427884", "text": "Догодина се очертава увеличение на такса смет. Това стана ясно от думите на Гинка Чавдарова, бивш изпълнителен директор на Националното сдружение на общините в България. Причината - почти двойното увеличение на отчисленията за депониране на отпадъците - от 57 на 95 лв. на тон, пише „Дума“. \n\r\nУдръжката се актуализира на 3 години с наредба на МОСВ. Последната промяна е от 2017 г. Досега увеличението бе плавно - с по 5-10 лв. на година, но през 2020 г. е предвиден рязък скок до достигане на минимума в ЕС. \n\r\nКак това ще се отрази върху таксата, която плащат битовите потребители, предстои да се разбере, но е възможно тя да скочи дори двойно. Чавдарова обаче обясни, че сдружението на общините се опитва да договори по- плавен преход.\n                    \n                    \n                \n                \n                \n                \r\nСпоред чл. 71а от закона отчисленията се правят задължително, когато отпадъкът се депонира. Целта е средствата да се ползват в бъдеще за закриване и следексплоатационни грижи за депата. Повечето общини все още депонират отпадъците, въпреки че има и такива със спечелени проекти по Оперативна програма \"Околна среда\", които имат модерни съоръжения за третиране и рециклиране и няма да плащат отчисленията. \n\r\nЗаконодателството предвижда мерки за прилагане на принципа \"замърсителят плаща\" от 2015 г., но властите няколко поредни години отлагат влизането в сила на тези мерки. Общините сами трябва да изберат между три варианта за изчисляване на такса смет, основани на принципа \"замърсителят плаща\" - на база брой живеещи на адрес, на вместимост на съдовете или на генерирани отпадъци. Сега плащането на такса смет става по данъчна оценка. \n\r\n ", "date": "2019.10.30", "title": "Увеличение на такса смет се задава от догодина"}
{"url": "https://www.dnes.bg/eu/2019/10/30/es-dade-3-dati-na-london-za-napuskane.427886", "text": "Европейският съюз одобри окончателно новото отлагане на Brexit, след като всички 27 европейски лидери подписаха решението за това във вторник.\n\r\nТака Лондон получи отсрочка до 31 януари да приеме новата сделка, уреждаща раздялата. ЕС обаче дава и две дати за по-ранно излизане, ако споразумението бъде ратифицирано преди това от Европейския и от британския парламент. Това може да стане на 1 декември или на 1 януари.\n\r\nДо излизането си Обединеното кралство остава член на ЕС с всички права и задължения, се казва в решението. На първо време Лондон трябва да номинира кандидат за еврокомисар в Европейската комисия на Урсула фон дер Лайен, която трябва да встъпи в длъжност през декември.\n\r\n                    \n                    \n                \n                \n                \n                Великобритания трябва да продължи да плаща вноските си към бюджета на ЕС. Съветът иска министрите от правителството на Борис Джонсън и да се върнат на общите срещи на министрите от ЕС, след като британският премиер ги спря от участие през септември заради Brexit.\n\r\nМеждувременно председателят на Европейския съвет Доналд Туск си взе сбогом с британските граждани в Тwitter, информирайки ги, че третата отсрочка е дадена.\n\r\n“Скъпи британски приятели, ЕС27 формално прие отлагането. То може да е последно, така че използвайте го разумно. Вземам си довиждане, тъй като мисията ми тук е към края си. Стискам ви палци”, написа Туск. Мандатът му начело на Съвета приключва на 1 декември.\n\r\nТуск е един от най-категоричните противници на Brexit и дори в публично изявление изпрати в ада неговите организатори.\n\r\nНовата отсрочка е третата, поискана от Великобритания, която трябваше да напусне ЕС първоначално на 29 март. Тя беше поискана на 19 октомври, след като британският парламент не одобри новата сделка на премиера Борис Джонсън с ЕС. За да влезе тя в сила, е необходимо споразумението да бъде ратифицирано от Камарата на общините и от Европейския парламент. Евродепутатите обявиха, че ще изчакат решение от Лондон, преди да пристъпят към одобряването на споразумението. Сделката между ЕС и Великобритания за напускането предвижда 14-месечен преходен период, който може да бъде удължен до края на 2021 г., през който европейското законодателство ще продължи да действа на територията на Обединеното кралство.\n\r\n ", "date": "2019.10.30", "title": "ЕС даде 3 дати на Лондон за напускане"}
{"url": "https://www.dnes.bg/video-prognoza/2019/10/30/hubavoto-vreme-svyrshi-stava-po-studeno.427893", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТоплото и слънчево време, което ни радваше близо 2 седмици, приключва. Днес облачността ще продължи да се увеличава и до края на деня ще обхване цялата страна.\r\nПревалявания от дъжд ще има само в северните и източните райони. Вятърът от североизток ще се усили и с него ще започне да нахлува студен въздух. Максималните температури ще бъдат от 9°-10° в североизточните райони до 22° в югозападните, .\n\r\nНад Черноморието ще е облачно, с превалявания от дъжд. Ще духа умерен до силен север-североизточен вятър. Максималните температури на въздуха ще са около 14-17°. Температурата на морската вода - 19°. Вълнението на морето ще се усили до 3-4 бала. \n                \n                \n                \r\nНад планините облачността от север също ще се увеличава, но през деня ще се задържи почти без валежи. Ще духа слаб, по най-високите планини умерен, предимно западен вятър. Максималната температура на височина 1200 метра - около 13°, на 2000 метра – около 7°. \n\r\nВ четвъртък ни очаква предимно облачно време. На много места ще превалява дъжд, в планините над 1500 метра – сняг.  Дневните температури навсякъде ще се понижат и ще са предимно между 7° и 12°.\n\r\nВ петък вятърът ще се ориентира от югоизток и ще започне затопляне. Ще остане предимно облачно, слаби превалявания ще има все още на места в Южна България, но постепенно ще намаляват. \n\r\nПрез почивните дни, както и в началото на следващата седмица, повишението на температурите ще продължи. В събота ще преобладава облачно време, само на отделни места в крайните източни райони са възможни слаби превалявания.", "date": "2019.10.30", "title": "Хубавото време свърши, става по-студено"}
{"url": "https://www.dnes.bg/zvezdi/2019/10/30/uiliam-i-keit-se-gotviat-za-helouin.427862", "text": "Ще празнуват ли Хелоуин децата на Уилям и Кейт? Броени дни преди празника Вси светии, херцогинята на Кеймбридж внесе яснота по този въпрос, след като бе забелязана да обикаля из магазини за карнавални костюми. По всичко личи, че шопинг разходката ѝ е за да избере най-подходящото облекло за своите малчугани.\r\nКейт Мидълтън е посетила известна американска верига супермаркети, където е избрала костюми за своите деца. С нея са били принц Джордж и принцеса Шарлот, съобщава \"Mirror\".\r\n \r\nДокато пазарувала, съпругата на принц Уилям не пропуснала да поздрави феновете на кралското семейство, събрали се в търговския обект. Тя разпитала няколко деца как смятат да се маскират за Хелоуин.\r\n \r\nХерцогинята на Кеймбридж искала да не бие на очи докато пазарува в магазина. Бодигардите ѝ помолили хората да не я снимат.\r\n \r\n\"Не очакваш да я видиш, когато отиваш да пазаруваш. Не можах да се съсредоточа в покупките си“, коментира Кати Уитакър, която се развълнувала при появата на Кейт Мидълтън в търговския обект. Тя пояснява, че херцогинята била облечена в изискан тоалет – черни официални панталони и поло в същия цвят. По думите ѝ, принцеса Шарлот била с къса рокля, но от шока не запомнила окраската й.\r\n \r\n\"Тя просто беше толкова красива и земна, както винаги\", споделя англичанката, която никога няма да забрави срещата си с нея.\r\n \r\nКакви костюми е купила Мидълтън, остава в тайна. Едно е ясно – Хелоуин ще има в кралския двор и най-вероятно Меган Маркъл също ще се маскира заедно с малкия Арчи.\r\n\r\n", "date": "2019.10.30", "title": "Уилям и Кейт се готвят за Хелоуин"}
{"url": "https://www.dnes.bg/obshtestvo/2019/10/30/9-ot-10-uchiteli-stradat-ot-byrnaut-shte-pomognat-li-po-visokite-dohodi.427896", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМиналата година Световната здравна организация обяви \"бърнаута\" за болест. В България ново проучване показва, че девет от десет учители са изпитали последиците от заболяването. Според преподавателите, причините, които водят до \"бърнаут\" в професията им са бумащината, с която са заринати, апатията на учениците,  и агресията, идваща от семействата на децата. Сега предстоят увеличения на заплатите на учителите, но ще помогне ли това?\r\n\"В България ученическото трудолюбие не се счита за част от добрия резултат, а то е част. Казваме има лоши резултати - училището е виновно, а не е така. Другата причина, поради която учителите са под стрес, е усещането за безполезност и че каквото и да правиш, си виновен\", коментира директорът на 51 СУ \"Елисавета Багряна\" Асен Александров пред .\r\n                    \n                    \n                \n                \n                \n                По думите му по този начин страдат децата, защото стресираните учители не могат да дадат добро образование.\n\r\nСпоред психолога Маргарита Бакракчиева много важна е превенцията и овладяването на стреса.\n\r\n\"Факторите на стрес, напрежение, липсата на концетрация, загубата на мотивация - когато нямаме желание да излезем и да стигнем до работното място - това е сигналната лампичка, че нещо трябва да се направи\", обясни тя пред телевизията.\n\r\nСпоред Александров увеличението на заплатите на учителите би помогнало, защото например младите хора изплащат жилища и им се налага да ходят и на друга работа, за да се издържат.\n\r\nПсихологът обясни, че финансовите стимули могат да намалят стреса частично, но не и напълно.\r\n ", "date": "2019.10.30", "title": "9 от 10 учители страдат от \"бърнаут\" – ще помогнат ли по-високите доходи?"}
{"url": "https://www.dnes.bg/mestni-izbori-19/2019/10/30/finalno-38-195-glasa-deliat-fandykova-i-manolova.427899", "text": "Точно 38 195 гласа делят Йорданка Фандъкова и Мая Манолова на първия тур, сочат окончателните данни при обработени 100.00% СИК протоколи в OИК.\n\r\nЗа настоящият кмет на София и кандидат за нов мандат глас са пуснали 161 909 софиянци, което е 36.37% от общия вот. Бившият омбудсман пък е събрал подкрепата на 123 714 души, или 27.79%. \n\n\nНа трето място в София остава кандидатът на \"Демократична България\" Борислав Игнатов, който е получил 54 330 гласа или 12.20%. Следват Борис Бонев от \"Спаси София\" с 47 936 или 10.77% подкрепа и евродепутатът Ангел Джамбазки от ВМРО със 17 377 гласа или 3.90%.\n\r\nШести е лидерът на \"Атака\" Волен Сидеров с 6 396 гласа или 1.44%, а всички останали кандидати са събрали под 1% от вота.\n                    \n                    \n                \n                \n                \n                \r\nБалотаж ще има и в другите два най-големи български града – Пловдив и Варна.\n\r\nПри обработени 100.00% СИК протоколи в OИК на първия тур води кандидатът на ГЕРБ Здравко Димитров с 39 777    гласа или 36.14% от общия вот. Срещу него на балотаж отива кандидатът на НФСБ и ВМРО Славчо Атанасов, събрал 17 775 гласа или 16.15% от вота. Трета остава Дани Каназирева от \"Съюз за Пловдив\" с 12 460 гласа или 11.32% от вота, следвана от Николай Радев от БСП с 11 340 гласа или    10.30%.\n\r\nВъв Варна на балотаж отиват настоящият кмет Иван Портних, който получи 49 754 от гласовете (49.29%). С по-малко от 300 гласа разлика от третия Анелия Клисарова, срещу него на балотажа ще се изправи Костадин Костадинов от \"Възраждане\", който събира 14 432 гласа или 14.30%.\n\r\nКандидатът на БСП за морската столица събра 14 156 гласа или 14.02%.", "date": "2019.10.30", "title": "Финално: 38 195 гласа делят Фандъкова и Манолова"}
{"url": "https://www.dnes.bg/usa/2019/10/30/obiaviha-maksimalen-kod-za-opasnost-ot-pojari-v-kaliforniia.427891", "text": "Националната метеорологична служба на САЩ обяви крайния червен режим на пожарна опасност за целия югоизток на щата Калифорния, предаде БТА, позовавайки се на световните агенции.\r\nВ най-новата история на щата не е имало по-благоприятни за възникване на пожари природни условия, се казва в предупреждение, публикувано на сайта на службата. Тя прогнозира днес съчетание на ветровито време и ниска влажност. Скоростта на вятъра ще достига над 31 м/сек, а на места ще има и пориви от близо 36 м/сек. В тази обстановка \"всяко възникващо подпалване ще се разпространява стремително\", посочва службата.\n\r\nСложни природни условия се очакват в южните части на щата Невада и в северозападните части на Аризона. Предупреждението остава в сила до 17 ч (по време на Западното крайбрежие на САЩ) в четвъртък.\r\n                    \n                    \n                \n                \n                \n                На територията на северна и южна Калифорния бушуват десет големи горски пожари. На цялата територия на щата е въведено извънредно положение. Губернаторът Гевин Нюсъм посети вчера пожарното огнище с площ от над 202 хектара в южна Калифорния. Пожарът наложи отмяната на учебните занятия в повечето училища в Санта Моника и Малибу, както и в Калифорнийския университет в Лос Анджелис. В зоната за евакуация в този район са разположени над 10 000 жилищни домове и търговски обекти.\r\nСилен пожар бушува и северно от Сан Франциско. От противопожарната служба на щата съобщават, че от пламъци са обхванати общо 30 519 хектара, изгорели са 124 сгради, включително 57 жилищни домове. От районите, застрашени от огнената стихия, са евакуирани общо 156 000 души. Досега пожарникарите са успели да погасят пламъците на около 15 процента от горящите площи.", "date": "2019.10.30", "title": "Обявиха максимален код за опасност от пожари в Калифорния"}
{"url": "https://www.dnes.bg/stranata/2019/10/30/vyshki-nalaziha-decata-v-uchilishtata.427888", "text": "През последната година броят на опаразитените с главови въшки лица в София постоянно нараства.\r\n\r\nЗатова инспектори от Столичната регионална здравна инспекция са проверявали учениците в столичните училища от 17 до 29 септемвр и, съобщиха от там. Проверени са общо 205 учебни заведения, като в 92 от тях са открити опаразитени ученици. В 90 училища са били с гниди, а в 17 с живи въшки и с гниди, пише \"Монитор\". \r\n\r\nНай-много опаразитени ученици, по 8, са открити в 13 училища в община \"Възраждане\", в 10 в община \"Сердика\", по 7 в училищата в \"Витоша\" и \"Подуене\". \r\n\r\nВъшки и гниди няма само школата в три района - Изгрев, Красна поляна и Кремиковци.", "date": "2019.10.30", "title": "Въшки налазиха децата в училищата"}
{"url": "https://www.dnes.bg/politika/2019/10/30/siderov-si-otiva-ot-ns-glasuvaha-ostavkata-i-na-pavlova.427904", "text": "\nВ първия си работен ден след ваканцията, която си дадоха народните избраници заради предизборната кампания, ударно гласуваха две оставки – на Лиляна Павлова и на лидера на „Атака“ Волен Сидеров.\n\r\nПарламентаристите освободиха и двамата без дебати.\n\n\r\nЛиляна Павлова вече не е депутат от ГЕРБ, защото е избрана за заместник-председател (вицепрезидент) и член на Управителния комитет на Европейската инвестиционна банка (ЕИБ).\n\r\nПостът е с мандат от три години.\n\r\nЛиляна Павлова се върна в парламента през януари 2019 г., след като в началото на година беше закрито оглавяваното от нея министерство на българското европредседателство, създадено през 2017 година.\n                    \n                    \n                \n                \n                \n                \r\nЛидерът на „Атака“ пък депозира заявлението си за напускане на Народното събрание през миналата седмица по време на предизборната кампания.\n\r\nСидеров беше кандидат за кмет на София.\n\r\nТой мотивира оставката си с обстоятелството, че иска да е честен спрямо избирателите. Той призова и Ангел Джамбазки, издигнат за столичен градоначалник от ВМРО, също да напусне поста поста на евродепутат, който заема. Джамбазки обаче не го направи.", "date": "2019.10.30", "title": "Сидеров си отива от НС, гласуваха оставката и на Павлова "}
{"url": "https://www.dnes.bg/kino/2019/10/30/zlodeida-oshte-e-na-vyrha-na-boks-ofisa-ni.427892", "text": "С една трета по-малък зрителски интерес спрямо първия уикенд у нас \"Господарка на злото 2\" остава най-гледаният филм, сочат обобщените данни от киносалоните. Историята за двете царства, които трябва да се съберат след женитбата на наследниците им, която е параван за заговор срещу Злодеида, е гледана вече от 69 844 зрители и има 743 556 лева приходи.\r\nНа втора позиция след изборния уикенд остава българският \"Завръщане\". Случващото се между четирима приятели в детските им години и 20 години след това, в което са намесени родови отношения, детска любов и състезателен дух, е гледано от 36 829 зрители и има 335 223 лева приходи.\r\nПървата премиера от миналия петък - \"Терминатор: Мрачна съдба\", шести по ред филм от поредицата, е на трето място по зрителски интерес. Продължението на история от епизода \"Страшния съд\" от 1997 година, в което Дани Рамос се обединява с Грейс и Сара Конър, за да оцелее, е гледано от 8 323 зрители и има 84 711 лева приходи за първите три дни у нас.\r\n                    \n                    \n                \n                \n                \n                Четвърти по ред е \"Жокера\", който е вече месец сред първите по гледаемост филми у нас. Утопичният филм за времето преди Батам в Готъм сити и превръщането на Артър Флек в познатият герой е с вече 103 831 зрители и отчита 982 733 лева приходи от билетите им, пише БТА.\r\nНа пета позиция е \"Обратно броене\" - втората премиера от миналия уикенд, чието съдържание го доближава до очаквания Хелуин. Разказът за телефонно приложение, което отброява времето до смъртта на притежателя на телефона, е гледан от близо 2 921 зрители и има 28 894 лева приходи за първите три дни у нас.\r\nШесто място е за екшъна \"Близнакът\", в който Уил Смит се изправя срещу Уил Смит. Напълненият догоре с компютърни ефекти и моделиране филм за времето, в което паравоенна корпорация си създава клонинги по подобие на наемен убиец, е вече три седмици на екраните у нас и за това време са го гледали 28 546 зрители и има 306 624 лева приходи.\r\nНа седма позиция е трета премиера от миналия уикенд - анимацията \"Клара\". През първите три дни приключенията на веселия енот и мърморещото джудже в търсенето на вълшебния дракон са гледани от 2 260 зрители и имат 18 703 лева приходи от билетите им.\r\nДруга анимация - \"Загубеният Йети\", е на осмо място след месец на екраните у нас. Дългото над 3000 километра пътуване на тийнейджърката Йи и малкото йети е гледано от 39 980 зрители и има 383 038 лева приходи.\r\nНа девето място е също анимация - \"Г-н Беля\". Пътуването на домашното кученце, попаднало в света на бездомните, за да избяга от децата на собственика си, е вече четвърта седмица на екраните и има 13 376 зрители и 132 922 лева приходи от билетите им.\r\nДесета позиция е за \"Angry Birds: Филмът 2\", който е вече десета седмица сред първите десет най-гледани филми у нас. Историята за популярните герои, към които сега се присъединяват и обитателите на острова на орлите е гледана от 74 591 зрители и има 685 85 лева приходи.\r\nИзвън първата десетка са три от премиерите от миналия петък. Историята от \"Тази, която не съм\" по романа на Камий Лоранс е гледана от 2 880 зрители, включително и тези от фестивала \"Сине либри\" и има 27 459 лева приходи от билетите им. Българският \"Ирина\" е с общо 2 657 зрители, включително и тези от предпремиерните му прожекции, като приходите от билети са 10 669 лева. \"Изпепеляване\" по разказа на Харуки Мираками е гледан от 1 534 зрители, включително и тези от фестивала \"Сине либри\" и има 13 028 лева приходи от билетите им", "date": "2019.10.30", "title": "Злодеида още е на върха на бокс офиса ни"}
{"url": "https://www.dnes.bg/index/2019/10/30/zimata-idva-a-imame-li-zimni-gumi.427898", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗимата е почти на прага ни, а от днес започва рязко застудяване. Поради тази причина Пътна полиция препоръчва на шофьорите да тръгват на път само с подготвени за зимни условия автомобили. Разбира се, това значи и чифт зимни гуми. \r\n\"Винаги сме държали да имаме адекватно отношение към гумите, които се използват. Тази сутрин в 6 часа температурите бяха 7 градуса. Летните гуми са произведени от материал, който променя своите характеристики при температури под 7 градуса. Каучукът се втвърдява и става по-опасно\", обясни пред  Стоян Панчов oт Асоциацията на производителите, вносителите, търговците и вулканизатори на гуми.\n                \n                \n                \r\nТой обясни, че при понижението на температурите сутрин сцеплението на лятната гума води до намаляване на спирачния път.\n\r\n\"Зимните гуми са изработени от специални каучокови смеси, които позволяват запазване на еластичността. Профилът им също е набразден, което има огромно значение за по-добрия спирачен път\" ,обясни той пред репортер на Bulgaria ON AIR.\n\r\nПо думите му смяната на летни със зимни гуми трябва да започва към средата или края на октомври месец, а не да се чака законовия срок.\n\r\n\"Новите гуми имат от 8 до 9 мм дълбочина на протектора, а тези, които са втора употреба, се износват. При тях браздичките силно са намалели и дълбочината им е под 1 мм. В редица европейски страни има ограничение за ползване на зимните гуми, когато тази дълбочина е под 4 мм. Гумата втора употреба е изключително голям риск, тъй като не се знае къде и как е използвана\", каза още Стоян Панчов.", "date": "2019.10.30", "title": "Зимата идва, а имаме ли зимни гуми? "}
{"url": "https://www.dnes.bg/sofia/2019/10/30/kandidat-kmet-na-slatina-metroto-shte-e-gotovo-do-2025-g.427902", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Проектът за метро в столичния район \"Слатина\" трябва да стане факт до 2025 г. Хубавото е, че най-накрая ще се реализира, тъй като гражданите го очакваха отдавна. Трасето му ще минава под \"Гео Милев\" и ще свързва 31-о училище със зала \"Арена Армеец\", коментира в студиото на \"България сутрин\" кандидатът за кмет на район \"Слатина\" от ГЕРБ Наталия Стоянова.\n\n\n\r\nТя отбеляза, че предварителни проучвания, избор между различни проекти и търсене на финансиране са причината подготвителните действия по проекта да се забавят толкова дълго време.\n                    \n                    \n                \n                \n                \n                \r\n\"Имаше три варианта за трасе, от които трябваше да бъде избран най-добрият\", каза Наталия Стоянова.\n\r\nКметската надпревара в София продължава. В неделя досегашният кмет Йорданка Фандъкова ще премери сили с Мая Манолова. Напрежението нараства и защото по райони в столицата също ще има горещи сблъсъци. От всички 24 софийски района, само в два - Кремиковци и Банкя, успяха да си изберат кмет още на първи тур. В останалите в неделя ще има балотаж, като на повечето места ГЕРБ ще мерят сили или с БСП, или с \"Демократична България\".\n\r\nВ район \"Слатина\" досегашният кмет Наталия Стоянова ще се изправи с кандидата на \"Демократична България\" Георги Илиев.\n\r\n\"Слатина\" е един от най-зелените райони на София. Има голям потенциал за развитие. Разбира се желанието ни е да има по-големи инвестиции за него. Но все пак всеки столичен район има различни нужди, затова и се съобразяваме с отпуснатите финансови средства\", допълни още кандидат-кметът.", "date": "2019.10.30", "title": "Кандидат-кмет на \"Слатина\": Метрото ще е готово до 2025 г."}
{"url": "https://www.dnes.bg/politika/2019/10/30/deputatite-se-sybraha-i-pak-si-glasuvaha-pochivka.427908", "text": "Едва върнали се на работа и депутатите пак си гласуваха почивка.\n\r\n\r\nВ първия им работен ден, след като бяха в предизборна ваканция от 16 до 25 октомври, народните избраници решиха, че няма да работят в четвърт и петък, защото на много места в неделя ще има втори тур на вота.\r\n\r\nЧаст от народните представители са и претенденти за кметове.\r\n\r\nОсвен това е практика на местни избори депутатите от всички парламентарни групи да агитират за партийните си кандидати в избирателните им райони.", "date": "2019.10.30", "title": "Депутатите се събраха и пак си гласуваха почивка"}
{"url": "https://www.dnes.bg/mish-mash/2019/10/30/3-nachina-da-razberete-dali-pileshkoto-e-razvaleno.427859", "text": "Пилешкото е сред храните, които могат да причинят хранителни отравяния, ако се консумира развалено. Важно е да знаем как да разпознаваме годността му, въпреки че упоменатите срокове на етикетите са валидни. Понякога месото може да се развали по различни причини, свързани с неправилно съхранение например. Каквато и да е причината за влошаване на качествата му, трябва да знаем как да разпознаваме става ли за консумация или не.\r\n\r\nАко се усъмните, че пилешкото не е съвсем наред, винаги естествено започвайте от срока на годност, посочен на опаковката. Препоръчително е суровото охладено пилешко да се готви до 2 дни след датата на опаковане, посочена на етикета.\r\n                    \n                    \n                \n                \n                \n                \r\nПроверете с очи и нос месото преди да го сготвите. Докоснете го и с пръсти. Ако е съсухрено и доста повехнало, вероятно не става за консумация. Прясното пилешко месо е пружиниращо и еластично. Ако има остра и силна неприятна миризма, също е за изхвърляне. Цветове от сивата и синята гама също са показател за негодност. Ако месото е покрито с лепкава субстанция отново не става за ядене.\r\n", "date": "2019.10.30", "title": "3 начина да разберете дали пилешкото е развалено"}
{"url": "https://www.dnes.bg/stranata/2019/10/30/myj-se-udari-v-troleibus-v-ruse-i-zagina.427910", "text": "Мъж загина при катастрофа между автомобил и тролейбус на градския транспорт в Русе.\r\nСигналът за инцидента е подаден около 6.20 ч. тази сутрин.\r\nАвтомобил \"Пежо\", движещ се в посока ГКПП \"Дунав мост\", се блъснал в тролейбус без пътници, който правел обратен завой, съобщи регионалният говорител на МВР Даниела Малчева, цитирана от БТА.\r\nВеднага на мястото са изпратени екипи на полицията и на Спешната помощ.\r\nПри удара на място е починал шофьорът на колата. Няма други пострадали.\r\nПричините за произшествието се изясняват.", "date": "2019.10.30", "title": "Мъж се удари в тролейбус в Русе и загина"}
{"url": "https://www.dnes.bg/top-novini/2019/10/30/ei-sega-shte-te-prikliucha-izberi-kyde-myj-prostrelia-jena-si-v-sofiia.427878", "text": "Мъж на 49 години от София преби съпругата си на бензиностанция на околовръстното шосе в София и я простреля в краката. Това стана в нощта на изборите, пише . \n\r\nДвамата са пътували с колата си и спрели до търговския обект. Мъжът измъкнал със сила жена си от автомобила, завлякъл я на бензиностанцията, където било по-светло, блъснал я и тя паднала на земята.\n\r\n“Ей сега ще те приключа, избери къде!”, крещял той в лицето ѝ и извадил пистолет.\n\r\nДокато жената лежала безпомощна на земята, насилникът разкъсал потника ѝ и свалил обувките ѝ. Навел се над нея и стрелял в краката ѝ. \n                \n                \n                \r\nПодаден е сигнал в полицията и мъжът е арестуван. Очаква се в сряда съдът да реши дали ще остане в ареста за по-дълго. \r\nДва дни по-рано ревнивец отвлякъл собствената си жена в столичния кв. “Люлин”. Росен се съмнявал, че съпругата му му Зоя му изневерява. Качил я в такси и я откарал в апартамент в друг квартал. Там я пребил и я заплашил с убийство. Двамата имат 3 деца.\r\n ", "date": "2019.10.30", "title": "\"Ей сега ще те приключа, избери къде!\": Мъж простреля жена си в София"}
{"url": "https://www.dnes.bg/sofia/2019/10/30/helpbook-alarmira-opasna-sgrada-naglo-parkirani-koli.427808", "text": "\nВ платформата Helpbook.info получихме сигнал за престъпното безгрижие по повод опасна и изоставена сграда. В случая това е отдавна нефункциониращ магазин на територията на столичния район \"Люлин\". Още по-притеснително в случая е, че рушащата се сграда се намира в непосредствена близост до училище, а покрай него преминават десетки деца всеки ден.\r\nНашият потребител споделя, че наскоро вратите на бившия магазин са били разбити и вътре се пълни с боклуци като в радиус от десетина метра от сградата се носи непоносима смрад.\r\n\"Неприемливо е такава да се намира точно до училището и да не е обезопасена по никакъв начин. Ако терена е частен- собственикът носи отговорност да обезопаси сградата си. Ако е общински- положението е същото. От самата сграда липсват части от фасадата и покрива, и е възможно да стане инцидент“, се съобщава още в сигнала.\n                    \n                    \n                \n                \n                \n                \r\nПреминаваме към повторен апел, отправен към Община Варна, относно , поставени на стълб на уличното осветление.\r\nСлед получен отговор за извършена проверка, чрез която категорично е установено, че действително поставянето на такива кабели е незаконно, фактически не са предприети повече никакви действия от страна на общината за премахване на незаконния строеж. В този си вид стълбът се е наклонил поради тежестта на кабелите и съществува реална опасност да падне:  \"...незаконните кабели са не само административно нарушение, но и представляват заплаха за живота и здравето на гражданите и тяхното имущество“. Молбата е да се предприемат незабавни действия за премахване на горепосочените незаконни и опасни кабели.\n\r\nВръщаме се отново към столичен квартал, от който са ни изпратили която видно е без обезопасителен капак. Без решетка, съоръжението представлява заплаха за човек или животно, тъй като могат да последват сериозни наранявания.\n\r\nИзпратиха ни кадри и от  на нов тротоар. Според автора на сигнала паркирането се извършва от един и същ собственик ежедневно и никакви молби не помагат за промяна на поведението му.\n\r\nПодобна ситуация е регистрирана и в район \"Младост\" - , без да се остави нужното от закона отстояние като преминаващите са принудени да слизат на шосето.\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в HelpBook.info.\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.30", "title": "Helpbook алармира: Опасна сграда, нагло паркирани коли..."}
{"url": "https://www.dnes.bg/world/2019/10/30/britancite-na-zimni-izbori-za-pyrvi-pyt-ot-vek-nasam.427879", "text": "Великобритания ще гласува за първи път от близо век насам на зимни парламентарни избори през декември, след като премиерът Борис Джонсън най-после успя да изтръгне съгласие от парламента снощи за предсрочен вот с цел да се излезе от задънената улица с Brexit, предаде Ройтерс.\n\r\nКамарата на общините одобри неговото искане с 438 гласа срещу 20, като решението трябва да бъде одобрено и от горната камара, в която заседават лордовете.\n\r\nПремиерът консерватор успя да постигне своето чак при четвъртия опит. Той се надява чрез обновяване на долната камара да сложи край на \"парламентарната парализа\", предизвикана от острите спорове за условията на излизането на страната от Европейския съюз.\n                    \n                    \n                \n                \n                \n                \r\nСлед като на страната на премиера застанаха либералните демократи и Шотландската национална партия, които разчитат, че така ще укрепят своите позиции, лейбъристите се видяха принудени също да подкрепят предложението на правителството, като преди това на три пъти блокираха опитите на премиера да свика предсрочни избори.\n\r\nОпозиционният лидер на лейбъристите Джереми Корбин бе хванат на думата си, след като бе обещал, че няма да се противопоставя на избори, когато опасността от Brexit без споразумение бъде отстранена. В понеделник Брюксел одобри поредното отлагане на излизането на Великобритания до 31 януари по искане на Лондон.\n\n\r\nТова е рядка победа на консервативното правителство след над 10 поражения в камарата на общините от идването му на власт през юли досега. То няма работно мнозинство и разчита да се измъкне от безизходицата с Brexit чрез нов състав на парламента, тъй като при сегашния явно не е в състояние да получи одобрение за своето споразумение с Брюксел, постигнато на 17 октомври, и е принудено да иска все нови и нови отлагания на Brexit.\n\r\nНикой наблюдател обаче не рискува да твърди, че Джонсън, въпреки високия си личен рейтинг в страната и въпреки че анкетите сочат уверена победа на консерваторите над лейбъристите, ще успее да получи така желаното уверено мнозинство в парламента. На същото се надяваше и неговата предшественичка Тереза Мей, свиквайки предсрочни избори през 2017 г., които само отслабиха позициите й.\n\r\nСнощната победа на Джонсън е още по-значима, тъй като той успя да избегне приемането на две неблагоприятни за торите поправки в законопроекта за изборите. Те предвиждаха в тях да участват и гражданите на други страни от ЕС, живеещи постоянно във Великобритания, както и понижаването на избирателната възраст от 18 на 16 години. Последното, т.е. разширяването на младежкия електорат, със сигурност би било във вреда на консерваторите, тъй като младите хора са сред най-активните привърженици на оставането на страната в ЕС и със сигурност биха гласували масово.\n\r\nБе отхвърлена и поправка изборите да се състоят не на 12 декември, както предлагаше правителството, а на 9 декември.\n\r\nЗа да се състоят изборите в предвидения кратък срок, парламентът трябва да бъде разпуснат за провеждането на предизборната кампания не по-късно от 6 ноември. Така премиерът Джонсън разполага само с 5 работни дни, за да може да прокара законопроекта през останалите етапи. \n\r\nПроблеми в камарата на лордовете не се очакват, но те може да предложат поправки и да го върнат за ново четене в долната камара. Законът ще влезе в сила само след като тези етапи бъдат преминати и кралица Елизабет Втора го подпише, пише БТА.\n\r\nТака че всичко върви натам британците за трети път от 4 години да се отправят към избирателните урни, за да обновят състава на Камарата на общините. Резултатите от първите след 1923 г. декемврийски избори ще станат известни сутринта на 13 декември.\n\r\nСпоред някои политици насрочването на избори толкова близо до Коледа може да подразни избирателите, а студеното зимно време и по-ранното стъмване през зимните месеци може да се окажат проблем за агитационната кампания и убеждаването на хората да отидат до урните.\n\r\n ", "date": "2019.10.30", "title": "Британците на зимни избори за първи път от век насам "}
{"url": "https://www.dnes.bg/mish-mash/2019/10/30/misliteliat-na-roden-s-nov-dom-v-luvyra-na-abu-dabi.427880", "text": "С наведена глава и брадичка, подпряна в едната му ръка, с набръчкано чело и стиснати устни, \"Мислителят\" - една от най-известните скулптури на всички времена, намери нов дом в Лувъра на Абу Даби, съобщава Асошиейтед прес.\n\r\nБронзовата скулптура, дадена назаем за една година от Музея на Роден в Париж, е една от оригиналните отливки, направена от Роден някъде между 1881 и 1882 година.\n\r\n\"Скулптурата сама по себе си е величествена и излъчва невероятна мощ!, споделя Сурая Нуджаим, директор на колекциите в музея в столицата на Обединените арабски емирства. Роден е един от най-емблематичните и универсални творци и ние държахме да имаме негова творба на Лувъра в Абу Даби\".\n                    \n                    \n                \n                \n                \n                \r\nПо нейните думи Роден е бил един от първите творци, който се е освободил от оковите на академизма. Затова в местния Лувър са държали да покажат на публиката \"Мислителят\" като символ на модерността.\n\r\nТворчеството на Роден е било крайно оспорвано по неговото време. Той загърбва идеализма на класическото европейско изкуство в полза на едно по-гъвкаво движение на тялото при често измъчени фигури. \"Мислителят\" е една от няколкото творби на Роден, изложени временно под наем или като част от постоянна експозиция в Лувъра на Абу Даби. \r\n \r\n/БТА/\r\n ", "date": "2019.10.30", "title": "\"Мислителят\" на Роден с нов дом в Лувъра на Абу Даби"}
{"url": "https://www.dnes.bg/football/2019/10/30/aktivisti-nedovolni-ot-nakazanieto-ot-uefa-na-bylgariia.427881", "text": "Наказанието, наложено от УЕФА на България заради расистките изстъпления на феновете по време на футболния мач България-Англия преди две седмици, е твърде леко, заявиха антидискриминационни групи, цитирани от Асошиейтед прес.\n\r\n\"Ние сме разочаровани, че България няма да бъде изключена от квалификациите за Европейското първенство през 2020 г., като се има предвид, че в тази страна вече има история на подобни прояви и там очевидно не са в състояние да се справят с проблемите, пред които са изправени\", се казва в декларация на групата ФАРЕ, която е партньор на УЕФА в борбата срещу расизма по стадионите и която извършва мониторинг на високорискови мачове.\n\r\nДруга организация, бореща се срещу расизма в спорта - \"Кик Ит Аут\", също заяви, че е \"разочарована, но не и изненадана\" от наказанието, определено от УЕФА, и призова европейската футболна асоциация да преосмисли начина, по който определя такива санкции, защото той очевидно не действа.\n\r\n                    \n                    \n                \n                \n                \n                \"Според нас те (УЕФА) пропуснаха възможност да изпратят безкомпромисно послание срещу расизма и дискриминацията\", се казва в декларация на базираната в Лондон група.\n\r\nС решението на УЕФА Българският футболен съюз е глобен с 85 000 евро, като 50 000 от тях са задължителната санкция за второ обвинение за расистко поведение. Дисциплинарната комисия на УЕФА също така реши следващото домакинство на България в евроквалификацията срещу Чехия на 17 ноември да се играе без публика, а България е поставена на 2-годишна пробация, като при последващо нарушение стадионът на националния отбор ще бъде затворен за още една среща, като са възможни и по-тежки наказания, включително отнемане на точки или дисквалификация на отбора.\n\r\nТези мерки, наложени от УЕФА, могат да бъдат обжалвани пред нейната апелативна комисия от независимите дисциплинарни инспектори, работещи по случая, ако те също преценят, че наказанието е твърде леко, пише БТА. \n\r\nФАРЕ каза, че \"остава в контакт с УЕФА за проучване на опциите и за да настоява България и други (страни) в подобна ситуация фундаментално да преосмислят как се борят с расизма\".\n\r\nАП отбелязва, че само затварянето на стадиона вероятно ще донесе загуби на БФС за най-малко 100 000 евро.\n\r\nСъюзът на професионалните футболисти в Англия смята още, че една от причините за такова снизходително отношение в УЕФА е \"липсата на етническо представителство\" сред 10-те мъже в дисциплинарната комисия на УЕФА, което \"влияе на начина, по който се разглеждат расистките инциденти\".\r\n ", "date": "2019.10.30", "title": "Активисти недоволни от наказанието от УЕФА на България "}
{"url": "https://www.dnes.bg/world/2019/10/30/norvegiia-rusiia-pravi-nai-golemite-manevri-s-podvodnici.427882", "text": "Русия започна в северния Атлантически океан най-големите маневри с подводници от края на Студената война, предаде Франс прес. Операцията се следи внимателно от НАТО, съобщи генералният щаб на норвежките въоръжени сили.\n\r\nОт миналата седмица дузина подводници, базирани на полуостров Кола, сред които и осем ядрени, са се включили в тези маневри, които би трябвало да продължат около два месеца.\n\r\n\"Сега има много голяма активност в Северния Атлантик и Норвегия, както и другите страни от НАТО извършват мисии за наблюдение по въздуха и на повърхността на водата\", каза за Франс прес говорителят на генералния щаб на норвежките въоръжени сили Бриняр Стордал.\n\r\nРуски подводни плавателни съдове са били локализирани също в Норвежко море и в Баренцово море. Според източниците руските подводници се опитват да стигнат възможно най-далеч в Атлантическия океан, без да бъдат забелязани и \"да покажат, че руснаците са способни да защитават базите си и да са заплаха за източната част на САЩ\".\n                    \n                    \n                \n                \n                \n                \r\nРуските власти не са съобщавали нищо за тези операции на подводниците. Северният флот в събота съобщи само, цитиран от руските агенции, че две ядрени подводници - \"Нижний Новгород\" и \"Псков\" - са започнали \"дълбоководно спускане, за да изпитат оборудване и някои оръжия\" в неутралните води на Норвежко море. Става дума за подводници от типа \"Кондор\", чието оборудване позволява по-специално да се изстрелват крилати ракети и такива, които са предназначени да разпознават и унищожават неприятелски въздухоплавателни групи, пише БТА.\n\r\n ", "date": "2019.10.30", "title": "Норвегия: Русия прави най-големите маневри с подводници "}
{"url": "https://www.dnes.bg/stranata/2019/10/30/pet-tunela-shte-ima-po-pytia-pod-shipchenskiia-prohod.427883", "text": "Поне три варианта за трасето на магистрала “Черно море” между Варна и Бургас ще трябва да предложи авторът на идейния проект на трасето. Агенция “Пътна инфраструктура” обяви обществена поръчка за избор на изпълнител, който освен трите варианта трябва да извърши пълни инженерно-геоложки проучвания и да изготви подробен устройствен план на магистралата. \n\r\nЗа работата си избраната фирма ще получи около 14,4 млн. лв. без ДДС, според индикативната стойност на проекта, пише „Труд“. Оферти могат да се подават до 28 ноември.\n\r\nПроектната скорост на бъдещата магистрала е 120 км в час, като е предвидено да бъдат изградени по две активни ленти в посока и по една аварийна. Срокът за изготвяне на проекта е една година, без обаче в това време да се включват съгласуванията по него.\n                    \n                    \n                \n                \n                \n                \r\nПътната агенция стартира и тръжна процедура за избор на изпълнител, който да изгради тунела под Шипка. За работата си избраната компания или консорциум ще получи малко над 267 млн. лв. без ДДС. Поръчката включва изграждане на 7,6 км нов път, обновяване на още близо 3 км, както и изграждане на 5 тунела с обща дължина 4 км. Тунелът под Шипка ще е с дължина 3,22 км. Останалите 4 тунели ще са по-малки – съответно 171 м, 240 м, 90 м и 290 м. Ще бъдат построени 6 моста и 1 подлез. Срокът на изпълнение е близо 3 години и половина, а документи за кандидатстване се приемат до 5 декември.\n\r\nТунелът ще бъде с две ленти за движение, две водещи ивици по 50 см и два тротоара по 85 сантиметра, става ясно от поръчката. Самият тунел под връх Шипка ще бъде изграден на 1 км западно от прохода Шипка и на 1 км източно от връх Малуша.\r\n ", "date": "2019.10.30", "title": "Пет тунела ще има по пътя под Шипченския проход"}
{"url": "https://www.dnes.bg/index/2019/10/30/bylgariia-se-vryshta-na-evroviziia-prez-2020-g.427885", "text": "Българска песен отново ще се състезава в Евровизия, след като БНТ подписа формуляра за участие в конкурса, който ще бъде през май 2020 г. в Холандия.\n\r\nБългария се връща в европейската надпревара след едногодишна пауза, направена от страна на БНТ поради липса на пари.\n\r\nТози път обаче националната телевизия няма да плати нито лев, обясни генералният ѝ директор Емил Кошлуков пред . \n\r\nРазходите се поемат изцяло от генерален спонсор, който ще плати таксата за участие на БНТ в Евровизия, създаването на песен и клип, сценичните костюми, представянето на песента в чужбина и дори командировките на екипа на БНТ в Холандия.\n                \n                \n                \r\nСправка за разходите на телевизията по Евровизия показва, че те обикновено са по 400 000 - 500 000 лв. Имало е години, в които БНТ е плащала и близо 1 млн. лв.\n\r\nСпонсорът, който предстои да бъде представен на пресконференция в телевизията, вече е подписал договор с продуцентска компания, която ще избере кой и с каква песен да представи страната ни.\n\r\nВпрочем именно продуцентската компания е втората новина около българското участие на Евровизия. Към продуцентите се включва и много успешна английска компания, известна с работата си за Бионсе, както и за други изпълнители от ранга на звездата. Би Би Си дори е излъчвала едночасов филм за човека, който управлява компанията и който предстои да работи и с БНТ.\n\r\n“Много хора имат пари, но малко от тях инвестират в култура. Затова съм благодарен на спонсора, че ще го направи за БНТ. Това не са пари, хвърлени на вятъра. България имаше силно представяне в Евровизия, така че си заслужава да продължи тази тенденция, а защо не и да развива световна продуцентска дейност”, каза Кошлуков.\n\r\nПри последното ни участие през 2018 г. България се класира на 14-о място, представяна от групата “Екуинокс” (“Равноденствие”). Големият успех за страната ни е през 2017 г., когато Кристиан Костов завоюва рекордното 2-о място.\r\n ", "date": "2019.10.30", "title": "България се връща на Евровизия през 2020 г."}
{"url": "https://www.dnes.bg/index/2019/10/30/receptata-dnes-pecheni-chorbadjiiski-chushki.427781", "text": ":\r\nЧорбаджийски чушки – 500 г\r\nСол – 1 с.л.\r\nЗахар – 1 ч.л.\r\nМед – 1 ч.л.\r\nОцет (ябълков или дюлев) – 50 мл\r\nЧесън – 1 глава\r\nКопър – 1 връзка\r\nМагданоз – по желание\r\nОрехи – 3-4 броя\r\nМорков – 1 брой по желание\r\n \r\n:\r\n \r\nЧушките съвсем леко се запичат от 2-те страни. Не бива да прегарят. Аз това го правя в парти-грила, но всяка домакиня може да го направи където ѝ е удобно. Слагат се в похлупен съд да се задушат и да омекнат. Прави се марината от солта, захарта и меда, които се прибавят в оцета и се разбъркват до стопяване. Ако оцетът е домашен и е прекалено силен може да се разреди с вода до 8%.\r\n \r\nКопърът (и магданозът) се накълцват, орехите се почистват и начупват на дребно, морковът се обелва и се реже на колелца. През това време чушките са изстинали и се подреждат в подходящ съд (може и в буркан) ред чушки, малко от зелената подправка, няколко парченца орехи, 1-2 колелца морков и 1 необелена скилидка чесън. Заливат се с маринатата. Съдът се захлупва и се оставя в хладилника за поне 24 часа, след което ястието е готово за консумация.\r\n \r\nПри сервиране се залива деликатно със зехтин или друга предпочитана растителна мазнина, а скилидката чесън се обелва и нарязва в момента на сервирането. Желателно е да се съхранява в хладилник, дори ако се направи в по-голямо количество.\r\n \r\n", "date": "2019.10.30", "title": "Рецептата Dnes: Печени чорбаджийски чушки "}
{"url": "https://www.dnes.bg/mestni-izbori-19/2019/10/30/28-oblastni-grada-koi-izbra-kmet-i-kyde-shte-ima-balotaj.427909", "text": "ЦИК публикува на сайта си резултатите от обработени 100.00% СИК протоколи в OИК. С тях стават ясни и окончателните резултати на първия тур на местните избори. \n\n\n\n\n\r\n\n\r\nБалотаж между настоящия кмет Атанас Камбитов от ГЕРБ, получил 25.65% от гласовете и Румен Томов – независим, подкрепен от БСП- 20.50%\n\r\n\n\r\nИзбран кмет на първи тур - Димитър Николов от ГЕРБ - 65.83%\n\r\n\n\r\nБалотаж между настоящия кмет Иван Портних от ГЕРБ (49.29%) и Костадин Костадинов от Възраждане (14.30%).\n                    \n                    \n                \n                \n                \n                \r\n\r\nИзбран кмет на първия тур – Даниел Панов от ГЕРБ - 60.55%\n\r\n\n\r\nБалотаж между настоящия кмет Огнян Ценков от ГЕРБ (32.12%) и Цветан Ценков от Местна коалиция СДС (НДСВ, Нова алтернатива, ЗНС, БЗНС, БДСР) – 30.41%.\n\r\n\n\r\nИзбран кмет на първи тур – Калин Каменов от ГЕРБ - 72.82%\n\r\n\n\r\nИзбран кмет на първи тур – Таня Христова от ГЕРБ - 58.63%\n\r\n\n\r\nБалотаж между настоящия кмет Йордан Йорданов от Местна коалиция ДБГ (ДБГ, НДСВ, ССД, ГН) – 41.22% и Надежда Петкова от Местна коалиция ГЕРБ (СДС) - 29.46%\n\r\n\n\r\nИзбран кмет на първи тур - Хасан Азис от ДПС - 53.02%\n\r\n\n\r\nИзбран кмет на първи тур - Петър Паунов от Местна коалиция ГЕРБ - 54.96%\n\r\n\n\r\nБалотаж между настоящия кмет Корнелия Маринова от ГЕРБ – 28.82% и Радина Банкова от  БСП за България – 26,30%.\n\r\n\n\r\nИзбран кмет на първи тур - Златко Живков, Местна коалиция „СДС (ГЕРБ, БНД, ВМРО-БНД и ЗНС)” - 71,75%\n\r\n\n\r\nБалотаж между настоящия кмет Тодор Попов от Местна коалиция НОВОТО ВРЕМЕ - 44.72%\r\nи Благо Солов, Местна коалиция БСП за БЪЛГАРИЯ – 18.90%.\n\r\n\n\r\nБалотаж между настоящия кмет Вяра Церовска от ГЕРБ – 40.98% и Станислав Владимиров от  БСП ЗА БЪЛГАРИЯ - 39.61%\n\r\n\n\r\nБалотаж между настоящия кмет Георг Спартански, издигнат от Инициативен комитет - 36.90%\r\nи Мирослав Петров от ГЕРБ - 30.29%\n\r\n\n\r\nБалотаж между Здравко Димитров от ГЕРБ с 36.14% и Славчо Атанасов от Местна коалиция \"НФСБ (ВМРО-БНД) - 16.15%\n\r\n\n\r\nБалотаж между Денчо Бояджиев от БСП ЗА БЪЛГАРИЯ – 25.38% и Валентин  Василев от ГЕРБ - 24.36%\n\r\n\n\r\nБалотаж между Пенчо Милков, Местна коалиция БСП за България – 35.16% и Диана Иванова от ГЕРБ – 25.13%.\n\r\n\n\r\nБалотаж между сегашния кмет Юлиан Найденов от ГЕРБ (48.51%) и Момчил Неков от Местна коалиция БСП за България - 29.02%\n\r\n\n\r\nБалотаж между настоящия кмет Стефан Радев от ГЕРБ – 48.47% и Кольо Милев от БСП ЗА БЪЛГАРИЯ - 24.33%\n\r\n\n\r\nБалотаж между настоящия кмет Николай Мелемов от ГЕРБ – 39.84% и Стефан Сабрутев от БСП ЗА БЪЛГАРИЯ - 21.46%\n\r\n\n\r\nБалотаж между настоящия кмет Йорданка Фандъкова от ГЕРБ (36.37%) и независимия кандидат, подкрепен от БСП, Мая Манолова – 27.79%.\r\n\n\r\nИзбран кмет на първия тур – Живко Тодоров от ГЕРБ, 68.63%\n\r\n\n\r\nБалотаж между настоящия кмет Дарин Димитров от ГЕРБ – 48.43% и Хамди Илиязов от ДПС – 37.36%.\n\r\n\n\r\nИзбран кмет на първи тур – Станислав Дечев от ГЕРБ - 51.75%\n\r\n\n\r\nБалотаж между настоящия кмет Любомир Христов от ГЕРБ – 32.35% и Венцислав Венков от БСП ЗА БЪЛГАРИЯ - 22.02%\n\r\n\n\r\nБалотаж между Валентин Ревански, Пряка Демокрация – 40.18% и Катя Георгиева от БСП ЗА БЪЛГАРИЯ - 21.54%", "date": "2019.10.30", "title": "28 областни града: Кой избра кмет и къде ще има балотаж?"}
{"url": "https://www.dnes.bg/mestni-izbori-19/2019/10/30/10-20-hil-sa-kupenite-glasove-v-sofiia-niama-nevinni-partii.427894", "text": "Няма кой знае какво разместване след изборите, ГЕРБ запазва позицията си на доминираща политическа сила, заяви социологът Андрей Райчев. \n\r\nСпоред него има едно несъответствие между съотношението между първата и втората политическа сила и резултата.  \n\r\n\"Вижте профила на госпожа Фандъкова и ще видите какви са гласоподавателите – това са по-заможните хора с по-високо образование, а тя води всички останали кандидати по процент на хората с начално образование, които са гласували за нея\", обясни още Райчев пред bTV.\n\n\r\nСпоред Цветозар Томов практиките с купуването на гласове се разширяват, но няма невинни партии в това.\r\n                    \n                    \n                \n                \n                \n                \"Купуват гласове всички партии – където могат и колкото могат. Не бих го приписал на определена партия, а на политическия манталитет на българите\", коментира социологът.  \n\r\nЕдинственият лек срещу купуването на гласове е хората да излязат и да гласуват, посочи Андрей Райчев. \r\n\"В София купените гласове са между 10 000 и 20 000, те ще се решаващи, ако не излизат хората да гласуват. Властта купува по-лесно гласове, но аз обвинявам сериозно негласуващия човек\", каза още Райчев. \n\r\nСпоред Цветозар Томов в София и областните центрове влиянието на тези практики е по-слабо, те обаче решават изборите в по-малките общини.", "date": "2019.10.30", "title": "10-20 хил. са купените гласове в София, няма невинни партии"}
{"url": "https://www.dnes.bg/politika/2019/10/30/siderov-obiden-na-dovijdane-ne-uspial-da-kaje-zashto-si-trygva.427917", "text": "В последния си работен ден като депутат лидерът на \"Атака\" Волен Сидеров не получи възможност да обясни защо си тръгва и явно се почувства обиден от факта.\n\r\nПовод за това стана липсата на дебат за подадената от него оставка като законотворец. Той поиска думата да се изкаже, но председателстващият заседанието Емил Христов от ГЕРБ му обясни, че вече тече процедура по гласуване и няма как да му даде думата. \n\n\nЗаради това и шефката на депутатите от ГЕРБ Даниела Дариткова се извини на Сидеров. Според нея обаче той е реагирал твърде късно.\n\r\n\"Поднасям извиненията си към г-н Сидеров, но най-вероятно се получи недоразумение. Не беше разбрано, че той иска думата своевременно. Искрено съжалявам за случката\", каза Дариткова.\n                    \n                    \n                \n                \n                \n                \r\nА самият Сидеров отсече, че напуска парламента с чест и достойнство. Според него е безпрецедентно председателстващ заседанието да не му даде думата за да обясни мотивите за решението си да подаде оставка.\n\r\n\"Аз напускам по причина чест и достойнство. Дадох дума. Исках това да прозвучи от трибуната на българския парламент\", отсече лидерът на \"Атака\". Той припомни, че е дал дума да напусне парламента, тъй като се кандидатира за кмет.\n\r\n\"Поканих моя опонент Ангел Джамбазки от ВМРО да направи същото, тъй като това е мъжката постъпка. Той не направи това, с което доказа, че нито има чувство за чест, нито постъпва мъжки. Всъщност измами избирателите, явявайки се за кмет и водач на листа, след което се върна на топлото място в Европарламента за 15 хил. евро месечна заплата. Това е Джамбазки\", скочи Сидеров.\n\r\nОсвен това според него Народното събрание започва да придобива все повече антибългарски характер. По думите му това е станало ясно, когато са гласувани парите за самолетите F-16.\n\r\n\"Такъв случай в света няма. Няма друга държава, която извадила пълната сума за нещо, което купува, вкарала е в касата на чуждата компания и чака да получи след 4 години това, което е платила. Такъв случай в света няма. То доказва колко васално е поведението на България спрямо новия голям брат\", обвини той.", "date": "2019.10.30", "title": "Сидеров обиден на довиждане: Не успял да каже защо си тръгва"}
{"url": "https://www.dnes.bg/sport/2019/10/30/despodov-otnovo-blesti-i-vkara-za-shturm.427916", "text": "Футболист №1 на България за 2018 година Кирил Десподов вкара единия от головете за успеха на Щурм Грац с 2:0 над Капфенберг при класирането на тима за четвъртфиналите в турнира за Купата на Австрия.\r\n\r\nНападателят порази целта в началото на второто полувреме, а тимът му игра почти цял мач с човек по-малко заради червен картон на Анастасиос Авлонитис в 22-ата минута. Малко преди почивката домакините, които са на дъното във втора дивизия, пропуснаха дузпа.\r\n\r\nГолът е четвърти за Десподов с екипа на Щурм. Само преди няколко дни бившата звезда на ЦСКА разспипа Санкт Пьолтен с хеттрик за победата с 4:0.\r\n\r\nКирил беше заменен в 67-ата минута от Хуан Домингес, а в добавеното време Беким Балай наказа грешка в защитата на Капфенберг и сложи точка на спора.\r\n\r\n\r\n ", "date": "2019.10.30", "title": "Десподов отново блести и вкара за Щурм"}
{"url": "https://www.dnes.bg/mestni-izbori-19/2019/10/30/ninova-gerb-davaha-po-300-lv-za-glas-a-na-nas-ni-vzeha-banicata.427918", "text": "По 300 лева на глас давали управляващите на избиратели, за да пуснат бюлетина за тях на вота на 27 октомври, а полицаите изземали баниците на кандидатите на БСП, които черпели с тях за Димитровден. Това обвинение отправи от парламентарната трибуна червената шефка Корнелия Нинова.\n\n\n\r\nТя отсече, че и този път ясно са били видени пороците в изборния процес, които изкривяват реалния вот на гласоподавателите.\n\r\nСпоред нея е имало „ужасяващо купуване на гласове“ в цялата страна.\n\r\n„Под зоркия поглед на българските институции, МВР и властта арестуваше, задържаше, изземаше баници на кандидати на БСП, защото черпят с тях за Димитровден и МВР смята това за купуване на гласове, докато истинските купувачи на гласове, които са престъпници според НК, спокойно раздаваха по 300 лева на глас“, обвини тя.\n                    \n                    \n                \n                \n                \n                \r\n„Разпитваха кандидат на БСП дали е бил физически роми, за да гласуват за него, а ромските махали под строй гласуваха за властта“, продължи тя с атаката.\n\r\nСпоред нея на изборите ясно е проличал страха на хората, внушаван от управляващите.\n\r\n„Властта беше употребена, за да плаши хората, те казваха - страх ме е от всички, че ще ми спрат тока, обяда от социалната кухня, че ще ме изгонят от работа“, скочи соцлидерката.\n\r\nТя  е убедена, че цялата държавна и общинска администрация под страх и по списък е гласувала за управляващите, защото в противен случай чиновниците щели да загубят работата си.\n\r\nСпоред Нинова управляващите са насаждали жлъч, омраза, насъскване едни срещу други на принципа „разделяй и владее“\n\r\nТя отчете, че по предварителни данни 15% са невалидните бюлетини, което е шамар за всички политици.\n\r\n„Ако не променим това, хората ще ни изгонят всички - и управляващи, и опозиция. Ниската избирателна активност показва апатия и недоверие, хората смятат, че всичко е предрешено, всички трябва да променим поведението си така, че избирателна активност да бъде по-висока и призовавам накрая българите, които искат това да се промени да гласуват, защото злоупотребите могат да се преодолеят само с висока избирателна активност“, обобщи тя.\n\r\nА шефката на депутатите от ГЕРБ Даниела Дариткова я обвини,че използва парламентарната трибуна за предизборна агитация.", "date": "2019.10.30", "title": "Нинова: ГЕРБ даваха по 300 лв. за глас, а на нас ни взеха баницата"}
{"url": "https://www.dnes.bg/politika/2019/10/30/kolko-prodyljava-edin-raboten-den-za-deputatite-pod-chas.427919", "text": "Колко продължава един работен ден? За някой 6 часа, за други 8, 12, или повече, но за депутатите може и да е по-малко от час.\n\r\nТакъв е случая и в сряда. След като бяха в предизборна ваканция две седмици, днес отново седнаха на банките си, но за кратко. \n\nПоработиха само 43 минути.\n\r\nПрез това време успяха ударно да гласуват оставките на Лиляна Павлова от ГЕРБ, която е избрана за заместник-председател и член на Управителния комитет на Европейската инвестиционна банка и на Волен Сидеров от \"Атака\", който още по време на предизборната си кампания за кмет на София я депозира в деловодството на НС с мотива, че иска да е честен спрямо избирателите.\n                    \n                    \n                \n                \n                \n                \r\nЗаконотворците удължиха и работата на комисията, която разследва теча на данни от НАП, гласуваха си и нова ваканция в четвъртък и петък, защото в неделя ще се проведе втория тур на изборите на много места.\n\r\nНакрая депутатите изслушаха и декларацията на червената шефка Корнелия Нинова за манипулациите по време на местния вот в неделя и отговора на шефката на ПГ на ГЕРБ Даниела Дариткова.\n\r\nСлед това в 9,43 ч. председателстващият заседанието Емил Христов от ГЕРБ би звънеца и обяви, че следващото редовно пленарно заседание ще се проведе на 6 ноември.\r\n ", "date": "2019.10.30", "title": "Колко продължава един работен ден? За депутатите – под час"}
{"url": "https://www.dnes.bg/stranata/2019/10/30/polovinata-pari-se-sybraha-georgi-prodyljava-borbata-s-raka.427924", "text": "Георги Арнаудов обедини цяла Пазарджишка област. Борбата на младия мъж с коварната болест – рак на тазобедрената кост, продължава. До момента е събрана малко над половината сума за лечението на 18-годишния младеж.\n\r\n\r\nВ сметката на Георги има близо 165 хиляди лева, нужни са 300 хиляди, за да бъде подложен на животоспасяваща операция. Жители на Пазарджик и всички околни градове и села се включиха активно в подкрепата за младежа. Освен множеството кутии за дарения и спортни мероприятия, бе организиран и . Там всеки може да предложи вещ за продаване, а сумата от осъществения търга се прибавя автоматично в сметката на момчето.  \r\n\r\nОткритата сметка за лечението на  е към : ", "date": "2019.10.30", "title": "Половината пари се събраха, Георги продължава борбата с рака"}
{"url": "https://www.dnes.bg/rusia/2019/10/30/ruska-atomna-podvodnica-izstrelia-balistichna-raketa.427921", "text": "Руската атомна подводница „Княз Владимир“ проект 955А („Борей-А“) е извършила изстрелване на балистична ракета Булава“. Това съобщи РИА Новости, като се позова на руското министерство на отбраната. \n\r\nИзстрелването, каквото е било извършено за първи път, е било изпълнено от подводно положение в акваторията на Бяло море по полигона Кура на полуостров Камчатка. \n\r\nМинистерството на отбраната публикува видео, на което се виждат стартът на ракетата и нейният полет. \n\r\nПолетът на ракетата е преминал в нормален режим, системите за контрол са фиксирали падането на учебно-бойните блокове на полигона. \n\r\nСъгласно руската държавна програма за въоръженията за руския Военноморски флот е планирано да бъдат построени общо осем подводници клас „Борей“. От тях три са вече построени и са в състава на ВМФ: \"Юрий Долгоруки\", \"Александр Невски\" и \"Владимир Мономах\". Четвъртата подводница - \"Княз Владимир\", преминава ходови изпитания.\r\n \r\n                    \n                    \n                \n                \n                \n                ", "date": "2019.10.30", "title": "Руска атомна подводница изстреля балистична ракета"}
{"url": "https://www.dnes.bg/cars/2019/10/30/tova-li-e-bydeshteto-opel-gotvi-8-elektricheski-modela-do-2021-g.427923", "text": "Германският автомобилен производител Opel обяви, че планира да представи 8 електрически модела до 2021 г.\r\nРешението на компанията е част от програмата \"PACE!\", която представлява по-мащабно намерение за електрифициране на цялата гама на Opel до 2024 г.\n\r\nСпоред Михаел Лошелер, изпълнителен директор на марката, бъдещите модели от тази програма ще бъдат показани скоро след новите Corsa-e и Grandland X Hybrid 4. Той добави, че планът за електрификация ще бъде ключов за придържане към бъдещите еконорми в Европа и че осъществяването на подобно решение е незаменима част от стремежа към по-малко замърсяващи автомобили. \n\r\nПървите два модела от мярката ще бъдат електрически версии на Vivaro и Mokka X. Подобен тип задвижване ще бъде използван и в Combo и Combo Life, а след това и за Zafira Life. Най-важният такъв модел обаче ще бъде следващото поколение на Astra.\n                    \n                    \n                \n                \n                \n                \r\nСобственикът на Opel - групата PSA, също възнамерява да електрифицира голяма част от моделите на Peugeot, Citroen и DS, като това трябва да бъде факт до 2025 г.\r\nНе е изключено и всеки модел на френската компания, произведен след 2019 г. също да бъде напълно електрифициран или представен в хибридна версия.\r\n", "date": "2019.10.30", "title": "Това ли е бъдещето? Opel готви 8 електрически модела до 2021 г."}
{"url": "https://www.dnes.bg/sofia/2019/10/30/sofia-game-night-idva-s-mnogo-igri-i-raznoobrazna-programa.427928", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nSofia Game Night се завръща с второ издание и още по-богата програма на 2 ноември. Toзи път са предвидени над 40 събития за малки и големи в 30 различни локации в столицата.\n\r\nЩе има такива за настолни и компютърни игри, виртуална реалност, детска програма, насърчаваща МИНТ (математика, инженерство, наука и технология) уменията в ранна възраст, както и още много забавления, турнири и партита.\n\r\n\"Най-често игрите се асоциират с развлечение и свободно време, но те имат много по-голям потенциал и влияние\", коментира един от организаторите на Sofia Game Night Стефка Цанева.\r\n че според проведено проучване чрез игра децата учат най-лесно и ефикасно.\r\n                    \n                    \n                \n                \n                \n                \"От най-ранна до юношеска възраст игрите стимулират логическото и стратегическо мислене, развиват въображението и подпомагат социалните умения\", каза още тя.\n\r\nИгрите за възрастни пък често засягат важни социални и политически теми като властови отношения в обществото, милитаризъм и други. Игрите намират своето неизменно място още в изкуството, музиката, театъра и музеите.", "date": "2019.10.30", "title": "Sofia Game Night идва с много игри и разнообразна програма"}
{"url": "https://www.dnes.bg/stranata/2019/10/30/avtobus-se-blysna-v-dyrvo-postradaha-shofioryt-i-dve-pytnichki.427926", "text": "Автобус от градския транспорт Пловдив се е блъснал в дърво на бул. \"Цариградско шосе\", съобщиха от пресцентъра на полицията в града. Сигналът за пътния инцидент е подаден в 10,00 часа в сектор \"Пътна полиция\".\n\r\n\r\nПо първоначални данни автобусът се е движeл с несъобразена скорост и след загуба на контрол от страна на водача се е блъснал в дърво. Медицинска помощ е оказана на място на 43-годишния шофьор и две пътнички.\r\n\r\nПолицейската проверка е показала, че шофьорът не е употребил алкохол.", "date": "2019.10.30", "title": "Автобус се блъсна в дърво, пострадаха шофьорът и две пътнички "}
{"url": "https://www.dnes.bg/eu/2019/10/30/i-gyrciia-vliza-v-bitkata-za-investiciiata-na-folksvagen.427930", "text": "Гърция също ще работи за привличане на инвестиция от Фолксваген. Атина е новият балкански конкурент за автомобилния завод на концерна, предаде БНР.\n\r\nГърция също проявява интерес към изграждане на завода на Фолксваген, съобщи пред държавната телевизия министърът на развитието Андонис Георгиадис.\n\r\nПравителството действа в тази насока след информацията, че фирмата замразява проекта си в Турция.\n\n\n\r\nМинистърът не даде информация на какво ниво са преговорите. Обеща, че ще коментира при наличие на резултат.\n\r\nСпоред съобщения в медиите Гърция е четвъртата страна на Балканите, която се надява проектът на Фолксваген да се насочи към нея.\n                    \n                    \n                \n                \n                \n                \r\nСъс силни шансове са също България, Румъния и Сърбия.\n\r\nНасочването към Турция по принцип е спорно. Все още за окончателен отказ към Анкара не може да се говори според гръцките медии.\n\r\nСпециалисти смятат, че голям концерн като Фолксваген, който инвестира над милиард евро, би трябвало да избере друга балканска страна, за да бъде засегнат имиджът на компанията.", "date": "2019.10.30", "title": "И Гърция влиза в битката за инвестицията на Фолксваген"}
{"url": "https://www.dnes.bg/mestni-izbori-19/2019/10/30/pargov-bitkata-za-sofiia-prodyljava-imame-10-balotaja.427905", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нито една политическа сила няма да има мнозинство в Столичния общински съвет след изборите на 27 октомври. Най-много общински съветници ще има ГЕРБ - 27.\n\r\nВеднага след това се нареждат БСП с 15 и \"Демократична България\" с 12. ВМРО взимат 4 места в СОС, а \"Атака\" - 2. Единствен независим ще бъде Борис Бонев. Как БСП удвои резултата си след 2015 година?\n\r\n\"Битката продължава. Не сме спрели. Имаме балотажи в 10 района в София. В един от тези райони водим с малко на първи тур. Имаме много работа да свършим, за да успеем да наваксаме. Не е лесно. Битката на втори тур ще бъде между статуквото и желанието за промяна\", коментира лидерът на БСП-София Калоян Паргов в \"България сутрин\".\n                    \n                    \n                \n                \n                \n                \r\nПо думите му големият проблем в столицата е ниската активност. \n\r\n\"Кандидат на промяната беше не само Мая Манолова, имаше и други. Сумарно те имат повече от кандидата на статуквото. Сега е моментът да се види дали наистина всички сме искали промяна поотделно, надхвърляйки своите теснопартийни виждания, за да можем да направим този исторически компромис в полза на интересите на столичани\", изтъкна председателят на БСП-София пред .\n\r\nПаргов коментира и резултата на независимия кандидат Борис Бонев.\n\r\n\"Много се радвам на тези млади хора и искам да ги поздравя за този успех. Наблюдавам тяхната работа няколко години. Те работят усилено, имат добра експертиза, дигитализират я, което привлече много млади хора\", каза той.\n\r\nПо думите му политиката е въпрос на компромиси и на възможности и всичко би било възможно, стига да има диалог и желание да се работи.", "date": "2019.10.30", "title": "Паргов: Битката за София продължава, имаме 10 балотажа "}
{"url": "https://www.dnes.bg/notifikacii/2019/10/30/vremeto-zastudiava-koga-puskat-parnoto-v-sofiia.427920", "text": "Условията за пускане на парното в столицата не са изпълнени към момента. Това каза говорителят на \"Топлофикация София\" Елизабет Павлова за Радио \"Фокус\".\r\nНяма 3 последователни дни със средна денонощна температура под 12 градуса, а дългосрочната прогноза все още не е уточнена.\r\nОт дружеството ще изчакат края на тази седмица за прогноза за следващата, за да могат да уведомят клиентите си кога ще започне масовото включване на отоплението в София.\r\nПромяната на времето подсказва, че началото на отоплителния сезон е близо, допълни тя.\r\nПавлова напомни, че има възможност за предсрочно пускане на парното. За целта клиентите трябва да подадат заявление, което става с решение на етажната собственост.\r\nКъм днешна дата за 43 сгради е поискано по-ранно включване на отоплението, сред тях 19 детски градини, 4 училища, 6 болници, 11 офис сгради и няколко посолства, еднофамилни къщи.", "date": "2019.10.30", "title": "Времето застудява, кога пускат парното в София? "}
{"url": "https://www.dnes.bg/mestni-izbori-19/2019/10/30/ivancheva-podkrepi-manolova-za-vtoriia-tur-v-sofiia.427895", "text": "Бившият кмет на \"Младост\" Десислава Иванчева и нейната заместничка Биляна Петрова се обявиха в подкрепа на Мая Манолова на втория тур на местните избори в София, стана ясно от тяхна позиция, изпратена до медиите.\n\r\n\"Това беше трудно решение, но ние смятаме, че липсата на позиция е равно на безотговорност. Ние сме убедени, че моделът на управление в София трябва да се промени и ние заставаме зад кандидатите на промяната, кандидатите изправящи се срещу ГЕРБ, които се ангажират да работят за запазване на зелените площи и междублоковите пространства в столицата\", пишат в своето становище двете. \n\n\"Ние очакваме от г-жа Манолова, че ще сложи край на порочните практики за облагодетелстване на определени кръгове и ще работи за интересите на жителите на София\", заявяват още те.\n                    \n                    \n                \n                \n                \n                \r\nИванчева и Петрова обявиха, че очакват ангажимент за конкретни действия от страна на Мая Манолова за преместване на строежите от междублокови пространства в Младост и другите квартали в София; стриктно следене за спазване на минималния изискуем процент озеленяване при ново строителство; проверка на реституциите и продажбите на общински имоти. Борба с имотните измами; прекратяване продажбата на общински терени, за да има къде да се изграждат училища, детски градини и да се местят инвеститори.\n\r\n\"Ние ще следим за изпълнението на поетите ангажименти и ще бъдем гражданската съвест за промяната. Ще ви информираме периодично какво е направено. И ако не изпълни поетите ангажименти - ще продължим да правим това, което можем - ще осветляваме порочните практики и ще поведем протестите, отново\", заявяват Иванчева и Петрова.\r\nНа първия тур на местните избори в София Иванчева събра 3 627 гласа, което се равнява на 0.81% от всички гласували.", "date": "2019.10.30", "title": "Иванчева подкрепи Манолова за втория тур в София"}
{"url": "https://www.dnes.bg/stranata/2019/10/30/stara-zagora-s-obshtogradska-akciia-za-zalesiavane.427955", "text": "Община Стара Загора осигурява безплатен транспорт за общоградското залесяване, което трябва да се състои на 9 ноември.\n\r\nТой ще бъде за всички желаещи, които искат да допринесат за отглеждането на нова гора в района на кв. \"Дъбрава\" – местностите Зайчева поляна и Магарешка поляна, съобщиха от пресцентъра на Общината. \n\r\nНа 9 ноември, събота, в 10.00 часа стартира общоградската ежегодна зелена инициатива за засаждане на най-малко 10 000 дъбови фиданки. По този начин ще бъде допълнен горският фонд в града, както и ще се озеленят пространствата, пострадали по време на големите пожари над града през 2007 г.\n\r\nПървите безплатни автобуси ще тръгнат в 9.00 часа от паркинга зад Драматичен театър \"Гео Милев\". Те ще се движат през половин час до 16.00 часа.\n                    \n                    \n                \n                \n                \n                \r\nОбщата кауза, която е по идея на кмета на Стара Загора Живко Тодоров, съвместява усилията на Общинска администрация, Регионална дирекция на горите, Държавно горско стопанство, както и на спасителния Център за диви животни \"Зелени балкани\". \n\r\nУчастие в отглеждането на гора са заявили до този момент представители на местни и държавни институции, училища, различни организации от Стара Загора, както и множество граждани.\n\r\nНа място специалисти ще обясняват технологията за залесяване на фиданките. \r\n ", "date": "2019.10.30", "title": "Стара Загора с общоградска акция за залесяване"}
{"url": "https://www.dnes.bg/akoshtete-vqrvaite/2019/10/30/3-zodii-koito-shte-imat-vylsheben-helouin.427939", "text": "Хелоуин е утре и хората, които обичат да се маскират и да празнуват, вече тръпнат в очакване.\r\nСтрашният празник ще е много вълнуващ, наистина магичен и невероятен за 3 от зодиакалните знаци. Те ще изпъкнат с избора си на костюм, ще съберат най-вкусните бонбони, ще отидат на най-страшните места и ще си изкарат невероятно на вечерното парти. Ето кои са те. \r\n\r\n \r\nЧувстват се истински живи и много ентусиазирани на този празник. Имат възможност да проявят креативността си и силно желаят да изразят себе си. Ще са смели и ще успеят да го направят. Ще имат настроение за парти и ще заразят с вълнение и околните.\r\n \r\nПрепоръчително е да демонстрират костюма и грима си още през деня, по улиците на града си, но да не пропуснат и партито вечерта.  Ще се запознаят с много интересни хора на Хелоуин, ще флиртуват и ще усетят тръпка при разговор с определен човек. Сега е времето да се забавляват истински, да се държат детински, да забравят за отговорностите и проблемите, поне на този празник. Така денят и нощта им ще са незабравими и дълго ще разказват за тях.\r\n \r\n", "date": "2019.10.30", "title": "3 зодии, които ще имат вълшебен Хелоуин"}
{"url": "https://www.dnes.bg/politika/2019/10/30/goranov-s-ochakvane-do-2021-godina-1500-leva-sredna-zaplata.427968", "text": "Средна заплата от 1400-1500 лева в края на мандата през 2021 г. е постижима и възможна. Състояннието на пазара на труда предполага подобно съотношение, подчерта финансовият министър Владислав Горанов пред социалните партньори на заседанието на НСТС за бюджета за следващата година.\n\nПо думите му бюджетът е изпълним, в него има заложени достатъчно буфери. Съвършен бюджет няма, този изпълнява приоритетите на сегашното правителство. Липсата на изненади в бюджета за догодина е добрата новина, подчерта министърът.\n\r\nСпоред него е важно да има прогнозируемост и големите мерки да бъдат последователно изпълнявани. Последователно се стремим да притискаме бизнеса да увеличава доходите, каза Горанов, като припомни стъпката за 10% ръст в публичния сектор, която е заложена.\r\n                    \n                    \n                \n                \n                \n                Приоритетът на Бюджет 2020 г. е образованието и инвестициите в човешки капитал. За целта за догодина са отделени 2.651 млрд. лева.\n\r\nПредвижда се минималната основна заплата на учителите от 600 лв.през 2016 г. да достигне 1255 лв. в края на мандата през 2021 г., каза Горанов, напомняйки обещанието за двойно увеличение за периода. Повечето пари са предназначени за заплати на учители, за ремонти, стипендии.\n\r\nЗаложеното увеличение от 10% на доходите в публичния сектор ще бъде по преценка на заеманата длъжност и постигнатите резултати, даде да се разбере той.\n\r\nДанъците догодина остават същите, но министърът посочи, че мерките ще се затегнат още, включително чрез система за видеонаблюдение и контрол в данъчните складове. Той посочи, че в сферата на услугите има масови опити да се подменят фирмите в хотелиерство и ресторантьорство, за да се избягва плащането на ДДС.\n\r\n3.3% икономически растеж е заложен в следващите три години. Основен двигател на растежа е вътрешното търсене по линия на потреблението и инвестициите. Очаква се леко забавяне на инфлацията около 2.1%. Платежоспособното търсене е благоприятствано по думите му от исторически ниската безработица и растежа на доходите.\n\r\nСред рисковете пред българската икономика той посочи нестабилната геополитическа обстановка.\n\r\nМинистърът отчете, че заради покупката на новите изтребители бюджетното салдо за 2019 г. е било ревизирано от отрицателно от 600 млн. до отрицателно от 2.4 млрд. лева, но се очаквало в края на годината по-благоприятно развитие. Отбраната е другият приоритет на кабинета в бюджета за догодина.\n\r\nЗа стремежа към балансиран бюджет Горанов обясни, че това е буфер срещу неблагоприятното развитие на европейската, световната, оттам националната икономика, а и следва разбирането, че държавата трябва да харчи толкова, колкото събере.\n\r\nЗа здравеопазване догодина са предвидени с половин милиард повече. Увеличението на пенсиите с 6.7% от 1 юли ще струва 590 млн. на бюджета на ДОО.\n\r\nЗа общините са предвидени 4,202 млрд. лв, което е с около 460 млн. лв. повече спрямо тази година.", "date": "2019.10.30", "title": "Горанов с очакване: До 2021 година - 1500 лева средна заплата"}
{"url": "https://www.dnes.bg/obshtestvo/2019/10/30/noemvri-pochva-s-toplo-vreme-posle-poveche-mygli-dyjdove-che-i-sniag.427964", "text": "Най-ниските температури през ноември у нас ще бъдат между минус 8 и минус 3 градуса, по-високи ще са по Черноморието, а най-високите температури ще са между 20 и 25 градуса,  съобщи пред БТА Красимир Стоев - синоптик в Националния институт по метеорология и хидрология.\n\r\nСпоред него през ноември се очаква средната месечна температура да бъде около нормата, която за Северна България и в Горнотракийската низина е между 5 и 8 градуса, за високите полета - между 3 и 5 градуса, по Черноморието и долината на река Струма - между 8 и 10 градуса, а в планинските райони - от минус 5 до 3 градуса.\n\r\nМесечната сума на валежите ще бъде около и над нормата, като повече ще са валежите през втората половина от месеца.\n                    \n                    \n                \n                \n                \n                \r\nПрез ноември се очаква динамиката на атмосферните процеси над Балканския полуостров да е повишена и времето в нашата страна ще е често динамично.\n\r\nВъпреки значителното застудяване в началото на месеца, през първото десетдневие температурите ще бъдат по-високи от обичайните. Слаби валежи от дъжд ще има в началото и в края на периода.\n\r\nПрез първата половина от второто десетдневие на ноември ще е все още сравнително топло за сезона и без валежи. През втората половина от периода температурите значително ще се понижат, ще има и валежи, на места значителни. В края на десетдневието в Предбалкана и по високите полета дъждът ще преминава в сняг.\n\r\nПрез третото десетдневие ще преобладава облачно и мъгливо време. Често ще има и валежи. В началото на периода ще настъпи относително повишение на температурите. Отново застудяване се очаква в края на месеца, когато дъждът по високите полета и в Северна България ще преминава в сняг.\n\r\nКлиматичната справка определя ноември като преходен месец между есента и зимата. Нощното изстиване на земната повърхност е значително и броят на дните с облачно и мъгливо време се увеличава. Намаляват спокойните есенни дни. \n\r\nДинамиката на атмосферните процеси се увеличава. Арктичният въздух по-често достига до Балканския полуостров и не рядко вали сняг. В същото време при топли средиземноморски нахлувания температурите през ноември у нас са достигали до 27-30 градуса.\n\r\nПериодите със слънчево и топло време през ноември са наречени \"циганско\" или \"сиромашко лято\".\n\r\nСпоред астрономическата справка в началото на ноември слънцето в София изгрява в 7 часа и залязва в 17 часа и 20 минути. Продължителността на деня е 10 часа и 20 минути. \n\r\nВ края на месеца слънцето изгрява в 7 часа и 35 минути, и залязва в 16 часа и 55 минути. Продължителността на деня е 9 часа и 20 минути.\n\r\nФазите на луната през ноември са: на 4 ноември е първа четвърт, на 12 - пълнолуние, на 19 - последна четвърт, а на 26 ноември е новолуние.", "date": "2019.10.30", "title": "Ноември почва с топло време. После повече мъгли, дъждове, че и сняг"}
{"url": "https://www.dnes.bg/sofia/2019/10/30/bnr-shte-ima-nov-generalen-direktor-na-22-ianuari.427963", "text": "Новият генерален директор на БНР ще бъде избран на 22 януари 2020 г., реши Съветът за електронни медии на заседанието си днес, на което обяви конкурс за поста, съобщава „“. \nКандидатите ще подават документи до 5 декември, а изслушванията им ще бъдат на 20 и 21 януари. СЕМ ще посочи кого е избрал на 22 януари.\r\nДотогава БНР ще се управлява от Антон Митов, който временно заема поста на генералния директор, след като на 17 октомври СЕМ прекрати предсрочно мандата на Светослав Костов. Причината за крайната мярка на съвета е безпрецедентното спиране на програма \"Хоризонт\" за 5 часа на 13 септември.\r\nВеднага след свалянето му от поста Костов обяви, че ще обжалва решението в съда. Той бе избран за генерален директор на 28 юни и пое управлението на радиото на 2 юли.", "date": "2019.10.30", "title": "БНР ще има нов генерален директор на 22 януари"}
{"url": "https://www.dnes.bg/stranata/2019/10/30/pojarnikari-dobrovolci-i-gorski-slediat-pojara-nad-chiprovci.427951", "text": "Около стотина души - пожарникари, лесничеи, доброволци и военни са прекарали тази нощ високо в Стара планина над Чипровци за да следят пожара по билото, който гори от три денонощия, съобщиха от Областната дирекция Пожарна безопасност и защита на населението в Монтана. \nПожарът, който гори на площ от 40 000 декара в българската и сръбската част на Стара планина, е локализиран, но се следи, за да не се разрастне в труднодостъпен район, където гасенето ще много трудно.\r\nДиректорът на ПБЗН в Монтана комисар Венцислав Райков заяви, че при добро стечение на обстоятелствата до края на деня пожарът в българската част на планината може да бъде потушен. Дори това да стане, то пак ще има опасност огънят да се върне от сръбската част на планината, обяви Райков.\n                    \n                    \n                \n                \n                \n                \r\nПожарът по билото на Стала планина е забелязан към 15 часа в неделя 27 октомври. Той се гаси от около 150 души в българската част на палинната и 200 души в сръбската. В гасенето вчера се включиха и хеликоптери на ВВС на Бългрия, както и военни от БА от поделението във Враца. Горят предимно планински пасища и малко букова гора в ниската й част, а не в короните на дърветата. \n\r\nСлед потушаването му ще бъде направена оценка на щетите, обяви директорът на северозападното горско предприятие инж. Цветко Цветков, цитиран от БТА.\n\r\nДа инспектира гасенето на пожара вчера в Чипровци пристигна директорът на Главнат дирекция ПБЗН главен комисар Николай Николов.\n\r\nПрчините за пожара все още се изясняват, води се разследване в полицейската дирекция в Монтана като има съмнение и за умисъл, обявиха от ОД на МВР в Монтана.", "date": "2019.10.30", "title": "Пожарникари, доброволци и горски следят пожара над Чипровци"}
{"url": "https://www.dnes.bg/zvezdi/2019/10/30/riki-martin-stana-bashta-za-chetvyrti-pyt.427934", "text": "Рики Мартин стана баща за четвърти път. Той и съпругът му - художникът Джван Йосеф, се похвалиха, че им се е родил син, който носи името Рен.\r\nПевецът разкри новината чрез публикация в социалната мрежа Instagram. Той публикува снимка, на която с партньора му гушкат бебето и написа: \"Роди се нашият син Ренн Джван Йосеф\".\r\n \r\nДвамата имат 11-годишни близнаци - Валентино и Матео и 10-месечна дъщеря, която носи името Лусия. Тя се роди точно преди Коледа - на 24 декември 2018 г., а музикантът и художникът обявиха официално новината в началото на януари тази година.\r\n \r\nРики Мартин обяви, че с Джван чакат четвърто дете от сурогатна майка в края на месец септември, по време на 23-ата годишна вечера на организацията \"Кампания за човешки права\".\r\n\r\n", "date": "2019.10.30", "title": "Рики Мартин стана баща за четвърти път"}
{"url": "https://www.dnes.bg/mestni-izbori-19/2019/10/30/ne-podkrepiam-nikogo-niama-da-vliiae-na-balotaja.427911", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"В 9 областни града има избрани кметове, във всички останали ще има балотаж при 100 процента обработени данни. За разлика от основния избор на първи тур, \"Не подкрепям никого\" няма да влияе на балотажа, тъй като при втория тур се брои единствено кой кандидат има повече действителни гласове за себе си\", каза в \"България сутрин\" говорителят на ЦИК Александър Андреев.\n\n\n\r\nТой обясни, че изборът на това квадратче влияе за това дали има избран кандидат още на първи тур, тъй като влиза в бройката на действителните гласове.\n\r\n\"При всички случаи квадратчето \"Не подкрепям никого\" е повлияло на първия тур. Преференциите също оказват значение при вота. И в предходни избори знаем, че това затруднява всички членове на СИК при обработването на протоколите\", сподели още Андреев пред репортер на Bulgaria ON AIR.\n                    \n                    \n                \n                \n                \n                \r\nToй разясни, че три ще са населените места с трилотаж - Знаменосец, Климентово и Александрово.", "date": "2019.10.30", "title": "\"Не подкрепям никого\" няма да влияе на балотажа"}
{"url": "https://www.dnes.bg/notifikacii/2019/10/30/ujasiavashto-otkriha-ostanki-na-42-dushi-v-meksiko.427900", "text": "Мексиканските власти са намерили останките на 42 души в северния пограничен щат Сонора, предаде Ройтерс, като се позовава на сдружение на майки от Сонора, които издирват изчезнали свои близки.\nСкелетите на 40 души и труповете на двама починали по-късно хора са открити от представители на властите и на сдружението при издирване на хора в неизвестност близо до курортния град Пуерто Пенаско, се казва в изявление на прокуратурата на Сонора, пише БТА. \r\n\r\nВластите работят по установяване на самоличността и причините за смъртта на загиналите хора.", "date": "2019.10.30", "title": "Ужасяващо! Откриха останки на 42 души в Мексико "}
{"url": "https://www.dnes.bg/rusia/2019/10/30/moskovchanin-natrupa-403-globi-za-nepravilno-shofirane.427941", "text": "Жител на руската столица Москва е натрупал повече от 400 глоби за неправилно шофиране. \nОбщата стойност на глобите, които трябва да плати московчанинът, е 1 милион рубли, съобщава пресслужбата на Автоинспекцията в Москва. \r\n\r\nПо данни на ведомството нарушителят е шофирал автомобил с чужди номера. Точният брой на глобите, които е натрупал, са 403.", "date": "2019.10.30", "title": "Московчанин натрупа 403 глоби за неправилно шофиране "}
{"url": "https://www.dnes.bg/stranata/2019/10/30/toplofikaciia-ruse-pusna-parnoto-v-grada.427972", "text": "Заради прогнозата за трайно застудяване \"Топлофикация - Русе\" пуска от днес поетапно парното в крайдунавския град. Това съобщи изпълнителният директор на дружеството Севдалин Желев.\n\r\n\r\nПарно ще има първо в детските градини и в училищата. След това ще бъде пуснато и в жилищните сгради. В Русе около 18 000 домакинства се отопляват на парно.\r\n\r\nЖелев коментира, че в дружеството ще бъде изградена система за видеонаблюдение и контрол - каквото е изискването в изменението на Закона за чистотата на атмосферния въздух. Той заяви, че срокът за въвеждането й, който е до 15 декември тази година, ще бъде спазен. Целта е в реално време експертите от Регионалната инспекция по околната среда и водите и органите на местно самоуправление да имат информация за вида на подаваното гориво до инсталациите, пише БТА.", "date": "2019.10.30", "title": "\"Топлофикация – Русе\" пусна парното в града "}
