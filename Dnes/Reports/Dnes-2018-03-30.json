{"url": "https://www.dnes.bg/politika/2018/03/30/geopoliticheski-skandali-a-bylgariia-stava-lider-na-balkanite.372381", "text": "Засега България няма да отзовава руски дипломати заради случая \"Скрипал\". Въпреки това, подкрепяме Великобритания. Това съобщи премиерът Бойко Борисов на извънредния Съвет по сигурността, на който присъства и посланикът ни в Москва Бойко Коцев.\n\n\n\n\"Това беше най-разумното и консенсусно решение, което можеше да се вземе. Правителството продължава един успешен ход към формиране на нов международен профил на страната ни – този на лидера на Балканите. За първи път сме желан партньор.\r\nНастроението в обществото ни е такова, защото Великобритания не е показала достатъчно доказателства, за да убеди хората. Също така имаме хибридни нагласи към света и поради това искаме да чуем различни мнения. Кралството за първи път се прояви като \"не от нашите\", поради Brexit\", отбеляза политическият психолог проф. Антоанета Христова.\r\r\n                    \r\n                    Според политолога Страхил Делийски правителството е трябвало да вземе решение в една наистина трудна геополитическа ситуация на противопоставяне. \r\n\"Започна да се говори за нова Студена война. Да вземеш решение, което отговаря на общественото мнение, е още по-трудно в ситуацията на поляризираното общество. Защо в България има толкова много анти-атлантически настроения? На какво се дължат те? Това трябва да е сигнал за политическия елит, че в Европа се случва нещо не както трябва\", посочи той в \"Денят ON AIR\".\r\nВъв вътрешнополитическия ни живот се заформя практиката за всяко държавно събитие да се изискват стенограмите. По думите на Делийски това е симптом за абсолютното недоверие в настоящия публичен дискурс. По този начин се разпространява посланието, че публичното говорене и деклариране не струват, добави той пред .", "date": "2018.03.30", "title": "Геополитически скандали, а България става лидер на Балканите!"}
{"url": "https://www.dnes.bg/mish-mash/2018/03/30/zatvoriha-raiski-plaj-reni-i-nelina-poslednite.372279", "text": "Певиците Рени, Нелина и компания извадиха късмет и разпуснаха преди две седмици в прочутия залив Мая Бей в Тайланд, преди да бъде затворен. В продължение на четири месеца това късче от Рая ще бъде табу за посетители.\r\nПричината е \"критичното\" увреждане на коралите, съобщава Нова. Мястото доби популярност от снимките на холивудския филм от 2000-та година \"Плажът\" с Леонардо ди Каприо.\r\nПосещенията ще бъдат преустановени от юни до септември. Планира се ограничението да бъде прилагано и през следващите години.\n\r\nЗабраната ще важи и за хора, и за лодки в зоната с корали. Мая Бей все пак ще може да бъде видян от лодки извън ограничения район.\r\nСпоред еколози 77% от коралите в Тайланд са изчезнали, но в Мая Бей все още се намират. През четирите месеца запор за туристи ще бъдат засадени още корали.\r\n                    \r\n                    \r\nОколо 4 хиляди туристи посещават прочутия плаж всеки ден, което е над капацитетът му. От септември ще бъде позволено посетителите да бъдат не повече от 2 хиляди на ден.\r\n ", "date": "2018.03.30", "title": "Затвориха райски плаж, Рени и Нелина – последните!"}
{"url": "https://www.dnes.bg/notifikacii/2018/03/30/2017-g-146-jertvi-na-pojari-pik-na-shtetite.372349", "text": "146 души са загинали при пожари у нас през 2017 г., други 301 са пострадали.\r\nПрез изминалата година пожарникарите и спасителите са реагирали на  почти 50 000 сигнала за произшествия, според годишния отчет на  националната пожарна, обявен от МВР.\r\nЛиквидирани са над 35 хил. пожара и са извършени над 14 000 спасителни  операции. За последните пет календарни години, през 2017 г. е отчетен  пик на пожарите с материални загуби - увеличението е в размер на 6,77 на  сто.\r\nПрез изминалата година са регистрирани нови 23 доброволни формирования в населени места с население до 20 000 души. Все още има 23 общини, в които не са изградени доброволни отряди.\r\nПроверени са близо 180 000 обекта и строежи за осигуряване на пожарната безопасност.\r\nКонстатирани са 62 508 нарушения. Съставени са 3030 акта за установени административни нарушения, връчени са 2532 наказателни постановления и са наложени 610 принудителни административни мерки.", "date": "2018.03.30", "title": "2017 г.: 146 жертви на пожари, пик на щетите"}
{"url": "https://www.dnes.bg/akoshtete-vqrvaite/2018/03/30/vnimavaite-tezi-pet-pricheski-vi-systariavat.372300", "text": "Знаете ли, че прическата, която си правите може да ви състари? Вижте 5 прически, които е добре да избягвате.\r\n\r\nДобре е да променяте пътя на косата си, защото ако я носите твърде дълго по един и същ начин, това може да я разреди, което естествено състарява.\r\nСменяйте пътя си на 2-3 месеца, за да избегнете подобен проблем след време.\r\n\r\nПерфектно правата коса също състарява. Ако си правите лека извивка в краищата ще получите романтична нотка, характерна за младостта.\r\nА къдравите коси след изправяне показват своите сухи и тънки краища, които изглеждат като коса на възрастна жена.\r\n\r\r\n                    \r\n                    Високата и твърде стегната опашка създава усещането за по-рядка коса. Имайте предвид, че силното стягане на косата уврежда косъма и води до косопад. \r\nАко си направите небрежна опашка, от която висят няколко кичура, ще изглеждате непринудена и чаровна.\r\n", "date": "2018.03.30", "title": "Внимавайте... тези пет прически ви състаряват!"}
{"url": "https://www.dnes.bg/muzika/2018/03/30/mihaela-fileva-bez-etiketi-za-liubotva-i.372340", "text": "\r\nМихаела Филева представи своята нова песен и видеоклип – \"Без етикети\". Сингълът се появи като музикален предвестник за слънчевите дни и прекараните мигове на открито.\r\nЗа кратко песента на Михаела Филева влезе в Trending класацията на YouTube за Бългрия. Във видеото, режисирано от Людмил Иларионов – Люси, Михаела Филева избира истинската форма на комуникация, заедно с артистичния фотограф и кинематограф Юлиян Василев в главната мъжка роля. Двамата споделят вълнуващи моменти, водени от желанието да обичаш \"Без етикети\".\r\r\n                    \r\n                    В новия си музикален проект Михаела Филева работи заедно с колегите си – музикалният продуцент Веселин Ценов – Algoriddim и Искрен Тончев – Искрата, който участва в изготвянето на аранжимента. За него се включва и Боян Христов, на когото Михаела се довери с предишния си сингъл \"Последни думи\".\r\n\"Без етикети\" е още една песен с вдъхновяващ текст и ценни послания, които Михаела написва заедно с рапъра Николай Николов - \"X\". Песента ще бъде част от дългоочаквания втори студиен албум на певицата, който ще излезе през месец май. Освен новата продукция, рилийзът ще включва и специална акустична част с най-популярните парчета на Михаела Филева.", "date": "2018.03.30", "title": "Михаела Филева \"Без етикети\" за люботва и..."}
{"url": "https://www.dnes.bg/rusia/2018/03/30/ot-rusiia-zapochva-borba-sreshtu-proruskoto-inakomislie-v-es.372314", "text": "Отказът на Австрия да експулсира руски дипломати бе възприет в Европа и Великобритания като истински бунт срещу солидарността на Запада. Австрия не е единствената членка на ЕС, запазила симпатии към Москва, а има и причини да се противи на Брюксел. Но еврочиновниците готвят нови методи за борба с \"проруското инакомислие\" в общността.\n\r\nАвстрия изразява желание да стане посредник между Великобритания и Русия в диалога по делото Скрипал, заяви министърката на външните работи Карин Кнайсъл. Тя припомни, че \"през 1995 г. Австрия е влязла в ЕС като държава с неутрален статут\", съответно е \"контактно лице за всички участници\".\n\r\nКнайсъл изтъкна, че Австрия няма да експулсира руски дипломати, \"защото в критични ситуации е крайно необходимо да се запазват каналите за диалог\". Ако пък вината на Русия за отравянето на Скрипал и дъщеря му бъде доказана, тогава \"въз основа на конвенцията за забрана на химическите оръжия може да се разработи механизъм за предприемане на многостранни действия\", подчерта тя. С други думи Виена де факто косвено заяви, че Австрия смята всички обвинения срещу Русия за недоказани и до днес.\r\n                    \r\n                    \r\nЗаради тази позиция Виена бе подложена на суров натиск и критики.\n\n\n\n\r\nКнайсъл посочи, че британският посланик няколко пъти се опитвал да издейства промени в австрийската позиция. Освен това ред европейски политици активизираха нападките срещу Виена в свои изявления и постове из социалните мрежи. Дипломати от Великобритания и други страни в \"единна Европа\" например заявиха в интернет, че \"Австрия гори мостовете\" и \"неутралитетът на Австрия е несъвместим с членство в ЕС\", пишат Марина Балтачева, Анна Байкова, \"Взгляд\".\n\r\nАвстрийската позиция в делото Скрипал \"е абсурдна, в крайна сметка става дума за солидарност с държава от ЕС, в която очевидно по заповед на Русия е извършен опит за отравяне\", цитира \"Дойче веле\" думи на депутата от Европарламента Елмар Брок, член на германския Християндемократически съюз (ХДС). Друг евродепутат от ХДС - Дейвид Макалистър, посочи, че като всички членки на ЕС и Австрия трябва да демонстрира пълна солидарност с Великобритания.\n\r\nОсвен Австрия подобни антируски мерки решиха да не вземат Люксембург, Гърция, България, Словения, Словакия, Кипър, Малта и Португалия; твърдо отказа да участва в инициативата и Турция, членуваща в НАТО.\n\r\nВ симпатии към Русия бяха уличени и други европейски страни. Британският журналист Джак Лойд заяви в \"Айриш икзаминър\", че Италия ще бъде \"най-влиятелният елемент от групата проруски политици в Европа, към която спадат също премиерът на Унгария Виктор Орбан, премиерът на Гърция Алексис Ципрас, ръководителката на френската партия \"Национален фронт\" Марин Льо Пен и ръководството на \"Алтернатива за Германия\" във ФРГ\".\n\r\nБританецът посочи, че в последните италиански избори огромното мнозинство подкрепи \"популистко-националистически\" партии, \"открито изповядващи проруски възгледи\", по-специално Движението \"Пет звезди\" и Лигата. Обединят ли се, те ще разполагат с гласовете на три четвърти от електората - страната ще стане \"най-голямата русофилска демокрация в Европа\", предупреди журналистът.\n\r\nПремерена политика спрямо Русия води по-рано и Германия. Особено затопляне се открои около разкритията, че американските тайни служби са прослушвали телефона на германската канцлерка Ангела Меркел. Но при все че по някои теми - например газопровода \"Северен поток-2\", германските и руските интереси все още имат допирни точки, като цяло Берлин застава на все по-антируски позиции. В четвъртък например Меркел и британската министър-председателка Тереза Мей споделиха в телефонен разговор мнението, че трябва да продължат съвместната дейност с цел \"противопоставяне срещу засилената агресия от страна на Русия\".\n\r\nКакто личи, след делото Скрипал лагерът на страните еврочленки, симпатизиращи на Русия, ще претърпи промени. Симпатии към Русия изразяват днес \"южняците\" - Италия, Испания, Португалия, Гърция, България, Кипър, Малта, а също така Чехия с нейното \"проруско правителство\" и Австрия, желаеща да стане нов мост между ЕС и Русия, разказа пред \"Взгляд\" германският политолог Александър Рар. \"Обяснението е, че тези страни нямат геополитически амбиции, засягащи Русия\", смята той.\n\r\nЧаст от тези държави обаче бяха принудени да отстъпят под натиска на Великобритания и САЩ. Както подчерта в коментар пред \"Взгляд\" италианският публицист и бивш депутат от Европарламента Джулието Киеза, в момента най-активни държави от стана на \"русофилите\" са Австрия и Италия.\n\r\nИталия отдавна е привърженичка на Русия и при все че изгони двама руски дипломати, това не означава промяна в позицията й, изтъкна Киеза. Това според него е направено под натиск от страна на Лондон и Вашингтон, докато самият Рим не е имал никакво желание да го стори. \"Същевременно у нас засега няма правителство и никой не знае кога ще има\", добави нашият събеседник и отбеляза, че това държи засега италианската политика в \"безтегловност\". В тази връзка според Киеза сега именно Австрия оглавява проруския лагер в Европа.\n\r\nПо думите на Рар обаче главният русофил в Европа днес всъщност не е Австрия, нито Италия, а Гърция. Според експерта политиците в Европа и САЩ просто няма да позволят двете страни от \"стария Запад\" да прокарват самостоятелен проруски дневен ред (както показа вече примерът на Италия); но междувременно гръцкият премиер Алексис Ципрас, говорил на конгрес в Брюксел, \"открито разкритикува британската позиция и каза, че не е доволен от нея\". \"За момента Гърция е единствената страна, която може да тръгне срещу антируската политика. При това има силни културни и религиозни връзки с Русия\", каза събеседникът на вестника ни.\n\r\nВиена, Рим и Атина не играят по свирката на Великобритания, тъй като усещат натиска на общественото мнение, а обикновените европейци симпатизират на Русия и на лидера й Владимир Путин, подчерта Киеза. Освен това, изтъкна бившият евродепутат, Австрия, Гърция и Италия схващат, че сътрудничеството с Русия е далеч по-изгодно от конфронтация.\n\r\nВ Евросъюза обаче се води активна борба с инакомислието. \"Днес страните, изразяващи симпатии към Русия, нямат възможност да увеличат влиянието си. Предстои европейската бюрокрация да промени правилата на играта. Тя ще положи усилия по-специално да прокара норми, според които по въпроси, засягащи външната политика и сигурността, в ЕС ще се гласува вече с мнозинство, а не с консенсус.\r\nНововъведението цели мнозинството да побеждава, а засега мнозинството използва антируска риторика\", разказа Рар.\n\r\nСпоред политолога Москва е постъпила мъдро, решавайки да не посреща с твърда реакция действията на ЕС. \"Няма нужда от никакви силови похвати. Мнозина вече разбират, че решението е неоснователно - без факти, без доказателства. На този фон нещата може и да се уталожат. А Русия може да подпомогне симпатизиращите й страни от ЕС, като доказва меко правотата си\", поясни той.\r\n/БТА/", "date": "2018.03.30", "title": "От Русия: Започва борба срещу \"проруското инакомислие\" в ЕС"}
{"url": "https://www.dnes.bg/zvezdi/2018/03/30/nikoleta-se-izgavri-s-novite-pleimeitki.372360", "text": "Николета Лозанова за пореден път показа отношението си към тези, които са след нея.\r\nСтава въпрос за новите плеймейтки. Ни Ло публикува снимка-колаж и коментар по темата на личната си страница във Facebook.\r\n\"Наясно съм, че моето мнение, изразено чрез тази публикация, е като трамплин за слава на тези \"момичета\", но нали съм с благородно сърце - нека имат своите 3 минути популярност... от мен да мине\".\r\nКолажът е направен от два фотоса - на единия са актуалната плеймейтка Нора Недкова и подгласничките ѝ, а на другия – тайландски травестити.\r\nВсъщност това не е първото мнение на бившата на Валери Божинов и настояща на Николай Михайлов към колежките ѝ. Тя и друг път е демонстрирала \"надмощие\" над борещите се за нейната слава момичета.\r\n ", "date": "2018.03.30", "title": "Николета се изгаври с новите плеймейтки"}
{"url": "https://www.dnes.bg/usa/2018/03/30/mladite-v-sasht-trymp-e-rasist-umstveno-negoden.372374", "text": "Мнозинство от младите хора в САЩ смятат, че президентът Доналд Тръмп е расист, нечестен човек и умствено негоден за служба, сочи ново проучване по поръчка на Асошиейтед прес и Ем Ти Ви.\r\nСпоред сондажа най-младите потенциални избиратели в Съединените щати са по-обезпокоени от действията на Тръмп като президент, отколкото по-възрастните си сънародници.\r\n60 на сто от анкетираните младежи са отговорили, че смятат Тръмп за \"умствено негоден\", 62 на сто казват, че той е \"като цяло нечестен\", а 63 на сто - че е расист. \r\nПроучването също така констатира, че повече от 7 на всеки 10 американци на възраст между 15 и 34 г. смятат, че Тръмп \"не отразява (техните) лични ценности\".\r\nТова е първата от поредица анкети, които имат за цел да проучат възгледите на най-младото поколение избиратели, отбелязва АП, цитирана от БТА.", "date": "2018.03.30", "title": "Младите в САЩ: Тръмп е расист, умствено негоден..."}
{"url": "https://www.dnes.bg/usa/2018/03/30/izvynbrachni-vryzki-vryzki-s-rusiia-skandalite-v-sem-trymp.372318", "text": "Навремето Доналд Тръмп спечели Белия дом с подкрепата на семейството си, което изглеждаше сплотено. Но в наши дни кланът е разтърсен от разкрития за извънбрачни връзки на президента и разследването за предполагаеми връзки с Русия.\n\r\nКартината от нощта на изборите не се е променила: цялото семейство Тръмп си съперничи по елегантност на трибуната зад патриарха. Но за 16 месеца семейството понесе тежки удари, пише Франс прес.\n\r\nСлед като предполагаемата връзка на президента с порноактрисата Сторми Даниълс - чието истинско име е Стефани Клифърд - отново се появи в медиите, поведението на Мелания Тръмп, третата съпруга на бившия магнат на недвижими имоти, се следи под лупа.\n\r\nПървата дама остава във Флорида заедно с 12-годишния син Барън Тръмп. След като в неделя Си Би Ес пусна интервю със Сторми Даниълс, американските медии виждат в това признаци на семейно напрежение, по липса на отговор от самата нея.\r\n                    \r\n                    \r\nПреди седем дни, когато всички говореха за предполагаемите връзки на президента със Сторми Даниълс или с плеймейтката Карън Макдугъл, а Макдугъл дори се извиняваше на Мелания Тръмп, тя публикува в Тwitter снимка на себе си и съпруга си, усмихнати, един до друг в Белия дом.\n\r\nНейната говорителка Стефани Гришам също не издава нищо. В неделя тя просто порица вкуса на медиите към \"мръснишки истории\" и поиска името на сина й Барън да не се замесва в тях.\n\r\nТова не попречи на някои американски медии да спекулират за разделяне на президентското семейство. Подобно събитие би било първото в историята на САЩ, подчертава Сам Ейбръмс, преподавател по политически науки в колежа \"Сара Лорънс\".\n\r\nМакар че президентите Кенеди, Рузвелт и Клинтън са имали извънбрачни връзки по време на мандатите си, \"първата дама всеки път е оставала до тях\", припомня той.\n\r\nДоналд Тръмп може \"да скъса с тази традиция, както скъса и с други\", но съпругата му също може да \"преглътне горчивия хап\" и да продължи докрай да играе ролята, която й дава \"голямо влияние\", смята той.\n\r\nНо освен Мелания от изборите насам на първа линия са и децата на Тръмп, особено по-големите - Доналд-младши и Иванка Тръмп, от първия брак на президента на САЩ - които са замесени в различни скандали.\n\r\n\"Около Тръмп и децата му има лавина от скандали\", подчертава Катрин Джелисън, историчка от университета на Охайо. \"Те никога не са били възприемани като средно американско семейство\", но сега \"имиджът им се влоши още повече\", подчертава тя.\n\r\nКосвено е засегната и бившата манекенка Иванка Тръмп, любимата дъщеря на президента, която стана съветничка в Белия дом: както Сторми Даниълс, така и Карен Макдугъл заявиха, че милиардерът ги е сравнявал с нея, когато им правел комплименти.\n\r\nПрез февруари представителката на САЩ на Зимните олимпийски игри в Южна Корея срази журналистите, които я попитаха дали вярва на жените, които обвиняват баща й в сексуален тормоз, обвинения, които той системно отрича. \"Вярвам на баща си\", увери тя, определяйки въпроса като \"неуместен\".\n\r\nЩо се отнася до съпруга й Джаред Къшнър, който играеше ключова роля в предизборната кампания на Тръмп и е натоварен с възобновяването на преговорите между Израел и палестинците, той изпитва затруднения: смятан преди време за \"сивия кардинал\" на президента, влиянието му изглежда отслабва, откакто в края на февруари загуби достъпа си до най-секретните материали на Белия дом.\n\r\nКъшнър е също така на мушката на специалния прокурор Робърт Мълър, който разследва възможността този дипломат от Харвард да се е възползвал от контакти с чуждестранни представители, за да облагодетелства собствената си фирма за недвижими имоти.\n\r\nДоналд Тръмп-младши, най-големият син на президента, който ръководи заедно с брат си Ерик компанията Тръмп организейшън - холдингът, който обединява цялата империя за недвижими имоти на Тръмп - също е в затруднено положение.\n\r\nТой вече привлече вниманието с това, че по време на предизборната кампания се е срещнал с руска адвокатка, твърдяща, че разполага с компрометиращи материали за Хилъри Клинтън. Тръмп-младши беше призован да предаде на прокурора документите на Тръмп организейшън, отнасящи се до Русия.\n\r\nДостатъчни ли са тези новини, за да отслабят политически 45-ия президент на САЩ?\r\nОбществото е свикнало да вижда изневерите му, описвани в медиите, подчертава Сам Ейбръмс. Но въпреки това той изглежда \"все по-сам, зависещ все по-малко както от съветниците, така и от семейството си\".\r\n \r\n/БТА/\r\n ", "date": "2018.03.30", "title": "Извънбрачни връзки, връзки с Русия – скандалите в сем. Тръмп"}
{"url": "https://www.dnes.bg/balkani/2018/03/30/rusiia-zad-syrbiia-putin-s-pomosht-za-problema-s-kosovo.372379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Докато отношенията между Русия и Запада вървят към охлаждане, руският президент се готви да помогне на Сърбия, съобщи Bulgaria ON AIR.\n\n\nВладимир Путин ще прати военна помощ на Белград, в случай на нов опит за погром над сърбите в Косово. Това е обещал самият той в телефонен разговор със сръбския си колега Александър Вучич.\r\nПоводът е напрежението в Северно Косово от началото на тази седмица, когато местната полиция арестува за кратко сръбски политик.\r\nОсновното послание между двамата президенти е безрезервната подкрепа на Москва към Белград.\r\r\n                    \r\n                    За проведения телефонен разговор медиите научават от анонимен източник, говорил пред сръбска медия. Според него още преди време руският президент лично е наредил на военните си експерти да разработят подробни планове за спешна военна помощ за Сърбия в случай на крайна необходимост.\r\nСъгласно документа, наречен \"Стратегия за защита на Сърбия\", руски спецчасти могат да бъдат разположени в западната ни съседка в рамките на най-малко денонощие. Но само 2 часа са достатъчни на руски самолети да стигнат до Косово. \r\nКато причина защо е проведен този разговор между двамата президенти, сръбската администрация е заявила, че Вучич е поискал съвета на Путин как да отговори на агресията на Прищина.", "date": "2018.03.30", "title": "Русия зад Сърбия: Путин с помощ за проблема с Косово"}
{"url": "https://www.dnes.bg/za-da-se-razbirame/2018/03/30/myjkiiat-ideal-jenata-da-ne-e-mnogo-umna.372375", "text": "Доста голяма част от романтичните книги и филми разказват историята за умна и успешна жена, която побеждава красивата, но не особено умна съперничка. В края на краищата оставаме с впечатлението, че интелектът е най-доброто оръжие, с което да се привлекат мъжете.\r\nНауката обаче е на друго мнение. Според данните на ново проучване много умни жени остават сами и то не защото така са избрали, а защото мъжете предпочитат по-малко интелигентните дами.\r\nИзследването, в което участие взимат 121 британци, установява, че жените с висок интелект се считат за \"проблематични\" в хетеросексуалните връзки. Разбира се, същата черта при мъжете се оказва доста желана.\r\n\r\r\n                    \r\n                    \"Успелите мъже излизат с не толкова успели жени, не защото искат глупави жени, а по-скоро защото искат някого, който да подрежда живота си така, че той да бъде съвместим с техните приоритети\", казва финансовият репортер Джон Картър.\r\nКато цяло, мъжете не искат жена, която да използва интелекта си за важна работа. Предпочитат да са с такава, която желае да бъде на \"задната седалка\" и да се съобразява с тях.\r\nКакво трябва да направят умните, самотни дами, ако не искат да останат сами? Да се насочат към мъж, който е по-малко образован от тях. Това не е много романтично, но е съвет, който дават амбициозни жени като Линда Хършман, автор на Get To Work.\r\nМакар и да звучи странно, оказва се, че дамите приемат този съвет. Според изследователи 21% от омъжените жени имат съпруг, който е по-малко образован от тях.\r\nОще любопитни новини четете на ", "date": "2018.03.30", "title": "Мъжкият идеал: Жената да не е много умна!"}
{"url": "https://www.dnes.bg/obshtestvo/2018/03/30/pribirane-na-ptici-v-domashni-usloviia-poniakoga-krie-riskove.372380", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Решението да бъдат прибирани диви птици в домашни условия може да крие рискове, каза Стоян Николов от БДЗП. \r\nПо думите му някои от тях дори може да се окажат защитени видове, а прибирането им е забранено. \r\n\"Няма нищо необичайно щъркели да попаднат в снега, а щом са изправени - нямат нужда от помощ. Те се адаптират към студа\", сподели Николов пред .", "date": "2018.03.30", "title": "Прибиране на птици в домашни условия? Понякога крие рискове!"}
{"url": "https://www.dnes.bg/mish-mash/2018/03/30/zodiite-koito-sa-brutalni-v-chestnostta-si.372376", "text": "Честността вероятно не е най-добрият ход, когато тя е разрушителна и болезнена. Някои хора все пак се чувстват принудени да казват истината, дори когато са наясно, че няма да доведе до нищо добро. Същите тези хора са толкова директни, че дори няма да се опитат да смекчат удара.\r\nВсичко това важи за брутално честните зодиакални знаци. Те просто не могат да ви спестят цялата истина, нито ще се опитат да я украсят.\r\n\r\nТелците са честни, просто защото не могат да живеят в лъжа – това коства прекалено много работа и усилия. По-добре е да бъдат честни, отколкото да се налага да помнят на кого какво са казали и да търсят някой друг, който да потвърди тяхната история.\r\nТе не се опитват да бъдат зли и безчувствени, просто нямат представа, че поведението им наранява чувствата на хората.\r\nКои са останалите четете на ", "date": "2018.03.30", "title": "Зодиите, които са брутални в честността си"}
{"url": "https://www.dnes.bg/notifikacii/2018/03/30/trymp-i-kim-chen-un-imat-mnogo-priliki-dobre-li-e-tova.372321", "text": "В книгата \"Изкуството на сделката\" Доналд Тръмп настоява да се \"импровизира\" при големи преговори. \"Никога не се привързвам твърде много към една сделка или един подход\", пише той. \"Гледам да имам много топки във въздуха, защото повечето сделки пропадат, независимо колко обещаващи изглеждат в началото.\"\n\r\nСега Тръмп се готви да импровизира на епична световна сцена при планираната си лична среща със севернокорейския лидер Ким Чен Ун. Никой във Вашингтон или в чужбина изглежда не знае какво точно иска да постигне Тръмп на срещата - неяснота, която според президента явно е изгоден лост за влияние, пише Дейвид Игнейшъс, в. \"Вашингтон пост\".\r\nПроблемът е, че ако точно тази \"топка във въздуха\" падне, резултатът може да е военно противопоставяне в Североизточна Азия. Попитах американски и азиатски експерти какво може да постигне една среща между Тръмп и Ким. Те са единодушни, че пред Тръмп се открива голяма възможност, която обаче крие много рискове, тъй като сделката, която сега е постижима, може да се окаже такава, която той не може (или не би трябвало) да приеме.\n\r\nНай-любопитният аспект на тази дипломация е, че тя се оформя главно от двете Кореи. Ким е изненадващо пъргав играч, сменяйки курса тази година от войнствен стремеж към ядрени оръжия към диалог и едностранни отстъпки. Партньорът на Ким е южнокорейският президент Мун Дже Ин, който действа посредством висшите си съветници по разузнаването. Те внимателно подреждат масата, въпреки че никой още не може да предскаже какво ще бъде сервирано.\n\r\nТемпото се ускори, след като вчера беше обявено, че Ким и Мун ще се срещнат на 27 април за \"началото на голямо пътуване към денуклеаризация на Корейския полуостров\", както гласеше южнокорейското изявление. Най-интересната подробност беше, че срещата ще се състои в \"южната\" част на граничната зона в Панминчжон. Предишните две корейски срещи на върха - през 2000 и 2007 г. - се състояха в Пхенян. Изглежда Ким отново е предложил Пхенян, а после друг град близо до границата, преди да се съгласи за Панминчжон.\n\r\nСрещата ще подготви почвата за срещата на Тръмп и ще позволи някои предварителни контакти между САЩ и Северна Корея. Но на практика САЩ преотстъпват подготвителната работа на азиатските си приятели. Южнокорейското разузнаване поема водещата роля и държи в течение директора на ЦРУ Майк Помпео.\n\r\nКитай действа като дипломатически портиер. Разтревожени, че може да бъдат изключени от пиршеството между Ким и Тръмп, китайците поканиха тази седмица севернокорейския лидер в Пекин. Посещението помогна да се \"избегне предположението, че Китай е маргинализиран\", както писа този месец пекинският вестник \"Глобал таймс\". Президентът Си Цзинпин каза на Ким, че Китай подкрепя \"целта за денуклеаризация на полуострова\".\n\r\nНо не се заблуждавайте: именно двете Кореи са движещата сила и принуждават своите съюзници свръхсили да реагират. Ким предприе първите стъпки, като предложи да спре оръжейните изпитания, да обсъди денуклеаризацията и да оттегли възраженията си срещу американско-южнокорейските военни учения. На фона на олимпиадата в Пьончан Сеул изигра ролята на посредник за предложението на Ким за преки преговори. Тръмп смая света с бързото си \"да\". Но всичко досега е главно корейска продукция.\n\r\nИ така, какво точно може да постигне натоварената с толкова очаквания среща между Тръмп и Ким? Има един не толкова ефектен вариант, при който двамата лидери ще се споразумеят за рамка за денуклеаризация и нормализиране на отношенията, ще обявят това за голяма \"победа\" и после ще предадат подробностите на работни групи от експерти. Китай одобри постепенния подход, който Ким предложи тази седмица - той нарече това \"поетапни, синхронизирани мерки\".\n\r\nПроблемът е, че за скептиците (като се започне от Джон Болтън - бъдещия съветник по националната сигурност на Тръмп) подобно временно споразумение би изглеждало обезпокоително като \"Договорената рамка\" от 1994 г. и структурата за шестстранните преговори от 2005 г. - минали \"пробиви\", оказали се задънени улици. Американски служители изследват защо тези минали преговори са били безплодни. Един от отговорите е, че им липсваше виждане за крайното състояние на Корейския полуостров, включително за бъдещата роля на разположените там американски войски.\n\r\nВодещият стратег за Азия при президентството на Обама Кърт Кембъл твърди, че Тръмп и Ким би трябвало да гледат на себе си като на алпинисти и да направят базов лагер, от който могат в крайна сметка да достигнат върха на една \"голяма сделка\". Но е необходимо този базов лагер да бъде достатъчно високо в планината, снабден с достатъчно специфични провизии, за да е сигурно, че се вижда върхът.\n\r\nТръмп е известен като човек, който се стреми към \"големите неща\" и търси зрелищната сделка. Ким изглежда има сходен усет към драматизма и вече поема големи, смели рискове. Може би е странно, но решителното постижение на срещата на върха между Тръмп и Ким може би е в личната химия между двама лидери, които въпреки всички обиди, които си разменят, изглежда забележително сходни по темперамент. \r\n/БТА/\r\n ", "date": "2018.03.30", "title": "Тръмп и Ким Чен Ун имат много прилики. Добре ли е това?"}
{"url": "https://www.dnes.bg/zvezdi/2018/03/30/sled-priznaniiata-na-pornoaktrisata-melaniia-mrynka.372372", "text": "След появилото се откровено интервю на порноактрисата Сторми Даниелс, която разказа за интимните си отношения с Доналд Тръмп, съпругата му Мелания се \"скрила\" в Белия дом и не желае да се появява често в обществото.\r\nКакво преживява сега първата дама на САЩ разказва източник, приближен до семейството на президента Тръмп, пише OK Magazine.\r\n\"Мелания се е съсредоточила върху възпитанието на сина си – 12-годишния Барън, и тя просто е в ужас от това какво количество внимание ѝ отнемат отношенията с мъжа ѝ. Това действително не е лесно време за нея\", обяснява източникът.\r\nДруг приближен също описал емоциите на Тръмп: \"Тя е много недоволна от живота си. Ако можеше, щеше да напусне Доналд и просто би била със сина си\".\r\r\n                    \r\n                    Сторми Даниел потвърди, че е имала роман с Тръмп, когато той вече е бил женен за Мелания. Тя призна, че са ѝ дали да подпише договор, за да мълчи, като са ѝ предложили 130 хиляди долара, а сега Сторми е решила да върне парите, но да опише историята.\r\nОще новини за звезди четете на ", "date": "2018.03.30", "title": "След признанията на порноактрисата: Мелания мрънка!"}
{"url": "https://www.dnes.bg/temida/2018/03/30/mychitelite-na-eci-v-zatvora-6-godini-za-aleksandyr-i-patrik.372364", "text": "Шест години затвор определи съдът за Александър Донов и Патрик Първев, които причиниха тежка телесна повреда на малолетния Христо Татеосян.\r\nДвамата трябвало да се грижат за момченцето, но вместо това го малтретирали.\n\n\r\nРешението на Върховния касационен съд е окончателно. Александър и Патрик ще трябват да платят и 60 000 лева обезщетение на майката.\r\nСпоред прокуратурата на 20 юли 2015 г. те затворили детето в шкаф. Христо бил поверен на грижите им, защото майката Невена Велинска, която е цигуларка, често пътувала. Тя плащала по 1200 лв., за да гледат детето й.\r\nСлучаят стана известен, след като детето беше прието в \"Пирогов\" с множество тежки наранявания, застрашаващи живота му.\r\r\n                    \r\n                    Майката поверила грижите за сина й на нейн доверен приятел - бащата на Александър, но Патрик се присъединил без тя да бъде информирана за това.\r\nСлед инцидента, когато малкият Христо бе приет в кома в \"Пирогов\" с опасност за живота, лекарите констатираха, че последният побой - с тъпи предмети, не е прецедент, а че детето е било малтретирано системно.\r\nАлександър и Патрик дори снимали вършеното от тях във видеоклипове.\n\r\n ", "date": "2018.03.30", "title": "Мъчителите на Еци в затвора, 6 години за Александър и Патрик"}
{"url": "https://www.dnes.bg/business/2018/03/30/i-playboy-vze-che-se-otkaza-ot-facebook.372329", "text": "Най-голямата в света социална мрежа Facebook губи пореден голям клиент - американското списание за мъже Playboy прекратява всички връзки с мрежата.\r\nКупър Хефнър, 26-годишният син на починалия миналата есен основател на Playboy Хю Хефнър, обяви промяната в четвъртък, предава DPA.\n\r\n\"Има над 25 млн. фенове, които с влизат в контакт с Playboy чрез нашите различни страници във Facebook, а ние не искаме да носим вина, ако те участват в практиките, за които научаваме сега\", пише в становището на издателя Playboy Enterprises Inc.\r\nТака Playboy последва примера на Илон Мъск, който като реакция на скандала с данните на потребителите обяви оттеглянето на двете свои по-големи компании Tesla и SpaceX от Facebook.\r\n                    \r\n                    \r\nПредисторията на скандала с данни във Facebook са разкрития около компанията за анализ на данните Cambridge Analytica. За компанията от Обединеното кралство се твърди, че е получила неоторизиран достъп до информация на 50 милиона потребители на Facebook, за да повлияе на изборите в САЩ, както и на гласуването за Brexit във Великобритания.\n\r\nОснователят на Facebook Марк Зукерберг наскоро обяви мерки, които да дадат на потребителите по-голям контрол върху данните си.\n\r\nСред критиците на практиките във Facebook и поддръжниците на кампанията за напускане #DeleteFacebook са софтуерният експерт и член на Надзорния съвет на Siemens Джим Хагеман-Снабе и съоснователят на WhatsApp Брайън Екшън. Екшън продаде преди години популярната услуга за съобщения WhatsApp именно на Facebook за 22 млрд. долара.\n\r\nОтношенията между американската медийна компания Playboy Enterprises и Facebook никога не са били безоблачни и без напрежение. От едната страна са условията за използване на социалната мрежа, които не разрешават показване на голи снимки. От друга страна Playboy като мъжко списание с разголени и еротични снимки може да достигне във Facebook потенциално до милиони потребители - с възходяща тенденция.\n\r\nТова обяснява мнението на Playboy за решението. Буквално в изявлението се казва: \"Насоките на Facebook продължават да противоречат на нашите ценности. Опитахме се да бъдем представени като глас на платформата, която по наше мнение е сексуално репресивна\".\n\r\nПрекратяването на отношенията между Playboy и Facebook е забележително и по друга причина - защото мъжкото списание започна през 2016 г. да показва жените не напълно съблечени. Това съответстваше на правилата на Facebook. Но през пролетта на 2017 г. Купър Хефнър обяви чрез услугата за кратки съобщения Twitter завръщането на списанието към пълната голота, което, разбира се, е против правилата на Facebook.\n\r\nКакто се казва в изявлението на Playboy, компанията не иска да бъде \"съучастник\", като излага своите 25 милиона потребители на \"докладваните практики\". Следователно Playboy ще напусне платформата на Facebook и ще деактивира всички профили Playboy, които пряко се управляват от Playboy Enterprises.\r\n", "date": "2018.03.30", "title": "И Playboy взе, че се отказа от Facebook "}
{"url": "https://www.dnes.bg/notifikacii/2018/03/30/pishman-shofior-opita-da-metne-kat-s-diploma-mente.372338", "text": "Мъж от шуменското село Дойранци представил фалшива диплома за завършено основно образование пред “Пътна полиция\" Шумен, за да му издадат шофьорска книжка, пише \"Труд\".\r\nНа мига бил изловен от бдителни служителки на гишето, които се усъмнили, че документът е менте. Кетапът на Абил Р. /29г./ бил уж от ОУ \"Св.Св.Кирил и Методий\" в село Бяла река, община Върбица.\r\nИмал серия, номер, 2004 година на издаване. Бърза справка обаче показала, че школото, което продължава да съществува, не е издавало такава диплома.\r\nОказало се, че Абил напразно си е дал парите за шофьорски курс. Бил положил успешно изпита и знаел да кара, но докато не се образова, няма да вземе книжка.\r\nОсвен това, ще бъде съден за ползване на документ с невярно съдържание. Срещу него е образувано бързо производство, съобщават от полицията.", "date": "2018.03.30", "title": "Пишман шофьор опита да метне КАТ с диплома менте"}
{"url": "https://www.dnes.bg/snimka-na-denia/2018/03/30/na-cvetnica-valeji-na-velikden-slynce-i-dyjd-a-prez-april.372358", "text": "Започналото повишение на температурите ще продължи и утре, като максималните температури в събота ще са от 18 до 23 градуса. По-ниски ще са градусите само по Черноморието.\r\nВ неделя, 1 април – Цветница, топлата въздушна маса ще се оттегли, а температурите ще се понижат с от 5 до 7 градуса.\r\nТогава ще има краткотрайни, в отделни райони интензивни валежи, сочи  на синоптиците от БАН.\r\nНа Великден времето ще е динамично, ще има слънчеви часове, но и валежи в следобедните часове. В самия край на първото десетдневие и темпертурите ще се понижат.\r\nВторите десет дни температурите ще бъдат близки до средните за периода. Времето ще бъде променливо, ще има и превалявания, на места с гръмотевици. В периода 15 - 18 април има вероятност за обстановка с по–повсеместни и временно интензивни валежи. В отделни дни, при ясно и тихо време, сутрешните температури ще остават близки до 0° и има опасност от слани.\rИ през третото десетдневие по-вероятно е да се запази динамиката на атмосферата. Остават условията за валежи, предимно в следобедните часове, краткотрайни, с петнист характер и различна интензивност, на места придружени и от гръмотевици. Повече слънце ще има до обяд. Температурите слабо ще се колебаят около стойности, близки до обичайните.\r\nСпоред прогнозите на метеоролозите най-ниските температури през идния април ще са между минус 1° и 4°, а най-високите - между 28° и 33°С.\r\n\n\r\nАприл е типичен пролетен месец. Температурите се повишават значително. Броят на слънчевите дни се увеличава. Понякога при студени нахлувания от север вали сняг, а минималните температури се понижават под 0°. Опасност от слани съществува през целия месец. При интензивни затопляния се достигат летни температури – до 30°-34°С. \n\r\nМесечната сума на валежите средно за страната ще бъде около нормата, която за равнините е между 40 и 70 л/кв.м, в планинските райони – между 60 и 100 л/кв.м.", "date": "2018.03.30", "title": "На Цветница валежи, на Великден – слънце и дъжд! А през април?"}
{"url": "https://www.dnes.bg/sofia/2018/03/30/izvadeni-plochki-schupeni-stykla-speshen-remont-na-largoto.372370", "text": "\nРаботници започнаха ремонти по настилката и остъкляването на Ларгото. \r\nСпешният ремонт идва само година след откриването на археологическият комплекс и още един ремонт за около 17 милиона лева, пише \"Булфото\".\n\n\r\n\"В рамките на гаранционния срок фирмата изпълнител е дошла да си оправи нещата. Не мога да кажа стойността, ние не поемаме плащане, то е в рамките на гаранцията\", обяснява министърът на културата Боил Банов. \r\nГаранцията е 10 години, а тепърва ще се анализират причините за аварията – дали е виновна само зимната обстановка или изначално ремонтът е бил некачествен.\r\nПо решение на правителството Ларгото ще се стопанисва от Столична община, но Йорданка Фандъкова не иска да го приеме, преди да е напълно ремонтирано. \r\nСтоличният кмет е поискала от Банов в най-кратки срокове да възстанови нормалния вид на Ларгото.", "date": "2018.03.30", "title": "Извадени плочки, счупени стъкла... Спешeн ремонт на Ларгото"}
{"url": "https://www.dnes.bg/zvezdi/2018/03/30/viki-ot-mastilo-otpraznuva-godishnina-ot-svatbata-v-keiptaun.372373", "text": "Вокалистката на \"Мастило\" Виктория Терзийска отпразнува втората годишнина от сватбата си с пътешествие до перлата на Южна Африка Кейптаун.\r\nЗаедно със съпруга ѝ – бизнесменът Петър Величков, отпътуваха до екзотичната дестинация преди дни, а на терен имаха възможността да видят тюлени, лъвове, да дегустират вино, както и да си нащракат селфита с хора от местното население.\r\nТова не е първото туристическо приключение на семейството. След като се врекоха във вечна вярност Вики и Величков посетиха Сейшелите в рамките на медения си месец, пише \"Монитор\".\r\nТе се разходиха до олтара през 2016 г., малко преди изпълнителката на \"В ръцете ти е най-добре\" да даде живот на дъщеричката им Маргарита, кръстена на майката на Терзийска.\r\r\n                    \r\n                    Искрата между тях пламна през април 2015 г., а по време на почивка на остров Капри Вики получи предложение за брак. Малката Маргарита не е първо дете за бизнесмена, който има двама сина от бившата си съпруга.\r\nОще новини за звезди четете на ", "date": "2018.03.30", "title": "Вики от \"Мастило\" отпразнува годишнина от сватбата в Кейптаун"}
{"url": "https://www.dnes.bg/balkani/2018/03/30/turciia-shte-se-protivopostavi-na-igrite-sreshtu-neia.372316", "text": "Турският президент Реджеп Тайип Ердоган заяви, че Турция ще постигне висок икономически растеж през 2018 г. и ще държи вратите си широко отворени за международни инвеститори, съобщи Ройтерс. \r\nАз имам лоши новини за онези, които се опитват да използват обменните курсове като плашило, което да плаши нашия народ, заяви Ердоган пред членове на управляващата Партия на справедливостта и развитието.\r\nТурция още един път успешно ще се противопостави на игрите, които се играят срещу нея, с високия растеж, който ще постигне през 2018 г., каза Ердоган.\r\n/БТА/\r\n ", "date": "2018.03.30", "title": "Турция ще се противопостави на игрите срещу нея!"}
{"url": "https://www.dnes.bg/obshtestvo/2018/03/30/kupuvaite-cvetia-i-klonki-ot-reglamentirani-tyrgovci.372362", "text": "Цветя, върбови клонки и малки букетчета не трябва да се купуват от продавачи, които нямат разрешение за търговска дейност. Това припомнят експертите от отдел \"Биологично разнообразие\" в Министерството на околната среда и водите /МОСВ/ преди предстоящите пролетни празници - Лазаровден, Цветница, Великден, Гергьовден, съобщиха от пресцентъра на ведомството.\n\r\nТези дни се отбелязват с изобилие от цветя и билки, но и зачестяват случаите на нерегламентирана търговия. Гражданите е добре да следят за нарушения и да сигнализират за тях в 16-те регионални инспекции по околната среда и водите, посочват от МОСВ.\n\r\nБългария е изключително богата на растителни видове. Много от тях виреят само в нашата страна и никъде другаде по света. Това са т. нар. ендемити, които трябва да пазим от изчезване. Някои от тях са защитени от Закона за биологичното разнообразие и забранени за събиране, отрязване, изкореняване, а забраните са валидни за всички жизнени стадии от развитието на растенията. Има забрани за притежаването, отглеждането, пренасянето, превозването, изнасянето зад граница, търговията и предлагането за продажба или размяна на взети от природата екземпляри /диви циклами, диви орхидеи, съсънки, перуники, гладиоли, пролетно котенце, рилска иглика, минзухар и др./.\r\n                    \r\n                    \r\nКрасиви и използвани за букети са и много билки /червен божур, лечебна иглика/. В Закона за лечебните растения също има забрани и допустими за събиране количества. При брането на билки за търговия е необходимо предварително да се издаде позволително от съответната община, горско стопанство или от собственика на земите. Търговците в цветарските магазини не трябва да купуват от цветните борси растения за букети без документи. Най-честият случай на нарушение е с бодлив залист.\n\r\nЗа да продължат дивите цветя да радват всички, букети трябва да се берат само за лична употреба и на позволените за това места. Само така околната среда ще бъде съхранена, ще запазим хармонията с нея и ще предадем традициите и празниците за бъдещите поколения, ползвайки разумно природните ресурси, съветват от МОСВ.", "date": "2018.03.30", "title": "Купувайте цветя и клонки от регламентирани търговци!"}
{"url": "https://www.dnes.bg/eu/2018/03/30/daily-express-razdelenie-v-es-bylgariia-ne-izgoni-ruski-diplomati.372378", "text": "България няма да изгони руски дипломати, докато ЕС продължава да ескалира ситуацията след нападението с невропаралитичен газ в Англия, за което британското правителство обвинява Москва. Министър-председателят Бойко Борисов заяви, че страната му, която в момента е ротационен председател на Съвета на ЕС, трябва да запази диалога с Русия на фона на засилващото се противопоставяне между Запада и Москва, пише Daily Express, предава \"Фокус\".\n\n\n\nБългария изрази солидарност с ЕС и НАТО, привиквайки за консултации посланика си от Москва и той ще се върне на 8 април. Според Борисов са необходими повече доказателства, за да може в бъдеще да бъдат предприети действия. \r\r\n                    \r\n                    След като участва на Съвета за национална сигурност на страната си заради нападението, по време на който посланикът бе изслушан, Борисов заяви, че \"като председатели на Съвета на ЕС трябва да запазим открит канала за комуникации, както сме правили във времена на напрежение в региона\".\r\n\"Трябва да направим същото и с Русия. За момента не мислим да гоним руски дипломати и официални лица\", допълни той.\r\nБългария ще се присъедини към страните като Кипър, Португалия и Австрия, които загърбват координираните мерки на някои от най-големите и могъщи страни по света.\r\nПризивите към България да изгони дипломатите бяха посрещнати със съпротива и от правителството на страната, и от другите политически партии в парламента, които искат страната да има здрави връзки с Русия. \r\nБългария е почти напълно зависима от руските газови доставки, военно оборудване и печалби от туризма, а много българи усещат силни културни връзки с Русия, с която споделят азбука и православие.", "date": "2018.03.30", "title": "Daily Express: Разделение в ЕС! България не изгони руски дипломати!"}
{"url": "https://www.dnes.bg/cars/2018/03/30/mazda-cx-3-poluchi-oshte-po-moshten-dvigatel.372337", "text": "Въпреки че японската компания Mazda обнови кросоувъра CX-3 през миналата година, на автомобилния салон в Ню Йорк дебютира леко усъвършенствана версия на модела. Той вече е малко по-мощен, по-екологичен и по-комфортен.\r\nФейслифтът на Mazda CX-3 е оборудван със същия 4-цилиндров бензинов двигател Skyactiv-G с обем от 2 литра, но мощността му е увеличена с 2 конски сили - от 146 до 148. Заедно с това максималният въртящ момент е вече 201 Нм срещу 198 Нм досега.\r\nПо думите на представителите на бранда, заедно с лекото увеличение на мощността, двигателят изразходва по-малко гориво. За съжаление, компанията не разкри конкретни цифри.\r\nВ компактния кросоувър също така леко е променен дизайна на екстериора, като например това, че ламелите на радиаторната решетка вече не са отделни, а са групирани по две.\r\r\n                    \r\n                    Най-сериозни изменения има в салона на обновената Mazda CX-3, който вече може да се похвали с по-качествени материали. Все още не се знае колко ще струва фейслифтът на модела, но кросоувърът трябва да се появи на световните пазари до края на есента.\r\n", "date": "2018.03.30", "title": "Mazda CX-3 получи още по-мощен двигател"}
{"url": "https://www.dnes.bg/usa/2018/03/30/filantropyt-uoryn-byfet-vtori-broker-na-sasht.372312", "text": "Уорън Бъфет нямаше много късмет в големите сделки миналата година, но имотният му бизнес е много успешен, пише Bloomberg.\r\nHomeServices of America - компания, която Бъфет \"едва забелязвал\", когато Berkshire Hathaway я купи през 2000 г. като част от електрическа компания, постоянно се разширяваше чрез придобивания, за да се превърне във втората по големина брокерска компания в областта на жилищните имоти в САЩ.\r\nСега, след придобиването миналата година на един от най-големите ѝ конкуренти, Long & Foster, компанията е напът да се сдобие с още по-голям дял от пазара.\r\nСделката изстреля обема на HomeServices of America до над 80 хил. участници в сделки с имоти през 2017 г., което е скок с 34% спрямо предходната година, показва нова класация на компанията за данни за имотната индустрия Real Trends. (При всяка продажба на жилище има две страни – купувач и продавач, а една брокерска компания може да представлява и двете страни).\r\r\n                    \r\n                    Това дава значителна преднина на HomeServices пред водещата брокерска компания в областта на жилищните имоти в САЩ NRT, част от корпорацията Realogy Holdings, която работи под брандове като Coldwell Banker и Sotheby’s. От гледна точка на стойността на сделките NRT все още има значително предимство.\r\nНо да не се лъжем – Бъфет винаги се стреми да бъде номер едно.\r\n\"Въпреки придобиванията в последно време HomeServices е напът да контролира само около 3% от бизнеса с посредничество при продажба на жилище в страната през 2018 г. Това означава, че 97% са пред нас\", писа Бъфет в ежегодното си писмо до акционерите на Berkshire.\r\n", "date": "2018.03.30", "title": "Филантропът Уорън Бъфет – втори брокер на САЩ"}
{"url": "https://www.dnes.bg/muzika/2018/03/30/pavell-venci-venc-svaliat-maskata-na-socialnite-mreji.372339", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвама от най-нашумелите български изпълнители представят ново, креативно и атрактивно парче. \"Фалшив профил\" е оглледало на социалната действителност. \r\nPavell & Venci Venc' свалят маската в предаването  и признават защо избират пътя на провокацията.\r\n\"Задачата на артиста е да наблюдава света, в който живее, и да го описва максимално искрено\" - казват музикантите.\r\nСоциално ангажираната музика е платформа за важни обществени послания, категорично е дуото и подкрепя твърдението си с коментар: \"Ние сме огледало на това общество и като такова сме длъжни да отразяваме истината, колкото и да е грозна тя\".\r\nЛюбимците на тийнейджърите разкриват още подробности за идеята и посланието на новата си песен, които може да видите по .", "date": "2018.03.30", "title": "Pavell & Venci Venc' свалят маската на социалните мрежи"}
{"url": "https://www.dnes.bg/index/2018/03/30/lipsata-na-zdrav-razum-li-e-sueverieto-pri-bylgarina.372325", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзследване на \"Тренд\" показва колко суеверни са българите. Според института 75% вярват в пророчествата на Ванга, а 45% - в магии. За всеки трети у нас счупеното носи нещастие.\n\r\nЛипса на здрав разум ли е суеверието – коментират в предаването журналистът Жени Костадинова и телевизионният продуцент Нина Никол Хамилтън.\r\n\"Човек несъзнателно търси първопричината за своите нещастия. Най-лесно ми беше да хвърля вината върху счупеното огледало\", сподели Нина-Никол Хамилтън.\r\nЗащо сме суеверни и защо ходим по врачки?\r\n\"Това идва от обезверяването на българина. Ние сме свикнали да бъдем лъгани\", отговаря телевизионният продуцент на въпроса за афинитета на нашенеца към врачките и гледачките.", "date": "2018.03.30", "title": "Липсата на здрав разум ли е суеверието при българина?"}
{"url": "https://www.dnes.bg/balkani/2018/03/30/nevolite-na-edin-syrbin-iska-v-zatvora-no-ne-mu-davat.372275", "text": "Радолюб Ристич на 28 години от сръбския град Куршумлия не може да си излежи присъдата от 20 дни затвор, защото личната му карта е повредена и той от дни се мъчи да докаже самоличността си. \n\r\nРистич отишъл в затвора в Прокупле, където да изтърпи присъдата си, постановена му заради пътно-транспортно произшествие, но бил върнат от портала заради повредената си лична карта и така мъжът от дни напразно се опитва да докаже, че това е той и да влезе в затвора. \n\r\nРистич казва, че неотдавна карал кола без шофьорска книжка и бил спрян от полицията, пише сръбският вестник \"Курир\".\n\r\n\"Глобата е 20 000 динара, но казах на съдията, че нямам пари да платя и бях осъден на 20 дни затвор. Получих призовка да се явя на 23 март в затвора в Прокупле. Купих си цигари, шоколади и сокове и отидох на портала на затвора. Поискаха ми личната карта и казаха, че не изправна, защото е повредена\", разказва мъжът. \r\n                    \r\n                    \r\n\"Казаха ми, че в такъв случай не мога да вляза, защото трябва да докажа кой съм. Предложих им военната си книжка, но не я приеха. Нямам международен паспорт, нито шофьорска книжка. Понеже бях похарчил всички си пари, за де се подготвя за затвора, вкъщи се върнах на стоп\", обяснява Ристич. \n\r\nТой казва, че упорито се опитва да влезе в затвора, но безуспешно. \n\r\n\"Питах мога ли да подам молба за нова лична карта и да им занеса удостоверението, но те казаха, че не може. След това отидох в полицията в Куршумлия, но те казаха, че не могат да направят нищо, докато не направя ново нарушение\", разказва Радолюб. \n\r\nЗатова мъжът цял ден опитвал да направи някакво нарушение, за да го задържат. \n\r\n\"Пресичах улицата не на пешеходна пътека, карах се с полицаи, но без успех. Тотално ме игнорираха. Не искам да дойдат да ме вземат, като че съм престъпник, когато получат заповед. Това е срамота, но в затвора продължават да не ме приемат\", казва отчаяният млад мъж. \n\r\n\"Казаха ми: \"Кой знае кой си ти, трябва да имаш документ със снимка, иначе може който и да е да дойде и да излежи присъдата на друг\". Ама да не съм луд да чукам на портата на затвора заради друг\", разочарован е Ристич. \n\r\nТой все пак се надява, че решение ще бъде намерено и няма да се стигне да това той да бъде задържан заради неявяване. \r\n ", "date": "2018.03.30", "title": "Неволите на един сърбин. Иска в затвора, но не му дават!?"}
{"url": "https://www.dnes.bg/stranata/2018/03/30/hvanaha-upravitelia-na-bolnicata-v-karlovo-s-2-2.372355", "text": "Управителят на болницата в Карлово д-р Христо Пелев е хванат да шофира с 2,2 промила алкохол.\r\nСнощи на паркинга пред сградата на Общината той леко е ударил друг автомобил, съобщава БНР.\r\nПредседателят на Общинския съвет в града Теодор Шойлеков заяви, че управителят на болницата ще носи наказателна отговорност, но това не пречи да изпълнява служебните си задължения. \r\nСпоред него въпросът е дали е морално да остане на поста. \r\nУправленският договор на д-р Пелев изтича в края на април.", "date": "2018.03.30", "title": "Хванаха управителя на болницата в Карлово с 2,2‰"}
{"url": "https://www.dnes.bg/rusia/2018/03/30/rusiia-iska-konsulski-dostyp-do-iuliia-skripal.372346", "text": "Руското посолство във Великобритания поиска да му бъде предоставен консулски достъп до пострадалата руска гражданка Юлия Скрипал, която, според съобщения на британските медии, е дошла в съзнание. Това съобщи на сайта си руската дипломатическа мисия, цитирана от ТАСС.\n\n\n\r\nДнес телевизия \"Скайнюз\" съобщи, че рускинята, която пострада заедно с баща си - бившия двоен агент Сергей Скрипал, при отравяне с нервнопаралитично вещество в английския град Солсбъри, вече може да приема храна и да пие. А според Би Би Си Юлия вече е в съзнание и може да говори.\r\nОт болницата в Солсбъри потвърдиха, че състоянието й \"бързо се подобрява\" и вече не е критично, а стабилно.\r\nСъстоянието на баща й остава \"критично, но стабилно\".\r\nВ искането си за консулски достъп посолството настоява да я посети в съответствие с консулската конвенция между СССР и Обединеното кралство от 1968 г. \r\n/БТА/", "date": "2018.03.30", "title": "Русия иска консулски достъп до Юлия Скрипал"}
{"url": "https://www.dnes.bg/notifikacii/2018/03/30/chikagoto-spipan-v-germaniia-vryshtat-ni-go-zatvor-go-chaka.372301", "text": "Венцислав Ангелов-Чикагото е задържан в Германия. Той ще бъде екстрадиран в България, където трябва да излежи присъдата си. \r\nОт прокуратурата заявиха пред БНТ, че в момента се изготвя за превод европейската му заповед за екстрадиция.\n\n\r\nБившият кандидат за кмет на Русе Венцислав Ангелов е обвинен и признат за виновен за участие в приготовление на международен канал за наркотрафик от Перу до Испания. \r\nАнгелов е бил 11 месеца в ареста по време на разследването, което се забавило заради молбите за правна помощ от няколко държави, след което съдът го е пуснал срещу по-лека мярка за неотклонение, а краят на делото го заварил на свобода и така и не влязъл в затвора, а забегнал в чужбина.\rDnes.bg припомня, че Чикагото изчезна дни преди местните избори през октомври 2015-а, след като стана ясно, че трябва да се приведе в сила окончателната му присъда за трафик на дрога.\r\nВенцислав Ангелов е бивш полицай, който през годините има присъди за контрабанда и данъчни престъпления.\r\n ", "date": "2018.03.30", "title": "Чикагото спипан в Германия, връщат ни го – затвор го чака!"}
{"url": "https://www.dnes.bg/notifikacii/2018/03/30/roboti-v-sinhron-tancuvat-za-rekord-na-gines.372253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n1372 робота танцуват в синхрон за рекорд на Гинес. Впечатляващата сцена е част от програмата на музикалния фестивал \"Сан Ремо\" в столицата на Италия – Рим, съобщава  \r\nМашините са модел Alpha 1S, високи са 40 см. и са изработени от алуминиева сплав и пластмасово покритие.\r\n ", "date": "2018.03.30", "title": "Роботи в синхрон: Танцуват за рекорд на Гинес"}
{"url": "https://www.dnes.bg/notifikacii/2018/03/30/nad-40-000-umirat-v-sasht-zaradi-droga-za-edna-godina.372295", "text": "Статистиката на починали В САЩ от приемане на свръхдоза различни наркотични вещества е стряскаща. Повече от 42 хиляди души са се разделили с живота си през 2016-а, което сочи, че смъртността заради опиоиди е скочила с близо 50 % от предходната година.\n\r\nЗаключението е на правителствен доклад на федералните Центрове за контрол и профилактика на заболяванията, съобщава ТАСС, цитирана от БТА.\n\r\n\"Различни наркотични вещества са убили през 2016 година 63,6 хиляди души. Това е с 21,5 процента повече в сравнение с предходната година.\r\nНа опиоидите се падат 66 % от смъртните случаи\", се казва в доклада и се констатира още, че средно всеки ден от свръхдози в САЩ умират по 174 души.\r\nСпоред специалистите рязкото увеличаване на смъртността от свръхдоза е свързано с бурното разпространение на синтетичните опиоиди в страната. \n\r\nСред тях най-опасен е фентанилът, който е 100 пъти по-силен от морфина и 50 пъти по-въздействащ от хероина. \"Нито един регион в САЩ не е бил пощаден от опиоидната епидемия, се подчертава в доклада. Най-много случаи на предозиране са регистрирани сред американците във възрастовата група на 25 - 44 годишните\".\n\r\nПрез 2017 г. митническите и погранични служби на САЩ са заловили 680 килограма фентанил, което количество е три пъти повече, отколкото през 2016-та. \n\r\nПрезидентът Доналд Тръмп каза на 19 март, че разчита на сътрудничеството с Китай и Мексико, за да се преустанови контрабандният внос на опиоиди в страната.", "date": "2018.03.30", "title": "Над 40 000 умират в САЩ заради дрога. За една година!"}
{"url": "https://www.dnes.bg/muzika/2018/03/30/k-vo-chuha-cvetelina-grahich-i-gadjeto-i.372308", "text": "Цветелина Грахич и гаджето й Кристиян Шаламанов избухнаха с общ проект - \"К'во чух\", чиято премиера беше в ефира на \"Фен\" тв.\r\nКолаборацията между двамата изненада много почитатели, като първоначалните отзиви за парчето са изцяло положителни.\r\nПесента е със закачлив текст и модерно звучене. В клипа Цвети сменя няколко визии, в които не липсва сексапил и провокативност.\r\nСамата Грахич заяви, че проектът е спонтанен и при създаването му не е имало някакъв план: \"Един ден Кристиян ми пусна демото и аз го харесах. Нямаше нищо планирано. Очаквам парчето да се хареса. В него съм доста по-различна от това, което съм показвала досега\".\r\nБосненката вдига завесата и относно избора си на стил за в бъдеще. \"Не си поставям граници относно стила. Това ще го определи публиката, смятам, че тя ще ми помогне много в този аспект\".\n\r\r\n                    \r\n                    Да припомним, че Грахич напусна \"Шоуто на Слави\", а с половинката си Кристиян все още не планира брак.\r\n", "date": "2018.03.30", "title": "\"К'во чуха\" Цветелина Грахич и гаджето й?"}
{"url": "https://www.dnes.bg/health/2018/03/30/vyzrasten-chovek-na-zybolekar-riadkost-u-nas.372309", "text": "На фокус попадат пациентите над 65 години, като редовни изследвания разкриват причините, възрастното поколение да не полага необходимите грижи за зъбите си. Най-честите причини-бариери се оказват: страх, лошо здравословно състояние, финансови и физически затруднения.\r\nЧаст от хората попаднали в проучването съобщават, че с годините намират затруднение в четкането на своите зъби поради проблеми с паметта, поради артритни заболявания, поради настъпилите естетични промени у по-възрастните  и нежеланието им, и непукизма за орална грижа. \r\nЕдни от тях намират трудност в транспортирането до денталния кабинет, други в скъпоструващите процедури, трети са се страхували през целия си живот от посещението в денталния кабинет. Но това не бива да бъде пречка пред пациентите да се грижат за здравето на зъбите и венците си.\r\n \r\nЛошото орално здраве е в пряка връзка със заболяванията на целия организъм. Честите посещения при денталния лекар могат да подпомогнат за по-доброто здраве на целия ви организъм.\r\n \r\nЗаболяванията, които имат по-възрастните хора и медикаментите, които приемат за регулиране на здравето си, често предизвикват сухота в устата. Слюнката подпомага протекцията на зъбите срещу зъбния кариес, така че ако се намали нейното количество, зъбите са предразположени към дентални проблеми. Съобщете на вашият стоматолог за сухотата в устата, за да ви даде съвет как да се справите с нея.\r\n \r\n", "date": "2018.03.30", "title": "Възрастен човек на зъболекар? Рядкост у нас!"}
{"url": "https://www.dnes.bg/rusia/2018/03/30/ruska-voenna-mosht-balistichnata-raketa-sarmat-izletia.372315", "text": "\r\nМосква отново демонстрира военна сила. Русия тества тежката междуконтинентална балистична ракета \"Сармат\", съобщи .\r\n23-секундното видео, публикувано от руското министерство на отбраната, показва изстрелването на ракетата от космодрума на \"Плесецк\".\r\nТова е вторият тест на ракетата в рамките на 3 месеца. В началото на март руският президент Владимир Путин се похвали пред Федералното събрание, че Москва е разработила нови видове оръжие, които нямат аналог в света. ", "date": "2018.03.30", "title": "Руска военна мощ! Балистичната ракета \"Сармат\" излетя"}
{"url": "https://www.dnes.bg/obshtestvo/2018/03/30/sinodyt-pred-skandal-galaktion-iska-pak-da-e-mitropolit.372326", "text": "Дядо Галактион иска да бъде възстановен и да стане отново Старозагорски митрополит, твърди \"Монитор\", като цитира свои източници от Синодалната палата. \r\nТой поставил искането си по време на заседание на Светия синод в сряда, като лично е отишъл на крака и е влязъл в заседателната зала.\n\n\n\n\r\nНезависимо че владиката претърпя няколко инсулта преди три години и по тази причина беше изпратен от архиереите в заслужен покой, а начело на епархията застана дядо Киприян, той вече се придвижва и говори нормално въпреки първоначалната пареза. \r\nСлужители от Синодалната палата разкриват пред изданието, че владиката дори не е ползвал асансьора до втория етаж, където е заседателната зала, а се е изкачил по стълбите, подкрепян от две жени, които се грижат за бита му. \r\r\n                    \r\n                    Дядо Галактион останал около 30 минути на заседанието на синодалните старци, като изложил желанието си да оглави отново Старозагорската епархия, позовавайки се на подобреното си здравословно състояние. \r\nДа му окажат морална подкрепа заедно с него са пристигнали и петдесетина вярващи от епархията. \r\nПреди три години, когато той сдаде поста, синодът гласува да му бъдат запазени всички удобства в митрополитския дом, предвид сана му. Това включва домашна помощничка, автомобил и помещения за живеене. \r\nНеотдавна обаче от митрополията взели решение 75-годишният старец да бъде изпратен в манастир в Казанлък. \r\n ", "date": "2018.03.30", "title": "Синодът пред скандал! Галактион иска пак да е митрополит"}
{"url": "https://www.dnes.bg/business/2018/03/30/koi-avtokoncern-pecheli-nai-mnogo.372277", "text": "BMW остава най-печелившият автомобилен концерн в света. Нито един производител не е успял през миналата година да надмине баварците по марж – съотношението между приходите и оперативната печалба, става ясно от оценка на консултантската компания Ernst & Young (EY), цитирана от DPA.\r\nНепосредствено след първото място обаче има размествания, след като Daimler трябваше да отстъпи второто място от миналата година на японския концерн Suzuki и сега заема третото място. Volkswagen се нарежда в средата на класацията (осмо място), но по отношение на продажбите е лидер. Що се отнася обаче до приходи и печалба, победител е Toyota. Hidden Field\r\nBMW отчита марж от 10% - както и през 2016 г. Иначе казано – за всеки 100 евро приходи през миналата година компанията печели 10 евро. При Suzuki маржът възлиза на 9,8%, а при Daimler - на 8,9 на сто.\r\r\n                    \r\n                    Данните обаче се отнасят до бизнеса на целите концерни. Освен основния бизнес с автомобилите тук влизат и други операции, като например финансови услуги. Ако се вземе предвид само автомобилният бизнес, то Daimler се справя по-добре с маржа, като има 9,6%, докато при BMW той е 8,9 на сто. Тук обаче не се взема предвид китайският бизнес на BMW, който концернът отчита в друго подразделение.\r\nНай-големите 16 автомобилни концерна в света, които са анализирани от EY, заедно са генерирали през 2017 г. печалба от почти 104 млрд. евро – с 12,4% над тази от 2016 г.\r\nСпоред автомобилния експерт на EY Петер Фус това може да не продължи дълго. „По отношение на печалбата автомобилният бранш ще понесе леко отстъпление през идните години“, смята той.\r\n„Предстоят инвестиции за милиарди, които ще се отразят негативно на маржовете и едва в дългосрочен план ще допринесат за ръст на печалбата и приходите“, смята той. За редица концерни електрическите коли ще носят загуба в средносрочен план. Който обаче не инвестира днес в технологиите на утрешния ден, ще бъде сериозно застрашен, смята експертът. \r\n", "date": "2018.03.30", "title": "Кой автоконцерн печели най-много?"}
{"url": "https://www.dnes.bg/notifikacii/2018/03/30/tir-smachka-3-koli-i-se-preobyrna-do-kyshti-v-kichevo.372322", "text": "ТИР с румънска регистрация се преобърна във варненското село Кичево и потроши три автомобила.\r\nКатастрофата станала в ранните часове на днешния ден. Шофьорът е излязъл от пътя и возилото му е приключило пътя си в локална улица на селото.\r\nКато по чудо инцидентът е минал без жертви и ранени, тъй като огромният камион, превозвал цигари, спрял буквално на метри от близките къщи. Трите паркирани отпред автомобила обаче са смачкани.\r\nМестните хора разказват, че живеят в страх, тъй като масово шофьорите преминават през селото с висока скорост и на пътя постоянно стават инциденти.\r\nКметът Иванка Маринова посочва, че от години искат легнали полицаи, камери на КАТ или кръгово, съобщава .\r\nПредполага се, че до катастрофата се е стигнало след като шофьорът е заспал зад волана. Той се е отървал с леки наранавания, предстои да се изясняват причините за случилото се.", "date": "2018.03.30", "title": "ТИР смачка 3 коли и се преобърна до къщи в Кичево"}
{"url": "https://www.dnes.bg/notifikacii/2018/03/30/v-kapana-na-anoreksiiata-za-viarvashtite-che-opakovkata-prodava.372268", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В капана на анорексията попадат все повече жени и момичета всяка година. Наричат я още \"доброволната гладна смърт\". Има ли спасение и колко трудно е да поемеш в обратната посока?\n\r\nБългарският представител в конкурса \"Мис Свят България\" 2017 г. Вероника Стефанова и психологът Полина Василева също са попадали в капана на болестта, но са успели да намерят обратния път и да се преборят с анорексията. Днес и двете със своите професии са посветени на каузата да помагат и вдъхват кураж на хилядите болни от анорексия у нас.\n\r\n\"Аз боледувах преди 10 години, когато бях на 16. Имах много натоварена програма, попаднах в депресия, която отключи анорексията. Коментари за моето тегло не е имало, просто стана подсъзнателно. Чувстваш умора и си казваш, че трябва да промениш нещо в себе си\", сподели в \"България сутрин\" Стефанова.\r\nТя уточни, че е била висока 1,74 м и е тежала едва 36 кг. \"Събудих се една сутрин и не можех да стана от леглото. След като все пак успях, припаднах в коридора. Правиш усилия да се възстановиш, но организмът ти не приема храна. Случва се на моменти пак да си мисля за теглото си при проблеми, но се разсейвам от тези мисли\", добави моделката.\n\r\nПсихологът Полина Васева е категорична, че доста често момичетата биват подтиквани да слабеят заради коментари за теглото им в тийнеджърска възраст.\n\r\n\"При мен болестта дойде преди 17 години и продължи доста дълго - 7 години. Започна с булимия, след това имаше коментари за теглото ми, а след това дойде анорексията. Стигнах 30 кг, но осъзнах и се изправих на крака. Младите момичета смятат, че опаковката продава\", твърди Васева пред .\n\r\nТя мисли, че болестта е лечима, но родителите и близките трябва да бъдат много внимателни и да не се подценява състоянието, защото процентът смъртни случаи в световен мащаб е много голям.", "date": "2018.03.30", "title": "В капана на анорексията: За вярващите, че опаковката продава!"}
{"url": "https://www.dnes.bg/stranata/2018/03/30/vodka-vino-razbiha-ceh-za-nelegalen-alkohol.372323", "text": "Цех за бутилиране на нелегален алкохол е бил открит в района на Пловдив. Открити са 22 000 литра алкохолни продукти, както и поточна линия за бутилиране, съобщиха от Агенция \"Митници\".\r\nВ 10-литрови пластмасови туби е имало 80 литра спирт. В цеха митничари и полицаи са открили също над 270 стъклени бутилки с надпис \"Водка\" и неизвестна марка ракия.\r\nПроверяващите са намерили и червено и бяло вино. Над 5 тона са открити в метален съд, а останалото количество - в двулитрови пластмасови туби, подготвени за транспортиране.\r\nПред митническите служители не са представени както документи, удостоверяващи плащането на дължимия за стоките акциз, така и документи за регистрация на обекта по реда на Закона за акцизите и данъчните складове.\r\nВзети са проби на алкохолните продукти за лабораторен анализ.\r\r\n                    \r\n                    По случая ще бъде образувано административно-наказателно производство, а за откритите стъклени бутилки с етилов алкохол е образувано досъдебно производство по описа на \"Митница\" - Пловдив, под надзора на Районната прокуратура.", "date": "2018.03.30", "title": "Водка, вино... Разбиха цех за нелегален алкохол"}
{"url": "https://www.dnes.bg/notifikacii/2018/03/30/nameriha-trupa-na-mlad-myj-v-kladenec.372331", "text": "Трупът на млад мъж, който изчезнал още на 3 март, е изваден от кладенец в кв. \"Еревиш\" на град Антоново, пише \"Труд\". \n\r\nНа тялото на 24-годишния мъж се натъкнал овчар, който прибирал овцете към 17:30-18 часа в четвъртък. \r\nМинавайки край общия кладенец, откъдето вадел вода да пои и добитъка, видял съкварталеца си, изплувал на повърхността. \r\nВ кладенеца имало 8-10 метра вода, уточниха криминалисти.\r\nАутопсията, която била направена в петък в болницата в Търговище, показала, че няма данни за насилие и на този етап се смята, че младежът се е самоубил.\r\nТой изчезнал от дома си още на 3 март. Преди това говорел на баща си, че ще ходи да си търси работа. Когато не се върнал у дома, родителят решил, че синът му е заминал, без да му се обади. Предположил, че може да е отпътувал и при по-голямата си сестра, която била в Холандия.\rМомчето обаче говорело и друго. Казвало, че ще \"ходи при майка си\", която била починала преди години.\r\nПричината за смъртта му ще бъде установена в рамките на досъдебното производство.\r\n ", "date": "2018.03.30", "title": "Намериха трупа на млад мъж в кладенец"}
{"url": "https://www.dnes.bg/obshtestvo/2018/03/30/prezidentyt-dade-kryv-prizova-darete-jivot-sega.372317", "text": "Президентът Румен Радев дари кръв и така откри националната пролетна кампания за безвъзмездно и доброволно  кръводаряване \"Запалете свещичка, дарете кръв, дарете живот сега!\", съобщиха от Българския червен кръст.\r\n\"Вярвам, че с всяка капка дарена кръв спасяваме живот, но и даряваме човечност. Всеки доброволен кръводарител в България заслужава уважението ни заради избора му да помогне на напълно непознат човек. Доброволно и безвъзмездно дарената кръв е ценност, тя няма цена\", каза държавният глава.\r\nТой призова всеки, който може да дари кръв, да се включи в кампанията.\r\n\"Приемете личната ми благодарност, че ще дарите живот на човек в беда!\", се обърна президентът към всички доброволни кръводарители в България.\r\n                    \r\n                    \r\nДесетки служители на президентската администрация и на НСО са последвали неговата човешка съпричастност към необходимостта от кръв и кръвни продукти за лечението на хиляди нуждаещи се.\r\nНа 1 април 2018 г. (неделя), в деня на големия християнски празник Цветница, в цялата страна ще се проведе кръводарителска акция, организирана от Националния център по трансфузионна хематология (НЦТХ), Министерството на здравеопазването и Българския червен кръст, с подкрепата на Българската православна църква.\n\r\nС дарителския си акт, Румен Радев стартира Мрежата от добрини на БЧК. Червенокръстката организация посвещава инициативата на 140-годишнината си, чийто патрон е президентът на Република България.\r\n ", "date": "2018.03.30", "title": "Президентът даде кръв, призова: Дарете живот сега!"}
{"url": "https://www.dnes.bg/world/2018/03/30/azerbaidjanski-jurnalist-ranen-tejko-vyv-franciia.372341", "text": "Азербайджански журналист, живеещ в изгнание във Франция, и неговата съпруга, станаха обект на нападение с огнестрелно оръжие днес сутринта в Коломие, предградие на Тулуза, предаде Франс прес. Съпругата на Рахим Намазов - Аида, е починала от раните си.\n\r\nСпоред полицейски източник и източници от местните власти азебрайджанската двойка пътувала с колата си в Коломие, когато по нея било стреляно седем пъти. Рахим Намазов бил ранен в гърба и сега се бори за живота си местна болница.\n\r\nКарин Травал-Мишле, кметица на община Коломие, каза, че не се изключва случаят да е свързан с евентуално разчистване на политически сметки. Намазов е бил задържан в родината си и е бил измъчван, припомни тя и добави, че Намазов е получил статут на политически бежанец във Франция.\r\n                    \r\n                    \r\n\"Тази атака няма връзка с терористичните атентати, които станаха миналата седмица в департамента Од\", допълни кметицата. Досега тя не е била информирана, че Назамов, съпругата му и трите им деца живеят в нейната община.\n\r\nСпоред Асоциацията на журналистите в Тулуза Рахим Намазов първо е бил в азербайджански затвор, после бил заплашван със смърт и накрая бил експулсиран от страната си. Той намерил убежище в Тулуза със семейството си през 2010 г.\n\r\nАзербайджан е на 162-о място от 170 в класацията за свобода на медиите, изготвена от организацията Репортери без граници, посочва АФП.\r\n \r\n/БТА/", "date": "2018.03.30", "title": "Азербайджански журналист ранен тежко във Франция"}
{"url": "https://www.dnes.bg/temida/2018/03/30/ahmed-musa-godina-v-zatvora-advokatite-mu-objalvame.372332", "text": "Апелативният съд в Пловдив потвърди наказанието от 1 г. лишаване от свобода за Ахмед Муса,  дадено му от пазарджишките магистрати.\r\nТой е признат за виновен в членуване в група с антидемократическа насоченост, за разспространение на радикален ислям и за проповядване на омраза на религиозна основа, съобщава .\r\nОт останалите 12 имами апелативният съд оправда напълно Юсуф Горелски, а на другите бяха намалени глобите със суми от 500 до 1000 лв.\n\n\n\r\nАпелативните магистрати отказаха да уважат искането на прокуратурата за изменения на мярката за неотклонение на Ахмед Муса, който в момента е на свобода с парична гаранция.\r\r\n                    \r\n                    Съдът постанови още, всички подсъдими, с изключение на оправдания Юсуф Горелски, да заплатят по 1095 лева на Пловдивския апелативен съд и по 683 лева - на Пазарджишкия. \r\nАдвокатите на Ахмед Муса - Елвира Панкова и Красимир Елдъров, заявиха, че ще обжалват пред ВКС.\r\nНито един от 13-е имами не се появи в залата за прочитането на присъдата. Дойдоха само двама защитници на Муса - адвокатите Красимир Елдърова и Евелина Панкова.\r\nПрез 2016 г. 14 души бяха обвинени в радикален ислям, като девет от тях бяха арестувани, за да не продължат да проповядват идеите си.\r\nОсновен обвиняем сред тях бе Ахмед Муса, който стана ясно, че проповядвал радикален ислям и разпространявал идеите на \"Ислямска държава\" от години. \r\nПри направената му съдебно-психиатричната и психологическа експертиза, стана ясно, че Муса  е напълно отдаден на религията и по-точно - салафизма. Дори е заявил, че в името на Аллах е склонен да жертва и децата си. ", "date": "2018.03.30", "title": "Ахмед Муса – година в затвора. Адвокатите му: Обжалваме!"}
{"url": "https://www.dnes.bg/obshtestvo/2018/03/30/gerb-otvryshta-na-bsp-niama-drama-s-toka-na-bdj.372324", "text": "Няма драма с тока на БДЖ \"Пътнически превози\", отсякоха от ГЕРБ.\r\nОт партията отвърнаха на обвиненията на БСП, които призоваха прокуратурата да се самосезира заради злоупотреби с електричеството на дружеството.\n\r\nПо данни на левицата заради сключен от кабинета анекс токът за железницата е поскъпнал с 20 лв. на мегаватчас.  \r\nСтанислав Иванов от ГЕРБ разказа, че договорът за тока е подписан през 2015 година и е изтекъл през 2017 година. Нова процедура по Закона за обществените поръчки е подготвена от служебния кабинет на Огнян Герджиков.  \r\nКабинетът на Борисов обаче открива условията в обявлението за смущаващи, защото смята, че са насочени към спечелване на конкурса от точно определена фирма. Затова е решено да бъде сключен анекс към договора с друга фирма.  \r\nАко това не е било направено, щяло да се стигне до взимане на електричество от Системния енергиен оператор на три пъти по-висока цена.", "date": "2018.03.30", "title": "ГЕРБ отвръща на БСП: Няма драма с тока на БДЖ!"}
{"url": "https://www.dnes.bg/politika/2018/03/30/ekspert-zakonyt-za-chastniia-falit-ne-reshava-problemi.372261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Не е вярно, че въвеждането със закон на частен или физически фалит решава много проблеми, при които хора задлъжняват към банки и институции, защото са теглили кредити, които не могат да погасяват. Това е мнението на бившият депутат Димитър Байрактаров.\n\r\n\"Почти във всички страни има такива законопроекти, които са на практика неработещи\", подчерта той в студиото на \"България сутрин\".\r\nПреди дни омбудсманът Мая Манолова обяви, че над 81% от българските граждани искат приемането на специално законодателство, което да уреди несъстоятелността на физическите лица. Тя дори подчерта, че България е единствената държава в Европейския съюз, която няма законодателна уредба за личния фалит.\r\r\n                    \r\n                    Подобно нещо обаче със сигурност няма да помогне на длъжниците твърди Димитър Байрактаров.\r\n\"Хората погрешно си мислят, че ще им се спасят доходите, че ще им остане жилището, апартамента - Не. Всичко ви се прибира. Как тогава му помагате на този човек, тоест обслужвате с този закон единствено и само кредитора\", категорично заяви Байрактаров пред .\r\nСпоред бившият народен представител решението на подобни случаи е във въвеждането на наказателна отговорност за банкер, който е отпуснал заем, който не може да бъде обезпечен.\n\r\n ", "date": "2018.03.30", "title": "Експерт: Законът за частния фалит не решава проблеми!"}
{"url": "https://www.dnes.bg/temida/2018/03/30/da-razbirash-che-skoro-umirash-adyt-na-nikol-v-asansiora.372260", "text": "11-годишната Никол е гледала безпомощно как кръвта ѝ изтича, била е в съзнание и разбирала неизбежността на края си, изживявайки тежки предсмъртни мъки. Това е заключението на съдебномедицинската експертиза по едно от най-жестоките убийства.\r\nЧетвъртокласничката Никол Йончева бе заклана на 20 август м.г. в асансьор на панелен блок в бургаския комплекс \"Меден рудник\".\r\nСпоред прокуратурата убийството е извършено по особено мъчителен за жертвата начин и с особена жестокост.\n\n\n\n\n\n\r\nПодсъдимият Иван Иванов, на 15 г., е нанесъл смъртоносния удар с нож във врата на Никол. Той почти напълно прерязал вътрешната сънна артерия, от което последвали силна кръвозагуба и остра анемия, довели до фатален край.\r\r\n                    \r\n                    След удара Иван оставил умиращата Никол в кабината на асансьора и избягал въпреки нейните викове за помощ. Обвинителният акт срещу него вече е в съда, очаква се до месец процесът да започне.\r\n\"Надявам се виновникът да получи заслуженото наказание. Нямам съмнение, че задържаният е убиецът на дъщеря ми. Никой от семейството му не ме е търсил нито за извинение, нито за каквото и да било. Много неща ще станат ясни, когато делото започне\", сподели пред \"\" майката на убитото момиче Мария.\n\r\nНа 20 август м.г., малко след 17:30 часа, Никол е открита заклана в асансьор на бл.104. Цялата кабина е оплискана в кръв, а момичето лежи безжизнено на пода. Съдебномедицинска експертиза установява, че убиецът е намушкал Никол с лявата ръка.\r\nУдарът бил само един, но силен и на фатално място.\n\r\nВ малките часове на 21 август е задържан ученикът със специални образователни потребности Иван Иванов. Той е левичар, живее в бл. 96 - на метри от този, в който е открита мъртвата Никол.\n\r\nФактът, че осмокласникът си служи основно с лявата ръка, и това, че убиецът също е левичар, не е единственият коз на разследването. То разполага с ДНК на Иван, открита по ножа, с който е убита Никол. \n\r\nХладното оръжие е намерено в кошче за боклук на един от етажите на блока. Биологични следи от момчето са открити още по телефона на жертвата и по част от вещите ѝ.\n\r\nВъпреки нестихващите твърдения на родителите на Иван, че не е способен да убие човек, криминалисти са категорични, че срещу задържания ученик има достатъчно доказателства.\n\r\nВече 7 месеца той е в следствения арест. Неговият адвокат опита на два пъти да го извади, като поиска момчето да бъде поставено под родителски контрол в дома си, но съдът го остави зад решетките. \n\r\nСъдебно-психиатрична експертиза установи, че е вменяем въпреки леката умствена изостаналост.\n\r\n\"Вещите лица са категорични, че независимо от обстоятелството, че се констатира забавено развитие за възрастта, обвиняемият е разбирал свойството и значението на извършеното и е могъл да ръководи действията си\", коментират от прокуратурата.\r\nКлючова за разследването е и съдебнотехническа експертиза на мобилните телефони на жертвата и подсъдимия. Тя разкрива не само комуникацията между Никол и Иван, но и къде са били часове преди убийството и така криминалистите сглобяват последните часове от живота на момичето.\r\nСрещата между Никол и Иван на 20 август м.г. е втората на живо. Иначе тийнейджърите контактуват активно в социалните мрежи, установява по-късно разследването. Във фаталния ден двамата се срещат в центъра на Бургас, до търговски център \"Триа\", после пеша стигат до спирката край БСУ. Оттам хващат рейс за \"Меден рудник\".\r\nРешават да се качат на покрива на бл. 104, за да пушат наргиле. В асансьора обаче става нещо, което отключва агресията на иначе добродушния Иван. Разследващи не откриват следи от сексуално посегателство, но допускат, че осмокласникът се е опитал да целуне Никол в кабинката. Тя вероятно се е отдръпнала, което го обидило и вбесило. Той извадил кухненски нож от джоба на панталона си и го забил във врата ѝ.\r\nПри един от разпитите по-късно Иван признава, че и друг път излизал на среща с момичета въоръжен с нож - това го карало да се чувства по-сигурен.\r\nАко бъде осъден, тийнейджърът ще получи между 3 и 10 г. затвор, тъй като е непълнолетен, а към момента на деянието и под 16 г., обясняват юристи.", "date": "2018.03.30", "title": "Да разбираш, че скоро умираш... Адът на Никол в асансьора"}
{"url": "https://www.dnes.bg/obshtestvo/2018/03/30/dve-treti-ot-bylgari-oceniavat-zdraveto-si-kato-dobro.372254", "text": "Около 66 процента от българите /или почти две трети от населението у нас/ дават \"добра\" или \"много добра\" оценка за здравето си като цяло, отчитат данни от анализ на Евростат за самооценката на здравния статус на европейците през 2016 г.\n\r\nОколо 22 процента от сънародниците ни отчитат здравето си като \"задоволително\", а близо 12 на сто смятат, че са в \"лошо\" или \"много лошо\" здравословно състояние.\n\r\nСпоред анализа самооценката на здравето зависи в голяма степен от пола и възрастта на анкетирания индивид - така например мъжете у нас дават в по-висока степен позитивен статус на здравето си /около 70 на сто от анкетираните/, докато само 63 на сто от жените съобщават, че се радват на добро здраве.\r\n                    \r\n                    \r\nС напредването на възрастта естествено се влошава и самооценката на здравето, отчита европейската статистика. Така например при българите на възраст 65 плюс години самооценката за \"добро\" или \"много добро здраве\" пада до около 25 на сто или само всеки четвърти наш сънародник в тази възрастова категория е доволен от здравния си статус. Около 30 процента обаче или всеки трети възрастен българин в тази възрастова група декларира, че е в лошо или много лошо здравословно състояние.\n\r\nОбратно - при българите в активна трудова възраст 25-64 г. - от 75 до 80 процента заявяват, че са в добро здравословно състояние.\n\r\nОколо 45 процента от анкетираните българи уверяват, че имат продължително хронично заболяване /40 процента мъже/ и /48 процента жени/, докато други 55 процента декларират, че нямат продължителен здравен проблем.\n\r\nСпоред анкетираните най-разпространеното хронично заболяване у нас през 2016 г. е била хипертонията - близо 30 процента от мъжете и жените обявяват, че страдат от високо кръвно налягане или друг сърдечен проблем.\n\r\n67%  от европейците имат положителен здравен статус\n\r\nПовече от две трети /67 на сто/ от хората над 16-годишна възраст, живеещи в ЕС, възприемат здравния си статус през 2016 г. като добър или много добър, отчита Евростат.\n\r\nНай-висок процент на положителен здравен статус е отчетен сред държавите-членки на ЕС в Ирландия /83 процента/, Кипър /79 процента/, Холандия /76/, Швеция /75 /, Гърция /74/, Белгия /73/, Малта /73/ и Испания /72 процента/.\n\r\nНай-ниска е самооценката на здравето в двете балтийски републики Литва и Латвия - 45 процента, Португалия - 47 процента и Естония - 50 процента от хората там дават позитивен знак за здравния си статус.\n\r\nВъв Великобритания 69 на сто от жителите дават знак \"плюс\" на здравния си статус, а 9 на сто - \"минус\", в Германия данните са 65 на сто \"плюс\" и 8 на сто \"минус\", във Франция - 66 на сто \"плюс\" и също 8 на сто \"минус\" и др.\n\r\nПри съседите ни данните на Евростат отчитат, че 70 процента от румънците, 78 на сто от македонците, 57 на сто от сърбите и 74 на сто от гърците - също дават положителен знак на здравния си статус. В анализа липсват данни за съседна Турция.\n\r\nЗапазва се тенденцията и на европейско ниво мъжете да имат по-висока положителна самооценка за здравето си - 70 процента при мъжете и 65 процента при жените. По друг показател високо образованите европейци, които са и с добри доходи, също дават знак \"плюс\" за здравето си - 70 процента, при 55 процента за хората със средно или по-ниско образование.\n\r\nПоказателите за здравословното състояние са от голямо значение в политиките на ЕС в областта на здравеопазването. Мониторингът на здравния статус на населението е включен в общата стратегия на ЕС \"Европа 2020\", отчита Евростат.\r\n \r\n/БТА/", "date": "2018.03.30", "title": "Две трети от българи оценяват здравето си като добро"}
{"url": "https://www.dnes.bg/stranata/2018/03/30/oficialno-blagodaria-za-decata-koito-vyrnaha-parite.372256", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТова са четвъртокласниците в Сандански, които намериха пари на улицата и ги върнаха в полицията. Кой е собственикът на средствата все още не е ясно, а от полицията заявиха, че го чакат в районното управление, за да си получи сумата.\n\r\nБожидара, Петя и Анастасия тъкмо си тръгвали от обяд, когато забелязали, че на тротоара има разпилени пари. След като върнали парите, децата се обадили и на учителката си, съобщава Bulgaria ON AIR.\r\nСлед постъпката си трите момичета ще получат официални благодарности от районното полицейско управление и от училището, в което учат.\r\n ", "date": "2018.03.30", "title": "Официално: Благодаря... за децата, които върнаха парите"}
{"url": "https://www.dnes.bg/rusia/2018/03/30/moskva-moje-da-otvyrne-na-vashington-oshte-po-bolezneno.372259", "text": "Русия се възползва от правото си на отговор - външното й министерство експулсира дипломати от страни съюзнички на Великобритания по \"делото Скрипал\", пише в заглавие \"Комерсант\".\n\r\nМосква гони 60 американски дипломати и закрива генералното консулство на САЩ в Санкт Петербург в отговор на решението на Вашингтон да изгони 60 руски дипломати и да закрие руското консулство в Сиатъл, заяви вчера руският външен министър Сергей Лавров. Той добави, че Москва ще отговори огледално на всички страни, експулсирали над 150 руски дипломати във връзка с отравянето на бившия руски шпионин Сергей Скрипал и дъщеря му Юлия във Великобритания.\n\r\nВашингтон допуска, че размяната на удари ще продължи, отбелязва вестникът.\n\n\n\r\r\n                    \r\n                    \"РБК\" нарича ответните действия на Москва \"избирателен контраудар\". Руските мерки са \"адекватни и премерени\", смята политологът Сергей Ознобишчев.\n\r\n\"Съвсем нормална реакция, оставяща вратите отворени за продължаване на отношенията\", казва експертът. Според него след публичното експулсиране на дипломати на мястото им ще може да бъдат върнати други - без публичност, в работен режим. Остава и възможността за диалог, включително за среща между двамата държавни лидери Путин и Тръмп, договорена от тях по телефона на 20 март, добавя той.\n\r\nВчера посланикът на САЩ в Русия Джон Хънтсман бе извикан в руското външно министерство, където му бе обяснено, че \"ако продължат враждебните акции срещу руски дипломатически и консулски учреждения в САЩ, ще бъдат взети допълнителни мерки към персонала и обектите на посолството и на генералните консулства на САЩ в Русия\", информира \"Росийская газета\".\n\r\nНа дипломата бе препоръчано САЩ \"да спрат безразсъдните действия за разрушаване на двустранните отношения\", допълва официозът.\n\r\nМосква е способна да отвърне на Вашингтон и още по-болезнено, твърди \"Взгляд\".\n\r\nПосланик Хънтсман заяви, че САЩ може да вземат нови икономически мерки срещу Русия и по-специално срещу руски активи - тогава може да се чакат и симетрични, и асиметрични отговори от Москва, коментира американистът Виктор Олевич.\n\r\n\"Москва разполага с редица опции. Първо, на руска територия действат множество американски компании и (евентуални) мерки срещу тях може да бъдат доста осезаеми за САЩ\", пояснява той.\n\r\n\"Второ, което не е много известно, американците инвестират средства в руски ценни книжа. Знае се, че такива инвестиции са правили синдикати на служители от някои щати\", отбелязва наблюдателят.\n\r\nДържавният департамент бе възмутен от отговора на Москва след изгонването на руски дипломати, посочва \"Лента\". \"Русия сама се изолира, продължавайки безсрамно да пренебрегва факта, че е имало химическо нападение\", цитира електронният вестник говорителката Хедър Науърт. Тя прикани Москва \"да не се прави на жертва\" и допусна, че действията на Кремъл може да доведат до нов кръг от антируски санкции, пише \"Независимая газета\".\n\r\nСлед \"делото Скрипал\" ще се наложи Русия да търси адекватен икономически отговор на Запада, прогнозира \"Газета\" под заглавие \"Великобритания срещу Русия - войната на джедаите\".\n\r\nСлед дипломатическия демарш на своите съюзнички Великобритания търси нови средства за натиск върху Русия - икономически. И ако бъдат осъществени, тези мерки ще засегнат не само Русия, но и самите европейци и американците. Москва обаче де факто не разполага с икономически лостове, пък и надали си струва да ги активира - световната финансова система е преплетена дотам, че поредните \"забрани\" ще ударят всички, предупреждава изданието.\n\r\nЛошият мирис от нечистоплътната британска политика се разнесе из цяла Европа. От три седмици всички говорят само за \"руските морски чудовища\", изригващи химически оръжия из улиците на европейските градове, пише \"Известия\".\n\r\nЕС и Вашингтон може и да подкрепят \"кръстоносния поход\" на Обединеното кралство срещу Русия, но тук всеки ще следва собствения си дневен ред, в който няма място за Великобритания, пише американският анализатор Джеймс Пятрас в \"Свободная преса\". През по-голямата част от десетилетието САЩ, Великобритания и ЕС водеха и още водят кампания с цел подкопаване и сваляне на властта в Русия и по-специално за сваляне на президента Путин. На карта са поставени фундаментални проблеми, реално е възможна и ядрена война, предупреждава експертът.\r\n/БТА/\r\n ", "date": "2018.03.30", "title": "Москва може да отвърне на Вашингтон още по-болезнено!"}
{"url": "https://www.dnes.bg/sofia/2018/03/30/socialnite-vliazoha-v-doma-na-ujasite-v-geo-milev.372257", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоцент по физиология на растенията в Софийския университет живее в пълна мизерия. 86-годишната Николина Ковачева дели един апартамент с куче, коте и разлагащия се труп на своя съпруг. Съседи разказват, че от апартамента на жената се носи непоносима миризма. Институциите отказват помощ до вчера, когато  ги потърси.\n\n\r\nВ т.нар \"апартамент на ужасите\" до съвсем скоро живеела Николина, заедно със съпруга и сина си, но двамата умират, а тя остава сама. След това идва и сигналът за тежка миризма на мърша, която се носи от апартамента на доцент Ковачева.\r\r\n                    \r\n                    Още на 26 март - понеделник, съседката Ралица влиза в апартамента и заварва ужасяващата картинка. Намира и починалия съпруг на Николина - Стефан Ковачев. Междувременно полицаите отказват да влязат в апартамента и твърдят, че са подали сигнал в социалните служби.\n\r\nСпоред началник отдел \"Социална закрила\" Яна Цацова службите не са получавали никакъв сигнал за този адрес.\n\r\n\"До този момент не бяхме търсени от полицията. Дойдохме в четвъртък - 29 март, и заварихме мизерни условия. Жената вече е настанена в медицинско заведение. Ще бъде прегледана и лекарите ще кажат как да се действа нататък. Преди също сме попадали на подобни потресаващи гледки\", уточни още Цацова в \"България сутрин\".\n\r\nПо думите на Анастасия Райкова - началник на отдел \"Хора с увреждания и социални услуги\", се е наложило повикването на Спешна помощ, която да откара жената в болница.\n\r\n\"След като излезе от болничното заведение, с нея ще се заемат от социални грижи. Те не е способна да се грижи за себе си и най-вероятно ще бъде настанена в дом. Все пак ползването на социалните услуги е по желание на пациента\", твърди тя.\n\r\nРайкова смята, че в момента 86-годишната жена е силно объркана и емоционално стресирана заради голямото внимание.", "date": "2018.03.30", "title": "Социалните влязоха в \"дома на ужасите\" в Гео Милев"}
{"url": "https://www.dnes.bg/zvezdi/2018/03/30/nov-etap-plevneliev-predlojil-na-banova-veche-sa-sgodeni.372271", "text": "Синоптичката Деси Банова се похвали с годежен пръстен от своя любовник Росен Плевнелиев.\r\nПрезидентът решил още преди няколко месеца връзката им да премине на нов етап и изненадал с предложение любимата по време на романтичен воаяж до Виена.\r\n\"Искам обаче да запазя подробностите за себе си\", заяви Банова, но не пропусна да се похвали с бижуто в ефира на Нова тв.\n\n\r\nЛогичното продължение е да следва сватба и Деси обясни как си я представя.\r\n\"Ще има гости, ще има приятели. Но ще бъде далеч от медиите\" - беше категорична Банова, вероятно Плевнелиева в бъдеще.\r\nВ края на ноември Банова и Плевнелиев дадоха първото си интервю като двойка. Те се появиха в \"На кафе\" и разкриха подробности за връзката си.", "date": "2018.03.30", "title": "Нов етап: Плевнелиев предложил на Банова, вече са сгодени!"}
{"url": "https://www.dnes.bg/obshtestvo/2018/03/30/snasiala-li-e-sabina-pisala-e-pari-ne-e-vzimala-dosieto-i.372272", "text": "\n\r\nКомисията по досиетата пусна на сайта си документи от досието на Юлия Кръстева.\r\nПреди дни стана ясно, че световноизвестният философ, психолог, лингвист и изследовател е била сътрудник на Първо главно управление (външно разузнаване) на Държавна сигурност с псевдоним \"Сабина\".\r\nПо-късно самата тя отрече тази информация в декларация до френския седмичник \"Обс\".\n\n\n\r\n\"Това твърдение \"е не само смешно и невярно\", но е \"оклеветяващо\", заявява пред седмичника филоложката, психоаналитичката и писателката от български произход, която живее във Франция от половин век. \"Някой иска да ми навреди\", настоя тя.\r\r\n                    \r\n                    Комисията по досиетата обаче приложи файлове с автентични данни, които сочат, че Юлия Кръстева е била сътрудник на ДС. Документите се съдържат в и в .\r\nВнимателен прочит в тях показва, че пари за работата си тя не е взимала, но пък е наблюдавала българи, живеещи във Франция, както и културни дейци от Париж.\r\nСред имената, които четем, са тези на: Цветан Тодоров, Блага Димитрова, Вълчо Вангелов, Роман Якобсон, Ролан Барт и др.\r\nОт ДС я описват като мила, вежлива и добре образована млада дама, която може да свърши работа, предвид това, че живее във френската столица и е омъжена за френски комунист от богато семейство.\r\nОт архивните документи на ДС е видно, че тя активно е сътрудничила на родните власти в рамките на две години, от 1971 до 1973 г.\r\nВ досието й са приложени и наколко писма със сведения, както и такива до роднините й в България.", "date": "2018.03.30", "title": "Снасяла ли е \"Сабина\"? Писала е, пари не е взимала. Досието й!"}
{"url": "https://www.dnes.bg/usa/2018/03/30/trymp-reshi-sasht-se-iztegliat-mnogo-skoro-ot-siriia.372262", "text": "\"Ще се изтеглим от Сирия много скоро, наистина много скоро\", тъй като предстои джихадистите от Ислямска държава да бъдат напълно разгромени, заяви президентът Доналд Тръмп в реч на митинг в Охайо.\r\n\"Скоро ще превземем 100 процента от халифата, както го наричат. И ще се изтеглим оттам наистина скоро. Ще се върнем в нашата страна, където искаме да бъдем\", обяви Тръмп, цитиран от Франс прес.\r\nПрезидентът направи това изявление часове след като говорителката на Пентагона Дейна Уайт каза пред журналисти, че \"остава да се свърши много работа, за да се гарантира, че екстремистите са трайно разгромени\" в Сирия.\r\nНа въпрос за изказването на Тръмп говорителката на Държавния департамент Хедър Науърт отвърна, че няма информация за план за изтегляне на САЩ от Сирия, нито за промяна в сегашната политика.\r\n/БТА/", "date": "2018.03.30", "title": "Тръмп реши: САЩ се изтеглят много скоро от Сирия"}
{"url": "https://www.dnes.bg/crime/2018/03/30/hvanaha-biiachite-na-prebitata-v-studentski-grad.372266", "text": "Задържани са двамата младежи, заподозрени в нападение и побой над 21-годишната студентка, открита в ранните часове на 22 март в тежко състояние.\r\nТогава стана ясно, че младата жена е била нападната с цел грабеж, а извършителите, които са на 21 и на 29 години, са имали пистолет. \n\r\nПри обиските от столичната полиция през изминалата нощ е намерено и оръжие, съобщи \"Хоризонт\". \r\nДвамата мъже са заподозрени и за извършването на още един въоръжен грабеж - на казино в Студентски град.\r\n ", "date": "2018.03.30", "title": "Хванаха биячите на пребитата в Студентски град"}
{"url": "https://www.dnes.bg/notifikacii/2018/03/30/vatikana-obiasni-papata-ne-e-kazval-che-niama-ad.372251", "text": "Ватикана остро порица известен италиански журналист, според когото папа Франциск казал, че адът не съществува, предаде Ройтерс.\n\r\nРеакцията на Ватикана дойде, след като в. \"Република\" публикува дълга статия на известния журналист и атеист Еудженио Скалфари, който е на 93 години. Между него и папа Франциск има интелектуално приятелство. \n\r\nСкалфари неотдавна се срещнал с Франциск и написал дълга статия за тази среща. В края й имало и отговори на въпроси, за които журналистът твърди, че е задавал на папата. От тях излиза, че папата е казал: \"Адът не съществува. Онова, което съществува, е изчезването на грешните души\".\n\r\nПредполагаемите думи на папата обиколиха социалните медии. Ватикана обаче каза, че папата не е давал интервю на Скалфари и че цялата статия е \"плод на негова възстановка по памет\", а не \"достоверно предаване на думите на Светия отец\".\n\rСкалфари, който е основател на в. \"Република\", се хвали, че не си води бележки по време на интервютата, нито пък използва диктофон на срещите с лидери. После той прави възстановка по памет на чутото и създава на базата на него дълги статии.\n\r\nПоне за трети път Ватикана публикува изявления, с които се разграничава от статии на Скалфари за папата. През 2014 г. той например написа, че папата бил отменил греха.\n\r\nУниверсалният катехизис на Католическата църква казва, че \"ученията на църквата утвърждават съществуването на ада и на неговата вечност. В тях се говори за вечен огън и за това, че основното наказание в ада е вечното разделение от Бог\".\n\r\nСпоред статията на Скалфари папата казал за \"грешните души\", че \"тези от тях, които се покаят, получават опрощение от Бог и заемат място в редиците на онези, които го съзерцават, но тези, които не се покаят и не могат да бъдат опростени, изчезват\", тъй като \"Адът не съществува. Онова, което съществува е изчезването на грешните души\".\r\n/БТА/", "date": "2018.03.30", "title": "Ватикана обясни: Папата не е казвал, че няма ад!"}
{"url": "https://www.dnes.bg/politika/2018/03/30/ruskite-diplomati-u-nas-ostavat-niama-da-gonim-otseche-borisov.372281", "text": "България няма да гони руски дипломати, поне засега е така.\r\nТова станя ясно след спешно свиканото заседание на Съвета по сигурността към Министерския съвет, на което бе обсъден случаят \"Скрипал\" и последвалия скандал, в който редица страни от ЕС експулсираха руски дипломати.\n\n\n\n\r\n\"Към този момент не считаме, че трябва да изгонваме дипломати от Руската федерация. Използвахме Съвета със всички служби. Извикахме на консултации посланика ни в Русия. Гласувахме за извикване на консултации за един месец или 4 седмици на нашия посланик на Европейския съвет в Москва. В НАТО също сме дали своя глас. Показали сме своята пълна солидарност към Великобритания. Чакаме повече доказателства, ако има такива. Към този момент не считаме, че трябва да изгонваме дипломати от Руската федерация, заяви Борисов на пресконференция след срещата.\r\r\n                    \r\n                    Примерът ни настоя, че като страна, председателстваща Европейския съвет, трябва да запазим канала за комуникация.\r\n\"Да го направим така, както направихме в една свръх напрегната ситуация в нашия регион в момента с Турция, да направим същото и с Русия.Това влиза и в нашите задължения включително. Извикването на консултации в дипломацията е практика, която показва, че обръщаме сериозно внимание. Дори когато имаше Студена война, нещата бяха далеч по-кротки и спокойни с разделителни линии и със сфери на комуникацията\", допълни той.\r\nПремиерът изрази надежда това да се отрегулира.\r\n\"От месеци наред аз предупреждавам, че тази ескалация ще продължи. Неслучайно в наше съседно Косово продължава ескалацията и продължава да се говори в разговорите на президента Путин с президента Вучич за действия, които ми напомнят тези отпреди 20 години. Пази Боже да се случи подобно нещо пак на нашите граници.\r\nДействията на Турция, конфликта им с Гърция, не виждам как и Кипър ще го решат за икономическата зона, тъй като находищата са големи. Тлеещият конфликт, който по никакъв начин не е разрешен в Украйна – това са все неща в нашия регион\", подчерта Борисов.\r\n\"Имаме пълна подкрепа за Великобритания, декларирана в нашите гласувания и в същото време ясно решение, че г-н Коцев ще бъде тук за една седмица, тъй като на 8 април има голяма изложба на Светлин Русев в Москва. Тогава той ще се завърне там – след великденските празници\", заключи премиерът ни.", "date": "2018.03.30", "title": "Руските дипломати у нас остават! Няма да гоним, отсече Борисов"}
{"url": "https://www.dnes.bg/obshtestvo/2018/03/30/ninova-ns-s-deklaraciia-za-skripal-cvetanov-antievropeici-ste.372280", "text": "Страстите се разгоряха и в парламента заради разрастващия се дипломатически скандал по случая \"Скрипал\" .\n\r\nОт БСП предложиха Народното събрание да излезе с обща декларация по случая и настояха, че по този начин ще подкрепят правителството във взимането на решението. От своя страна лидерът на ПГ на ГЕРБ Цветан Цветанов пък обвини социалистите в антиевропейски настроения и в подкрепа на държави, които не зачитат международното право.\n\n\r\nЧервената шефка Корнелия Нинова призова да се приеме декларация, в която да се запише, че няма да гоним руски дипломати, преди да се дадат неоспорими доказателства за участието на Русия в отравянето на шпионина Сергей Скрипал.\r\n                    \r\n                    \r\n\"Предлагаме обща позиция на Народното събрание, основана на 4 тези - искаме мир, а не война, искаме истината, без доказателства няма да експулсираме руски дипломати. А като председател на Съвета на Европа сме готови да поемем лидерството и посредничеството между Русия и ЕС в този момент\", обясни Нинова.\n\r\n\"Моментът изисква решение с мъдрост, лидерство, държавническо отношение. Да бъдем тези държавници, които гарантират мир, спокойствие и проспоритет\", призова тя.\n\r\nПредложението на червените обаче накара Цветан Цветанов да обвини Корнелия Нинова, че е насочила партията си към антиевропейска политика и толериране на нарушаването на международното право.\n\r\n\"Не чухме да споменете за нещо, че Русия наруши международното право спрямо Крим. Какви бяха позициите на вашите народни представители след изборите в Русия? Имаше непристойно поведение от ваш народен представител, с обидни квалификации към държави от ЕС и САЩ\", скочи Цветанов, визирайки публикация на червения Таско Ерменсков в Facebook.\n\r\nТой настоя, че позицията на ГЕРБ е да бъде част от силна и обединена Европа.\n\r\n\"Днес не трябва да правим грешки, за които децата ни няма да ни простят. Това е единственият шанс и възможност да запазим териториалната си цялост. Съгласни сме на позиция, която отговаря на евроатлантическата ни ориентация\", настоя Цветанов.\n\r\nТой се върна и на предизборната кампания на БСП и издигането на кандидатурата на Румен Радев.\n\r\n\"Знаем много добре през 2016 година как си издигнахте кандидата за президент. Да ви говори нещо срещата с Решетников, припомняте ли си я? Не взехте ли тогава решението си да издигнете Румен Радев, който защитава чужди интереси, а не националните?\", попита Цветанов.\n\r\n\"Ние знаем, че Европа е по-важна от всичко останало. България е част от ЕС. Ако някой може да каже, че има сигурност без НАТО и ЕС, ще излъже\", заключи вторият в ГЕРБ.\n\r\nНа свой ред Корнелия Нинова го контрира, че не става дума за деление на европейци и антиевропейци и изрази съжаление, че управляващите не са приели подадената ръка за държавническо поведение.\n\r\nВ крайна сметка по искане на левицата парламентарният контрол бе прекъснат и бе свикан Председателски съвет, на който да бъде обсъдена предложената декларация.", "date": "2018.03.30", "title": "Нинова: НС с декларация за \"Скрипал\"! Цветанов: Антиевропейци сте!"}
{"url": "https://www.dnes.bg/crime/2018/03/30/kola-goria-vyv-vidin-policiiata-razsledva-palej.372273", "text": "Лек автомобил, паркиран на паркинг във Видин, е горял в четвъртък, съобщават от Областната дирекция на МВР.\r\nВ 14.15 часа на тел.112 е получен сигнал за горящ автомобил, паркиран на паркинг до входа на двора на бившето СОМАТ. Към мястото незабавно се насочили екипи на полицията и пожарната.\r\nОгнеборците потушили пламъците, като според първоначалните данни, колата – \"Форд Мондео\" с монтанска регистрация, собственост на жител на град Лом, била умишлено запалена. \r\nОгънят е тръгнал от задната част на превозното средство – обгорели са дясната част на задната броня, заден десен стоп и заден десен калник. Работата на разследващите по случая продължава, в РУ-Видин е образувано досъдебно производство.", "date": "2018.03.30", "title": "Кола горя във Видин, полицията разследва палеж"}
{"url": "https://www.dnes.bg/notifikacii/2018/03/30/facebook-syznaval-otdavna-problemite-si-e-i.372264", "text": "Вътрешен документ от 2016 г., написан от директор на Facebook и свързан с културата на компанията да расте на всяка цена, обяснява негативните последствия от това върху социалната мрежа – като посочва дори опасността от смъртни случаи и терористични атаки. Но всичко това не е било достатъчно силна причина, за да се откаже Facebook от целта си да свързва хората един с друг, пише в свой анализ Bloomberg.\r\nСоциалната мрежа прекара последната година, отговаряйки на редица кризи, включително разпространяването на дезинформация, манипулация, видеа с насилие, расистко съдържание, а през последните седмици и скандал с опазването на личните данни. Във всеки от случаите компанията отговори, като посочваше, че ще разгледа проблема и ще се коригира, така че да е по-добра в бъдеще.\rВ бележката, с която разполага Buzzfeed News, наречена „The Ugly”, дългогодишният директор Андрю Босуърт обяснява, че Facebook вярва, че си заслужава да поема рискове, за да расте, и това е така заради по-голямата цел – да свързва хората по целия свят.\r\n„Ето защо всяко нещо, което правим в името на растежа, е оправдано“, пише Босуърт. „Всички съмнителни практики за импротиране на контакти. Всичко, което помага на хората да останат по-лесно откриваеми от приятели. Цялата работа, която вършим, за да вкараме повече комуникация. Работа, която вероятно ще трябва да свършим и в Китай някой ден“.\r\n\"Това може да е лошо, ако има негативно влияние. Може да коства човешки живот, ако някой бъде изложен на насилие. Може някой да умре в терористична атака, координирана в нашите инструменти“, допълва директорът.\r\nВ отговор Босуърт заяви днес в Twitter, че не е бил съгласен с всичко това, когато е публикувал текста, нито е съгласен с него сега. По думите му той се е опитвал да хвърли повече светлина върху въпроси, които са неприятни за обсъждане, но са ключова част от изграждането на продуктите.\r\nВъв втори туит Босуърт отговори на въпроси за това защо е написал бележката, като каза, че тя е „имала за цел да бъде провокативна. Това беше едно от най-необичайните неща, които съм писал вътре в компанията и последвалото разискване на въпроса помогна за оформянето на нашите предложения по-добре“.\r\nВ резултат от изтичането на този вътрешен документ, главният изпълнителен директор на Facebook Марк Зукърбърг заяви, че според него Босуърт е талантлив лидер, който казва много провокативни неща.\r\n„Това беше едно от тези, с които повечето хора във Facebook, включително и аз, категорично не се съгласихме. Никога не сме вярвали, че целта оправдава средствата“, обяви Зукърбърг. \n\r\n", "date": "2018.03.30", "title": "Facebook съзнавал отдавна проблемите си. Е, и?"}
{"url": "https://www.dnes.bg/festivali/2018/03/30/anime-i-manga-fenove-geimyri-na-animes-expo.372276", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТози уикенд зала \"Универсиада\" в София ще събере за 13-ти път аниме и манга фенове, почитатели на Cosplay, геймъри и танцьори в едно събитие, което е от доста сериозен мащаб.\n\r\nОчаква се в събота и неделя на ''AnimeS Expo'' да присъстват няколко хиляди души, а организаторите обещават и много изненади.\n\r\n\"Имаме трима гости от три различни континента. Това са Kinpatsu Cosplay, AmenoKitarou и Sweet Angel\", обяви в ефира на \"България сутрин\" един от организаторите на ''AnimeS Expo'' Михаел Сладкаров.\n\r\nТой допълни също, че гост на фестивала ще бъде и главният организатор на Световното по Cosplay в Япония, на което България за пръв път ще изпрати свой представител.\r\n                    \r\n                    \r\nИначе в зала \"Универсиада\" ще има Cosplay надпревара за любители и професионалисти. В тази за любители могат да участват всички с всякакъв костюм, независимо дали е представя измислен герой или такъв от филм, анимация или игра.\n\r\n\"Това е невероятен формат и дава възможност на човек да изрази своя талант\", каза пред  друг от организаторите Славея Сиракова.\n\r\nДизайнерът на аниме костюми Калиакра Лечева обясни, че идеята на Cosplay е да се облечеш в костюм на персонаж, който те представя най-добре, да се забавляваш и да направиш нещо, което да те дръпне за малко от реалността.\n\r\n\"Не съм правила костюм за повече от 4 дни, но е хубаво да се отдели повече време за такива неща\", разказа Лечева в студиото на \"България сутрин\".", "date": "2018.03.30", "title": "Аниме и манга фенове, геймъри на  ''AnimeS Expo''"}
{"url": "https://www.dnes.bg/politika/2018/03/30/mejdu-london-i-moskva-shte-izgonim-li-diplomati-vlastta-reshava.372242", "text": "Съвет по сигурността към премиера Бойко Борисов ще реши днес дали страната ни ще експулсира руски дипломати.\r\nОбсъждането на крайните мерки е свързано с международното напрежение след отравянето на шпионина Сергей Скрипал във Великобритания. 18 държави от ЕС вече изгониха руски дипломати.\r\nНа съвета ще има и представител на президента Румен Радев, пред членовете ще докладва посланикът на България в Москва Бойко Коцев.\r\nТой се прибра в сряда в София, след като бе повикан за консултации. Викането на посланик за консултации е дипломатическа мярка, която показва напрежение в отношенията между две държави и е само една степен по-ниско от отзоваването на дипломат, пише \"\".\r\r\n                    \r\n                    Пред съвета доклади ще изнесат шефовете на специалните служби. По неофициална информация те са получили доказателства от английските спецслужби, че Русия стои зад отравянето на Скрипал.\n\n\n\r\nСлед като изслуша Коцев и шефовете на службите, Съветът по сигурността към премиера ще трябва да реши дали България ще изгони руски дипломати като шпиони.\r\nМеждувременно бе съобщено, че Юлия Скрипал, 33-годишната дъщеря на Сергей Скрипал, е дошла в съзнание и говори. Това информира BBC снощи.\r\nСпоред лекарите тя е реагирала добре на лечението, но още има нужда от 24-часова грижа.\r\nШефът на болницата в Солсбъри Кристин Бланшърд коментира, че е горда с екипа си и иска да благодари на всички за грижите, които полагат за пациентите.\r\nБащата на Юлия Скрипал остава в тежко, но стабилно състояние, пише\"Монитор“.\r\nВ същото време руските медии съобщиха, че руската страна изисква да бъде предоставен консулски достъп до Юлия Скрипал.\r\n\"Здравословното състояние, поне на Юлия Скрипал, както написаха, се подобрява бързо и ние отново поискахме да ни бъде осигурен достъп до Юлия, като на руска гражданка\", Каза Сергей Лавров, цитиран от РИА Новости и \"Фокус\".\r\nЛавров изрази надежда, че \"британската страна може и да изпълни своите задължения по консулската конвенция и по Виенската конвенция за дипломатическите отношения\".", "date": "2018.03.30", "title": "Между Лондон и Москва: Ще изгоним ли дипломати? Властта решава"}
{"url": "https://www.dnes.bg/notifikacii/2018/03/30/sos-buton-v-kolata-ot-utre-zvyni-na-tel-112-i-kazva-kyde-sme.372241", "text": "От утре всички автомобили, които се продават в ЕС, ще трябва задължително да имат  вграден SOS бутон за електронната система еCall. При катастрофа тя ще се свързва директно с тел. 112 и ще подава точните координати.\r\nСпоред прогнозите системата ще спаси 2500 човешки живота в ЕС за година. \r\nМного от новите модели автомобили вече разполагат с eCall. Системата е безплатна и работи на основата на мобилна връзка и GPS. Подаването на сигнал до тел. 112 се активира при задействане на някои от т.нар. краш сензори в колата и при отваряне на въздушните възглавници, пише \"Труд\".\n\n\n\r\nВ случай, че пътниците са пострадали тежко и нямат възможност да обяснят състоянието си на дежурните екипи на тел. 112, сигналът се препраща директно до спасителните служби, Спешна помощ, пожарната и полицията за реакция. \rИзчислено е, че при тежките катастрофи шансовете за оцеляване на пострадалите спадат с 10% на всяка минута.\r\nSOS бутона все още не е разработен за автобуси, камиони и мотоциклети. \r\nСистемата може да се активира и ръчно от водача не само при катастрофа, но и ако той се почувства зле докато шофира.  \r\nТака шофьорът ще може да влиза в директна телефонна връзка с оператора на тел. 112. За разговора се използват тонколоните на аудиото в купето. С нововъведението ще може да се сигнализира за инциденти с автомобили, които нямат еCall.\r\nСпоред експерти технологията eCall струва под 100 евро – за вграждането на микрофон, SIM карта и GPS и не оскъпява почти с нищо новия автомобил.\r\nСобствениците на стари автомобили, които нямат устройства за свързване със системата eCall, не са задължени да ги инсталират. \r\nКак действа тя?\r\nПри обаждане от автомобила до тел. 112 системата eCall подава точно определени данни, които са важни за спасителните служби. На първо място това е времето на настъпване на инцидента. Важно е за медиците или за пожарникарите да знаят също как е активирана системата – дали ръчно или автоматично. Подава се също информация за колата по номера на рамата, а отделно – на какво гориво е – бензин, дизел, газ или ток.\r\nСистемата подава и точните координати, на които се намира автомобилът, посоката му на движение и броят на пътниците в него според броя на закопчаните колани. Сигналът може да съдържа и други данни – например IP адреси на мобилни устройства на шофьора или пътниците.\r\n ", "date": "2018.03.30", "title": "SOS бутон в колата от утре: Звъни на тел. 112 и казва къде сме"}
{"url": "https://www.dnes.bg/usa/2018/03/30/sasht-za-izgonenite-us-diplomati-ot-rusiia-oshte-po-losho.372243", "text": "Белият дом реагира с изявление на изгонването на американски дипломати от Русия. Снощи Москва съобщи, че експулсира 60 американци.\r\n\"Това не е неочаквано и САЩ ще се справят с това\", се казва в позицията, цитирана от ДПА и БТА.\r\n\"Решението обаче влошава допълнително отношенията между двете страни\", отбелязва Белият дом в изявлението.\n\n\r\nВ него се допълва и че изгонването на необявени сътрудници на руското разузнаване от САЩ и над 24 партньорски страни и съюзници в НАТО по-рано тази седмица е било адекватен отговор на руското нападение на британска територия.\r\nСнощи руското външно министерство съобщи, че Москва е обявила за персона нон грата 58 служители на посолството на САЩ в Москва  и двама на генералното консулство в Екатеринбург за \"дейност,  несъвместима с дипломатическия им статус\".\r\r\n                    \r\n                    Външният министър Сергей Лавров съобщи, че същите реципрочни мерки ще бъдат взети спрямо всички останали страни, изгонили руски дипломати заради отравянето на бившия руски шпионин Сергей Скрипал и дъщеря му Юлия във Великобритания.\n\r\n ", "date": "2018.03.30", "title": "САЩ за изгонените US дипломати от Русия: Още по-лошо!"}
{"url": "https://www.dnes.bg/zvezdi/2018/03/30/selin-dion-na-50-angelskiiat-glas-pokoril-sveta.372152", "text": "\n\r\nНа днешния 30 март своя 50-годишен юбилей празнува една от най-популярните и обичани съвременни певици – Селин Дион. Родена през 1968 година в канадския град Квебек, тя започва своята успешна музикална кариера още през 1981 година.\n\r\nВ своята кариера досега тя има над 25 студийни албума на английски и френски, както и десетки сингъла и турнета. В своята кариера тя е продала над 225 милиона копия.\n\r\nТя е най-малката от общо 14 деца в музикално семейство.\n\r\nПрез 1981 г, когато е едва на 13, тя се среща с Рене Анжелил, неин бъдещ съпруг, който харесва неин демо-запис и се съгласява да финансира нейния дебютен албум.\r\n                    \r\n                    \r\nПървият й голям успех идва само година по-късно, когато печели първа награда на музикалния фестивал \"Yamaha\" в Токио.\n\r\nПрез 1983 г. Дион става първата канадска изпълнителка със златна плоча във Франция.\n\r\nПрез 1988 г. Селин Дион печели първо място в музикалния конкурс „Евровизия“, като представя Швейцария.\n\r\nПървата си награда „Грами“ печели през 1992 година.\n\r\nОбожава да играе голф и дори има собствен голф клуб край Монреал. Друга голяма нейна страст са... обувките.\n\r\nПевицата има 3 деца. Едно от тях се казва Нелсън и е кръстено на Нелсън Мандела.\n\r\nВ началото на януари 2016 година съпругът й Рене почина на 73-годишна възраст след дълга борба с рака.\r\n", "date": "2018.03.30", "title": "Селин Дион на 50: Ангелският глас, покорил света"}
{"url": "https://www.dnes.bg/stranata/2018/03/30/predi-velikden-iaicata-niama-da-skochat-niama-i-da-svyrshat.372245", "text": "Преди Великден ще има достатъчно яйца на пазара и не се очаква те да поскъпнат. Това успокои Ивайло Гълъбов от Съюза на птицевъдите в България пред \"Дарик\".\r\n\"Поскъпване на българските яйца по празниците не се очаква. Няма основания за това\", каза той.\r\nГълъбов напомни, че обичайно преди Великден търсенето се повишава. Но това няма да повиши цените, убеден е той.\r\nНяма да има и проблем с доставките на български яйца, тъй като има достатъчно количества, които да задоволят родния пазар, увериха още от Съюза на птицевъдите в България.\r\n ", "date": "2018.03.30", "title": "Преди Великден: Яйцата няма да скочат, няма и да свършат"}
{"url": "https://www.dnes.bg/snimka-na-denia/2018/03/30/za-krai-na-sedmicata-slynce-i-visoki-temperaturi.372246", "text": "Времето днес ще е слънчево и по-топло от вчера. \r\nМинималните температури ще са между 0° и 5°, а максималните - между 17° и 22°. Това прогнозираха синоптиците от НИМИХ при БАН, цитирани от \"Фокус\".\r\nАтмосферното налягане слабо ще се повиши, ще е близко до средното за март.\r\nКрай морето също ще е слънчево. Максимални температури на въздуха ще са от 15° до 17°, в северните райони 10°-11°. Температурата на морската вода е 7°. Вълнението на морето ще бъде 2-3 бала.\r\nИ над планините ще е слънчево. Ще духа умерен запад-югозападен вятър. Максимална температура на височина 1200 метра около 11°, на 2000 метра – около 4°.\rВ събота ще има разкъсана висока и средна облачност. След обяд и през нощта срещу неделя югозападният вятър ще се усили, особено в Източна България и в районите в близост до северните склонове на планините - ще бъде умерен и временно силен. Очаква се през нощта в Предбалкана да се прояви като фьон.\r\nТемпературите ще се повишат още и максималните в събота ще са между 20° и 25°.\r\nПрез нощта срещу неделя вятърът постепенно ще се ориентира от запад-северозапад, ще се усили и с него ще нахлуе хладен въздух . Над Западна България ще се развие купесто-дъждовна облачност и там ще има краткотрайни валежи, в планинските райони и с гръмотевици.\r\nПрез деня в неделя ще превали на много места и в останалата част от страната. На места, по преминаващия студен атмосферен фронт, валежите ще са интензивни, главно в Южна България, и с гръмотевични бури.\r\nВ понеделник ще има променлива облачност и на отделни места ще превали краткотраен дъжд. Ще се понижат и минималните температури, а до вечерта и вятърът ще отслабне.\r\n ", "date": "2018.03.30", "title": "За край на седмицата: Слънце и високи температури"}
{"url": "https://www.dnes.bg/obshtestvo/2018/03/30/izgoneni-diplomati-komunisti-plashat-s-protesti-borisov.372244", "text": "Комунистите в България заплашиха с масови протести в цялата страна, ако правителството на Бойко Борисов вземе решение за експулсиране на руски дипломати.\r\nПредседателят на Съюза на комунистите и член на Движение \"Че Гевара\" Павел Иванов обяви, че всеки опит за експулсация на руски дипломати във връзка със \"Случая \"Скрипал\" във Великобритания трябва да получи адекватен протестен отговор.\r\n\"Днешната българска власт не е подготвена да се противопостави на масови народни протести, а това дава възможност за отстояване на принципните позиции на българските граждани по отношение на лъжите, разпространявани от Великобритания, САЩ, НАТО и страните от ЕС за руска вина в случая с отровения във Великобритания руски гражданин\", се казва в позицията на комунистите.\r\r\n                    \r\n                    Според тях българската общественост е длъжна да реагира на евентуално решение за експулсиране на руски дипломати.\r\n\"Това е единственият начин, който може да спре безумието на капиталистическите фантазии, родени в империалистическите центрове на Западна Европа и САЩ. Само натиск към властта от страна на народа, може да ни предпази от идиотщината на русофобията и от войнолюбието в ЕС\", завършва позицията на Съюза на комунистите.\r\n ", "date": "2018.03.30", "title": "Изгонени дипломати? Комунисти плашат с протести Борисов "}
{"url": "https://www.dnes.bg/notifikacii/2018/03/30/papata-otseche-niama-ad-greshnicite-prosto-izchezvat.372247", "text": "Няма ад и грешниците не страдат вечно в него! Това твърдение приписа на папа Франциск журналист от италианския в. \"Република\", взел интервю от светия отец.\r\nСпоред светия отец след смъртта душите на хората, които се покаят, получават опрощение от Бог.  Онези, които не се покаят, не могат да бъдат опростени и изчезват.\r\n\"Адът не съществува. Онова, което съществува, е изчезването на грешните души\", е обобщил Франциск, според журналиста, пише ДПА, цитирана от \"Монитор\".\r\nЖурналистът, интервюирал папата, е Еудженио Скалфари. Той 93-годишен атеист, който редовно размишлява за вярата и религията и който има достъп до главата на Католическата църква.\rИстинността на други изказвания, приписвани от журналиста на папата, обаче често се подлага на съмнение, особено след като Скалфари призна, че никога не използва диктофон по време на интервютата.\r\nВ отговор на новото интервю на папата, публикувано във в. \"Република\", пресслужбата на Ватикана публикува изявление, в което казва, че цитатите, използвани от Скалфари не могат да бъдат директно приписани на папата, а са \"възстановка по памет\".\r\n ", "date": "2018.03.30", "title": "Папата отсече: Няма ад, грешниците просто изчезват"}
{"url": "https://www.dnes.bg/balkani/2018/03/30/srybski-medii-nov-pogrom-v-kosovo-i-putin-prashta-samoleti.372249", "text": "При нов опит за погром над сърбите в Косово, Руската федерация ще изпрати своевременно значителна военна помощ на Сърбия.\r\nТова обещал Владимир Путин на сръбския си колега Александър Вучич в телефонен разговор, твърди белгардското електронно издание Srbija Danas, цитирано от \"Фокус\".\r\nСайтът се позовава на източник от Москва, който разкрива детайли за дискусията между двамата президенти.\r\nСърбия, която Путин официално определи като \"най-важния партньор и съюзник в Европа\" на Русия, може да разчита на максимална помощ и защита от страна на Москва, твърди източникът на изданието.\r\nСпоред него още преди време Путин лично наредил на генералите и други военни експерти да разработят подробни планове за спешна военна помощ за Сърбия в случай на крайна необходимост. В тях е посочено, че руските самолети може да достигнат до Косово в рамките на два часа и да действат, за да защитят сръбските държавни и национални интереси.\r\r\n                    \r\n                    Също така е разработен подробен план за прехвърлянето на най-известните руски специални сили в Сърбия. Оценката е, че те може да бъдат дислоцирани в Сърбия, т.е. в Косово, за най-малко 24 часа.\r\nНа въпрос как руските самолети ще достигнат до Косово, след като е малко вероятно страните от НАТО, които заобикалят Сърбия в обръч, да разрешат преминаването им, официалното лице от Москва, чието име не се разкрива, отговаря по следния начин:\r\n\"Наистина ли смятате, че българи, румънци или унгарци биха се осмелили да свалят руските самолети? Не забравяйте, че Русия е най-мощната военна сила в света и имаме начини ефективно да неутрализираме всяка опасност. Затова не вярвам, че те биха се осмелили заради Косово и албанците да рискуват една голяма европейска и може би световна война\".\r\nВ документа \"стратегия за защита на Сърбия\" се споменава и възможността да се действа в Косово и от далечни разстояния.\r\n\"Русия има ракетна система в Черно море, но и от други места може да действа срещу вражески цели в Косово. Няма сила, която да ни попречи да защитим сърбите\", категоричен е източникът.\r\n ", "date": "2018.03.30", "title": "Сръбски медии: Нов погром в Косово и Путин праща самолети"}
{"url": "https://www.dnes.bg/index/2018/03/30/receptata-dnes-sladkish-s-kozunak-i-rom.372140", "text": ":\r\n:\r\nНарежете козунака на филийки или кубчета. Разбийте яйцата заедно със захарта, млякото, ванилията и рома. Намаслете тавичка за печене и подредете козунака, след което го полейте с яйчената смес. Печете в предварително загрята фурна на 180 градуса за около 30 минути. Преди да сервирате оставете да се охлади добре.\r\n", "date": "2018.03.30", "title": "Рецептата Dnes: Сладкиш с козунак и ром "}
{"url": "https://www.dnes.bg/stranata/2018/03/30/malki-hr-firmi-dilyri-na-gurbetchii.372248", "text": "Малки компании за подбор на персонал стават дилъри на работници в чужбина, като за целта отварят кухи фирми, съобщиха адвокати по трудово право.\r\n\"Създават лесно фирми, защото според българското законодателство компания може да стартира с капитал от 2 лв. След това наемат нискоквалифицирани работници, които да командироват зад граница\", обясни адвокат Ива Тодорова.\n\r\nСъздаването на куха фирма с цел командироване на работници зад граница е практика от няколко години, но отскоро в схемата участват и експерти по подбор на персонал, пише \"Монитор\".\r\nЧрез възможността за командировки търсещите и предлагащите заетост в чужбина заобикалят изискването служителите да се изпращат само от лицензирани посреднически фирми. Компаниите за подбор на персонал набират достатъчно кандидати за нискоквалифицирани позиции като строители, болногледачи и работници за земеделието, след което им предлагат работа в чужбина.\r\n                    \r\n                    \r\nСпоред Наредбата за командироване на служители работодателите могат да изпратят свои кадри зад граница в рамките на 3 месеца. През това време работникът получава към заплата си в България допълнително възнаграждение, равно на минималното за длъжността, която изпълнява в съответната страна. Това означава, че строител, изпратен в Германия, трябва да получава допълнително по 11,75 евро на час или по 94 евро за един работен ден.\r\nДо 2016 г. тази сума се получаваше след първия месец работа, а преди това само командировъчни в размер на по 35 евро.\r\n\"Много работодатели продължават да изплащат по 35 евро, останалото прибират за себе си, обясни още Тодорова. Тя даде за пример един от последните случаи, върху които е работила, с около 20 строители, командировани от българския си началник в Русия. След като се върнали у нас и получили само по 35 евро за дневния си труд, част от потърпевшите решили да съдят работодателя си за дължимите им допълнителни надници.\n\r\nНякои от работодателите прибягвали до хитрини, с които да си гарантират, че ще избегнат съдебни битки, принуждавайки подчинените си да подписват фиктивни договори. В тях се вписвало, че трудещите се получават минималната ставка за длъжността, която заемат. Така при евентуална проверка от трудовите инспектори или дело работодателите показват, че изплащат всички законови възнаграждения.\n\r\nОт КНСБ, които поддържат консултантски центрове за трудови права в Германия и у нас, отчитат, че голяма част от работещите във Федералната република българи всъщност са командировани служители. \"Виждали сме договори, в които е записано, че служителите ще получават минималната заплата, а отзад с химикал е написано, че заплатата е 1400 евро\" обясни консултантът от центъра у нас Нели Ботевска. Така работодателите заблуждават подчинените си, че ще получават високи възнаграждения, които уж са включени в договора им. Впоследствие обаче изплащат по-ниската сума, защото само тя е юридически вярна.\r\n\"Дори да съдят работодателя си, тези хора не могат да докажат, че са били подведени, тъй като нямат доказателства, че работодателят им е дописал по-високото възнаграждение\", коментира адвокат Красимир Любомиров.", "date": "2018.03.30", "title": "Малки HR фирми – дилъри на гурбетчии!"}
{"url": "https://www.dnes.bg/akoshtete-vqrvaite/2018/03/30/manekenka-s-koja-na-krava-uini-harlou.372156", "text": "23-годишната канадка Уини Харлоу е един от най-търсените модели в модната индустрия, въпреки нейното рядко заболяване - витилиго, при което по кожата се появяват светли петна.\r\n \r\nУини била диагностицирана с него на 4 години и споделя, че съученицие й я тормозели много, но днес се чувства уверена и настоява, че ни най-малко не страда заради своята кожа.\r\n \r\nВ публикация в нейния Инстаграм профил, Уини казва: \"Аз не съм жертва на заболяване, аз съм Уини, аз съм модел, който има витилиго. Нашите различния ни определят като личности.\r\n \r\nВиждате ли ме да страдам? Единственото нещо, от което страдам са затворените умове на хора, които имат глупав стандарт за красота. Морето беше страхотно днес, няма за какво да страдаме!\"\r\n \r\nВъпреки че тя се гордее, че е вдъхновение за много хора, Уини споделя, че не иска да бъде говорител на другите в това състояние, а съветва хората да правят свои собствени изследвания, вместо да търсят отговор в нея.\r\n \r\n\"Толкова ми е омръзнало да говоря за кожата си, аз съм просто човек, имам същия мозък като вашия, имам същия скелет..\", казва тя.\r\n\r\n", "date": "2018.03.30", "title": "Манекенка с кожа на... крава! Уини Харлоу"}
{"url": "https://www.dnes.bg/sofia/2018/03/30/blok-58-v-geo-milev-dom-za-mnozina-zatvor-za-nikolina.372250", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоцент по физиология на растенията в Софийския университет живее в пълна мизерия. 86-годишната Николина Ковачева дели един апартамент с куче, коте и разлагащия се труп на своя съпруг. Съседи разказват, че от апартамента на жената се носи непоносима миризма.\n\r\nБлок 58 в столичния квартал \"Гео Милев\" е дом за мнозина и затвор за Николина. Почти цяло десетилетие 86-годишната жена не е излизала от дома си.\n\r\nДо съвсем скоро живеела със съпруга и сина си. Но двамата умират, а тя остава сама. След това идва и сигналът за тежка миризма на мърша, която се носи от апартамента на доцент Ковачева.\n\r\nПолицаите се натъкват на смразяваща гледка - до ваната лежи труп на мъж, който се разлага. Оказва се, че това е починалият преди три седмици съпруг на Николина.\r\n                    \r\n                    \r\nА до него стояло кучето. Съседката Ралица извела животното от банята и проверила стаята на Николина. Лекарят, който се отзовал на повикването, установил, че жената е с деменция.\n\r\nСъс съпруга си осиновяват момче - Ивайло, което от години имал проблеми с наркотиците, а преди 2 месеца издъхва на операционната маса.\n\r\nОт полицията обясняват на Ралица, че още в понеделник са потърсили социалните. Те обаче не реагирали, твърдят униформените. Bulgaria ON AIR подаде сигнал и службата се отзова незабавно. Могат да настанят жената в дом за възрастни, но първо трябва да бъде прeгледана от лекар.\n\r\nНиколина обаче отказва категорично, което връзва ръцете на социалните. Кристина е етърва на Николина, но няма възможност да се грижи за нея.\n\r\nЕдинственият вариант за попечител остава съседката Ралица, но тя има достатъчно свои грижи, предаде репортерът наДимитър Димитров.", "date": "2018.03.30", "title": "Блок 58 в \"Гео Милев\" – дом за мнозина, затвор за Николина!"}
{"url": "https://www.dnes.bg/notifikacii/2018/03/30/broeni-chasove-tiangun-1-pada-leti-s-29-000-km-ch-kym-zemiata.372255", "text": "Китайската космическа станция \"Тянгун 1\", която неспасяемо лети към земята, и която може да удари България, се очаква да се взриви до 70 часа, съобщава \"Дейли мейл\".\r\nНякои от предполагаемите райони, в които се очаква да падне, са Ню Йорк, Барселона, Пекин, Чикаго, Истанбул, Рим и Торонто. \n\r\nМного е трудно да се предвиди точното място и време на падане на станцията, тъй като скоростта, с която се движи около Земята, е около 29 000 км/ч, пише \"\".\r\nКогато станцията навлезе в атмосферата, може да предизвика огнен дъжд. \n\r\nЕксперти от Европейската космическа агенция (ЕКА), базирани в Париж, са сред проследяващите \"Тянгун 1\".\r\nСпоред тях станцията носи на борда си силно токсични вещества, едно от тях е химизин.\n\r\nХимизинът, наречен още хидразин, се използва в ракетното гориво и се смята, че причинява рак. Веществото е безцветно, течно като олио с много силно реактивна база.\n\r\nСимптомите на краткотрайно излагане на високи нива на хидразин включват дразнене на очите, носа и гърлото, замайване, главоболие, гадене, припадъци, дори и кома.\n\r\nСтанцията \"Тянгун 1\" е дълга 12 метра и тежи 8,5 тона, беше изведена в орбита през септември 2011 г. От 2013 г. полетът е в непилотиран режим, а през 2016-та връзката с нея беше загубена.", "date": "2018.03.30", "title": "Броени часове – \"Тянгун 1\" пада! Лети с 29 000 км/ч към Земята"}
{"url": "https://www.dnes.bg/televizia/2018/03/30/kraino-reshenie-v-edno-frensko-selo.371381", "text": "В четвърти сезон на сериала \"Едно френско село\" ще видим, че \"Крайното решение е вече факт, а жителите на Вилньов са изправени пред съпротива, предателства и невъзможна любов. Новите епизоди на хитовия френски сериал стартират в ефир на 30 март в 20:30 часа.\r\nНа 20 януари 1942 година Хитлер слага начало на \"Крайното решение\", за да се избави от евреите. Във Франция жителите на Вилньов са изправени пред невъзможни и съдбовни решения: някои се борят срещу наредбите, рискувайки живота си в помощ на евреите, други стигат до предателства за да се спасят, а трети намират любовта на невъзможни места.\r\nНемските окупатори разделят жителите на Вилньов на французи, френски евреи и евреи. Опасност се крие зад всеки ъгъл. През юли 1942 година влак, пълен с чуждестранни евреи, аварира във Вилньов.\r\r\n                    \r\n                    Докато се намери нов влак, който да ги транспортира до Дранси, Даниел Ларше предлага да ги приюти в училището за няколко дни, но заместник-префекта на района нарежда на Жан Маршети, който е командир на вилньовската полиция, да ги задържи в участъка...\r\nВ ролите ще видим Робин Ренучи, Патрик Декамп, Одре Фльоро, Тиери Годар, Фабрицио Ронджионе, Мари Кремьор, Еманюел Бак и др.\r\nКой се превръща в спасител и кой в предател – не пропускайте да видите в новите епизоди на \"Едно френско село“ от 30 март, всеки делник в 20:30 часа, по \n\r\n\n\r\n ", "date": "2018.03.30", "title": "\"Крайно решение\" в \"Едно френско село\""}
{"url": "https://www.dnes.bg/sofia/2018/03/30/nai-setne-zagasiha-pojara-v-studentski-grad.372252", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nТ.нар \"блок на уравненията\" в Студентски град, който се запали в четвъртък следобед, горя до късно през нощта. \r\nЗаради огнената стихия се наложи евакуацията и на съседни сгради, съобщава .\r\nБлизо 50 пожарникари с помощта на 5 пожарни автомобила и две механични стълби са били включени в борбата с пожара, която е продължила около седем часа.\n\r\nПожарът е избухнал в едно от сервизните помещения в 15:50 часа, а екипите са дошли за около 6 минути.\r\nПламъците са възникнали първоначално на последния етаж, където най-вероятно е имало късо съединение. Това е мнението на наемателите в сградата.\r\nВ блока са били настанени 40 от юношите на футболния отбор на ЦСКА. За щастие децата са изведени навреме и не са пострадали. ", "date": "2018.03.30", "title": "Най-сетне! Загасиха пожара в Студентски град"}
{"url": "https://www.dnes.bg/balkani/2018/03/30/cenata-na-gryckite-agneta-padna-prodavat-gi-u-nas.372258", "text": "\"Гръцките животновъди обмислят да пласират агнетата си за Великден не в Гърция, а в България, тъй като българските цени им били по-изгодни\", съобщава в. \"Прото тема\".\n\r\n\"Тази година за първи път няма да сме изправени пред феномена български агнета да се продават за гръцки, и това е, защото цените на гръцките агнета са паднали толкова много, че са по-евтини и от тези в България\", казва пред в. \"Елефтерос типос\" председателят на гръцката асоциация на животновъдите Димитрис Камбурис.\n\r\nСпоред изнесени от него данни живи агнета в Гърция се предлагали на цени от 2,20 евро за килограм, докато в България те вървели по 3,20 евро за килограм.\r\n                    \r\n                    \r\nПри тази ситуация търговците ще се затруднят да внасят агнета от България, тъй като цената им вече е по-висока. Това, естествено, ще спре незаконното предлагане на внасяни от България агнета на ниски цени, които да се продават за гръцки.\n\r\nИзглежда, че търговците са склонни да дадат от 4,5 до 5 евро за килограм, докато животновъдите искали от 6 до 7 евро за килограм, пише вестникът.\n\r\nВ. \"Прото тема\" припомня, че през януари властите в Гърция са разкрили голямо количество заклани агнета, внос от Румъния, които са били предлагани на пазара за гръцки.\r\n \r\n/БТА/", "date": "2018.03.30", "title": "Цената на гръцките агнета падна! Продават ги у нас"}
{"url": "https://www.dnes.bg/balkani/2018/03/30/17-jertvi-pri-katastrofa-na-bus-s-bejanci-v-turciia.372283", "text": "Най-малко 17 души са загинали, а 36 са ранени при катастрофа в Източна Турция на микробус, транспортиращ нелегални мигранти от Пакистан, Афганистан и Иран, съобщава АФП.\r\nКатастрофата е станала късно снощи. Анадолската агенция посочва, че повече от 50 души са пътували в микробуса, който е предвиден да транспортира най-много 14 души, пише БТА.\r\nМикробусът, с който нелегалните мигранти влезли от Иран, се е запалил, след като се е блъснал в осветителен стълб. Ранените били транспортирани в болница.\r\nЗа момента не е известна самоличността на шофьора и се води разследване за установяване на обстоятелствата около инцидента, посочва Анадолската агенция.\r\nТурските сили за сигурност задържали 13 нелегални мигранти, пътували във втори микробус, който се е движел заедно с катастрофиралия микробус.\r\n ", "date": "2018.03.30", "title": "17 жертви при катастрофа на бус с бежанци в Турция"}
{"url": "https://www.dnes.bg/rusia/2018/03/30/diplomat-geit-evropa-chaka-edno-bylgariia-drugo.372265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовата Студена война е факт и практически я наблюдаваме в момента. В това бяха категорични бившият директор на Националната разузнавателна служба Димо Гяуров и председателят на Центъра за изследване на отбраната и сигурността Ангел Найденов. Позицията на двамата е в контекста на разразилия се международен скандал с отравянето на бившия руски шпионин Сергей Скрипал във Великобритания и последвалото масово експулсиране на руски дипломати.\r\nДимо Гяуров се съгласи с твърдението, че премиерът Бойко Борисов е в капан, тъй като по думите му едни са очакванията към него в страната, а други в рамките на европейското семейство.\n\r\n\"Няма да ни се размине позиция, която в момента в Европа се оценява като гласувал \"въздържал се\", подчерта гостът на . Той добави, че е въпрос на желание на правителството да постави акцента върху проблема с партньорите в управляващата коалиция или върху това да не се дели от европейското семейство.\r\n                    \r\n                    \r\nВ отговор от Русия може да очакваме икономически мерки и това поставя правителството в много тежка ситуация, предупреди Димо Гяуров.\n\n\n\n\n\r\n\"Този ужасен инцидент е само конкретният повод. В отношенията между Русия и останалия свят има доста натрупано напрежение в последните години. Има натрупана нетърпимост спрямо Русия, която в момента експлодира\", обясни той.\n\r\nБившият военен министър Ангел Найденов посочи в \"България сутрин\", че позицията на \"Атака\", която се обяви против мерки срещу Русия, създава алиби за правителството да не предприема повече действия от предприетите до този момент.\n\r\n\"България се солидализира с Великобритания. България каза \"да\" на призива на Великобритания за определени действия срещу Русия и съответно каза, че ние ще преценим мерките\", отбеляза още Найденов.\n\r\nТой е на мнение, че на днешния Съвет по национална сигурност би следвало да се разгледат предоставените доказателства и всички рискове от предприемането на едно или друго действие.\n\r\nРеципрочността ще бъде приложена, въпросът е какво друго би могло да се очаква от Русия, обърна внимание Найденов.", "date": "2018.03.30", "title": "\"Дипломат гейт\":  Европа чака едно, България – друго!"}
{"url": "https://www.dnes.bg/za-da-se-razbirame/2018/03/30/samo-za-jeni-horoskopyt-za-april-2018-a.372213", "text": "Нов месец, повече слънце и пролетно настроение. През април се събужда природата, нашата женственост и стремежи за постигане на целите.\r\nКакво ви очаква през следващите 30 дни, вижте в следващите редове.\r\n\r\nВ началото на месеца ще бъдете пълни с идеи, които ще искате да осъществите. Април е добър период за вашите планове. \r\nПрез месеца ви очакват и интересни срещи и запознанства, затова отделете достатъчно време за външния си вид. Някои от срещите ще са свързани с бизнес, докато други ще ви донесат много приятни емоции. \r\nСъщо така отделете нужното време за почивка, любимите ви занимания, за намиране на хармония със себе си.\r\n\r\r\n                    \r\n                    Април ще бъде месец на приятни открития и промени за вас. Пролетното настроение ще допринесе за оптимизма ви и ще увеличи желанието да промените външния вид и интериора в дома или вилата. \r\nНякои от вас ще си позволят и по-скъпа покупка. Промяна във визията, гардероба, ще ви направят по-привлекателна. \r\nНо избягвайте импулсивните пазарувания, внимавайте с храненето и се доверявайте на интуицията си, когато общувате с другите.\r\n", "date": "2018.03.30", "title": "Само за жени! Хороскопът за април 2018-а"}
{"url": "https://www.dnes.bg/eu/2018/03/30/17-postradali-pri-pojar-v-germaniia.372290", "text": "Пожар избухна в жилищна сграда в германския град Лайпциг, при което бяха ранени 17 човека, двама от които тежко, заяви полицията, цитирана от ДПА.\r\nПожарната служба каза, че са спасени 29 обитатели на сградата.\r\nСпоред полицията става дума за палеж. \r\nПредполага се, че избухналият снощи пожар е тръгнал от стълбището и се е разпространил към апартаментите и покрива.\r\nВътрешността на сградата е напълно унищожена от пожара, заяви полицията.\r\n/БТА/", "date": "2018.03.30", "title": "17 пострадали при пожар в Германия"}
{"url": "https://www.dnes.bg/temida/2018/03/30/rumen-ovcharov-na-syd-za-umishlena-bezstopanstvenost.372284", "text": "Обвинителен акт срещу бившия министър Румен Овчаров за умишлена безстопанственост и за длъжностно престъпление е внесла Софийската градска прокуратура в спецсъда.\r\nОвчаров е обвинен за това, че в периода от 9 юни 2006 г. до 18 юли 2007 г. като министър на икономиката и енергетиката не е упражнил достатъчно контрол, в резултат на което са последвали значителни щети за \"Мини Бобов дол\" ЕАД. Те са в общ размер 8 940 231,47 лева, като престъплението е в особено големи размери и представлява особено тежък случай, съобщиха от прокуратурата.\r\nВторото обвинение спрямо Овчаров е за това, че в периода от 31 май 2006 г. до 26 февруари 2007 година превишил властта си и е нарушил служебните си задължения, с цел да набави за частно дружество облага.\r\r\n                    \r\n                    Става дума за осигуряване на възможност за добив на подземни богатства, изключителна държавна собственост, от което са настъпили немаловажни вредни последици за \"Мини Бобов дол\" ЕАД и българската държава, като случаят е особено тежък.\r\nВ качеството му на министър на икономиката и енергетиката Румен Овчаров бил запознат с влошените финансови показатели на дружеството, поради което извършил смяна на Съвета на директорите. Новоизбраният съвет на директорите предложил три оздравителни плана за дружеството, но и трите били отхвърлени без мотиви от страна на министъра.\r\nПрез пролетта на 2006 г. към дейността на дружеството проявили инвеститорски интерес две частни компании.\r\nВъпреки изискването за провеждане на търг при наличие на повече от един кандидат, Румен Овчаров дал разрешение на \"Мини Бобов дол\" ЕАД да отдаде възмездно под наем за срок от 5 години на \"Ораново\" ЕООД активи, собственост на \"Мини Бобов дол\" ЕАД, при условията на пряко договаряне.\r\nИзвършените две финансови проверки от работни групи към министерство на икономиката и енергетиката констатирали, че вследствие на сключения договор за наем не били постигнати заложените цели и не било постигнато финансово оздравяване на \"Мини Бобов дол\" ЕАД. Дружеството продължавало да работи на загуба и да трупа задължения, тъй като наемната цена дори не покривала амортизационните разходи.\r\nВъпреки че бил запознат с тези констатации, Румен Овчаров умишлено не предприел действия за тяхното отстраняване, посочват от държавното обвинение.\r\nПрез този период Овчаров нарушил служебните си задълженияq като допуснал да се извършва добив на подземни богатства, изключителна държавна собственост, без проведена процедура за предоставяне на концесия от дружеството наемател, и от това са настъпили немаловажни вредни последици за \"Мини Бобов дол\" ЕАД и държавата.\r\nРумен Овчаров е с мярка подписка. Ако бъде признат за виновен, той може да получи от три до десет години затвор, както и да бъде лишен от право да заема определена държавна или обществена длъжност и да упражнява определена професия или дейност.", "date": "2018.03.30", "title": "Румен Овчаров на съд за умишлена безстопанственост "}
{"url": "https://www.dnes.bg/science/2018/03/30/niama-klimatichni-promeni-li-nanesli-sa-shteti-za-320-mlrd.372287", "text": " Икономическите щети, свързани с бедствията, причинени от климатичните промени, се изчисляват на рекордните 320 млрд. долара през 2017 година, сочат данни на ООН.\r\nОрганизацията посочва щетите от „опустошителния“ сезон на ураганите в Атлантическия океан, големите наводнения в Южна Азия, които са засегнали 41 млн. души, а 900 хил. души в Африка са напуснали домовете си заради продължителна суша. В същото време горски пожари са причинили ети навсякъде по света, допълват още от ООН.\r\nНивото на ледовете в Арктика е най-ниско и океаните са най-топли и най-киселинни в историята.Hidden Field\r\nВсички тези данни налагат намаляване на емисиите парникови газове с 25% до 2020 година, отбеляза ръководителят на ООН Антонио Гутереш.\r\r\n                    \r\n                    „Климатичните промени са по-бързи от нас“, предупреди още той по време на среща с журналисти в Ню Йорк.\r\n„Чудя се колко още алармени звънци трябва да зазвънят, за да осъзнае светът предизвикателството“, коментира Гутереш.\r\nПред репортерите той даде и данни, които показват, че въпреки всички споразумения емисиите въглероден диоксид през 2017 година са се увеличили с 1,4% до 32,5 гигатона. \r\n", "date": "2018.03.30", "title": "Няма климатични промени ли? Нанесли са щети за $320 млрд.  "}
{"url": "https://www.dnes.bg/crime/2018/03/30/arestuvaha-trima-za-telefonni-izmami-v-stranata.372298", "text": "Трима участници в телефонни измами са задържани при операция на полицията, съобщават от Областната дирекция на МВР в Стара Загора.\n\r\nНа 28 март на територията на града е проведена специализирана полицейска операция за пресичане, разкриване и документиране на телефонни измами на територията на страната. В акцията са участвали служители на сектор \"Противодействие на криминалната престъпност“ - ОДМВР – Стара Загора и служители на ОДМВР - Велико Търново. \n\r\nВ хода на операцията, около 16.40 часа в близост до село Кавлак, община Стражица, е задържан 64-годишен мъж от Стара Загора. У него криминалистите открили 24 544 лв., получени при извършена телефонна измама в населено място на територията на област Бургас. \r\n                    \r\n                    \r\nУстановено е, че мъжът е участвал при извършването на престъплението в ролята на „куриер“. Същия ден, в Русе, на ГКПП- Дунав мост, при влизане в страната ни от Румъния, били заловени двама мъже - на 41 г. и на 30 г., от Горна Оряховица. При проведените процесуално-следствени действия в автомобила, с който са се придвижвали, и на два адреса в Горна Оряховица, служителите на реда намерили мобилни телефони, сим-карти и 17 800 лева. \n\r\nОт проведеното до момента разследване е изяснено, че мъжете са извършители и на други три телефонни измами през тази година на територията на Стара Загора. Общият размер на отнетите суми при извършените престъпления достига 19770 лв., по случаите са образувани досъдебни производства.\n\r\nТримата са задържани с полицейска мярка за 24 часа. С постановление на Районната прокуратура в Стара Загора на 41-годишния мъж мярката за задържане е удължена за 72 часа.\n\r\nРаботата по доказване на цялостната престъпна дейност на тримата продължава под ръководството на Районната прокуратура – Стара Загора.\r\n ", "date": "2018.03.30", "title": "Арестуваха трима за телефонни измами в страната"}
{"url": "https://www.dnes.bg/obshtestvo/2018/03/30/bravo-ot-ninova-za-borisov-ot-cvetanov-nishto-ne-e-posledno.372292", "text": "Лидерката на социалистите Корнелия Нинова поздрави премиера Бойко Борисов за решението България да не експулсира руски дипломати и да не отзовава посланика си в Москва.  \n\r\nШефът на депутатите от ГЕРБ Цветан Цветанов пък обясни, че позицията може да бъде променена и при повече доказателства срещу Русия да се стигне до експулсиране.  \n\n\nДвамата направиха коментара си малко след края на заседанието на Съвета за сигурност към министър-председателя, който обсъди позицията на страната ни по случая \"Скрипал\".\r\nДокато течеше изявлението на Борисов, лидерите на групи в парламента се събраха на Председателски съвет, за да обсъдят вариант на декларация на Народното събрание по темата.  \r\n                    \r\n                    \r\n\"Не постигнахме съгласие за обща декларация, за което съжалявам\", каза Нинова след разговорите. Според Цветанов пък след изявлението на премиера няма нужда от декларация на парламента.  \r\n\"Поздравявам премиера Борисов за решението и особено за решението да се изчакат доказателствата и фактите и да не се експулсират дотогава руски дипломати и да не се отзовават наши\", каза лидерката на социалистите.  \n\r\nТя подкрепи Борисов и за това, че България има нужда да запази канала за диалог не само с Русия, но и с Европа.  \n\r\n\"Надяваме се и като председател на Съвета на ЕС България да поеме това посредничество в името на мира и спокойствието на всички народи в Европа\", каза още шефката на БСП.  \n\r\nЦветанов пък я упрекна, че е харесала само онази част от изявлението на премиера, в която се казва, че няма да се гонят руски дипломати. Тя обаче не поискала в евентуална декларация на парламента да се отчете казаното от Борисов, че всички лидери в ЕС са се обединили в подкрепа на Великобритания.  \n\r\n\"Ние в момента разчитаме на допълнителните доказателства\", каза Цветанов и обясни, че позицията на България тогава може да бъде надградена.  \n\r\n\"С днешната позиция премиерът оставя възможността при достатъчно добри доказателства да имаме и промяна на позицията си относно отзоваването или експулсирането\", каза още зам.-шефът на ГЕРБ.\r\n ", "date": "2018.03.30", "title": "\"Браво\" от Нинова за Борисов! От Цветанов: Нищо не е последно!"}
{"url": "https://www.dnes.bg/health/2018/03/30/5-hrani-ni-nosiat-rekordni-kolichestva-fibri.372305", "text": "Фибри, белтъчини, въглехидрати, плодове и зеленчуци, много витамини и минерали. Това са предпоставките за здравословното хранене. То не трябва да се възприема като диета и временен режим, а като начин на живот.  \r\nВ човешкото тяло има хормони, които регулират нивото на захарта в кръвта. Храната, която ядем, произвежда енергия чрез получаване на инсулин. Ако човек приема фибри с всяко хранене, те набавят на тялото необходимата енергия и го засищат. По този начин успешно могат да заместят сладкишите, без които не можем. Също така влакната съдържат мазнини и протеини и могат да се приемат късно вечер от хората, които имат нужда от наддаване на тегло. \r\n \r\nФибрите са хранителни вещества, които поддържат здравето на стомаха. Те подпомагат функцията на червата. Ако искаме да се храним здравословно, те трябва да присъстват в менюто ни. За целта се отделят по 50 грама фибри на ден, които трябва да разделим за всяко отделно хранене. Тях може да си набавим чрез: \r\n \r\n\r\n \r\nНай-популярната супер храна през последните няколко години. То съдържа полезни мазнини, които намаляват лошия холестерол в тялото. В едно средно голямо авокадо има около 13, 5 г фибри и омега-3. Влакната стимулират перисталтиката и чревната флора, докато антиоксидантите предпазват от сърдечни проблеми, затлъстяване и други.\r\n \r\n\r\n ", "date": "2018.03.30", "title": "5 храни ни носят рекордни количества фибри"}
{"url": "https://www.dnes.bg/top-novini/2018/03/30/na-vseki-89-munuti-tiangun-1-prelita-nad-bylgariia-kyde-shte-padne.372294", "text": "Шансовете парчета от китайската космическа станция \"Тянгун 1\" да паднат в България са 0,01%, обяви вицепремиерът Красимир Каракачанов.\r\n\"Тази станция прелита над България на всеки 89 мунути. Шансовете да падне тук са 0,01%, но въпреки това всички предпазни мерки са взети\", настоя той.\n\r\nПо думите му химическите части на армията ни са в готовност за реакция.\r\nКаракачанов призова хората, ако все пак отломки от \"Тянгун 1\" паднат на наша територия, да не се пипат или докосват.\r\n\"Това е основно приоритет на специализираните химически модули, които трябва да ги обработват. Няма реална опасност, не трябва да се изпада в излишна паника и тъй като това е практиката и в други европейски държави за подобни теоретични възможности да се информира населението, използвам възможността, да го направя\", каза още Каракачанов.\rПрипомняме ви, че според експерти станцията ще полети към Земята в следващите 70 часа.\r\nМного е трудно да се предвиди точното място и време на падането й, тъй като скоростта, с която се движи около Земята, е около 29 000 км/ч.\r\nВсе пак, някои от предполагаемите райони, в които се очаква да падне, са Ню Йорк, Барселона, Пекин, Чикаго, Истанбул, Рим и Торонто.\r\nКогато станцията навлезе в атмосферата, може да предизвика огнен дъжд.", "date": "2018.03.30", "title": "На всеки 89 мунути \"Тянгун 1\" прелита над България. Къде ще падне?"}
{"url": "https://www.dnes.bg/notifikacii/2018/03/30/arest-za-shefkata-na-firmata-sobstvenik-na-mola-v-kemerovo.372288", "text": "Руските власти арестуваха днес генералната директорка на Кемеровския сладкарски комбинат Юлия Богданова и планират да повдигнат срещу нея обвинения в нарушаване на изискванията за пожарната безопасност, довело до смъртта на две и повече лица, предадоха Ройтерс и ТАСС.\n\n\n\r\nФирмата е собственик на търговския център \"Зимна вишна\" в град Кемерово, където в неделя избухна пожар, при който загинаха 64 души, предимно деца.\n\r\n\"Следствието установи, че Богданова, която отговаря за спазването на пожарната безопасност, многократно е била уведомявана от свои подчинени за недостатъци в системата за пожарна безопасност на сградата\", заяви Следственият комитет на Русия.\r\nСпоред следствието Богданова не е предприела никакви мерки за отстраняване на недостатъците в пожарната безопасност.\n\r\nБогданова е шестият заподозрян, арестуван по делото за пожара в мола в Кемерово. Ако бъде призната за виновна, тя може да получи до седем години затвор. \r\n/БТА/", "date": "2018.03.30", "title": "Арест за шефката на фирмата собственик на мола в Кемерово"}
{"url": "https://www.dnes.bg/health/2018/03/30/osyznavame-li-istinskata-rolia-na-rajdaneto-na-dete.372297", "text": "\r\n\r\n\r\n\r\n \r\n\r\n \r\nЕстествено, че може и би трябвало всяко раждане да бъде такова.\r\nЗа да се стигне до такова решение, жената претърпява дълъг период на психо-емоциално и сексуално развитие, характерно за всеки етап от възрастта. Това започва още в най-ранно детство - възпитание и приемане на определена поведенческа роля. През пубертета взрив от емоции, отключване на сексуалността като начин на общуване, самоопределение както в сексуалността, така и в обществото. В днешно време това е и периодът на първите сексуални контакти, но специално те в повечето случаи стават повече на базата „подражание на другите”, а не реална осъзнатост на чувства и необходимост. Този период и в последващите няколко години водещи в осъществяване на връзка, силната компонента са емоциите.  Затова вероятността за краткотрайност на връзката е реална. Тук много рядко при двамата партньори съществува поглед в бъдещето, а наличието на дете поне за единия е абсолютно неприемвливо.\r\n \r\nВ тийнейджърска и  младата възраст чувствата са доминанта, а съпътстващият секс често не е преценяван като нещо с последствия. Затова тук и забременяванията не са рядкост. Една част завършват с аборт по желание и това е краят на връзката, а тези завършили с раждане често са прелюдия към преосмисляне на качествата на партньора, страх от отговорност, раздяла и търсене на нова връзка. Съдбата на децата обикновено е живот при разделени родители.\r\n \r\nС напредване във времето се достига периода около 25 години. Биологически това е най-благоприятният период за започване и изпълнение на репродуктивните нагласи. Жената е в най-силната си репродуктивна фаза, отлично физическо и здравно състояние и вече натрупала личен житейски опит. От една страна евентуалната връзка, освен емоционално е погледната и от друга - желание за дете/деца в нея при постигнат вече или в перспектива някакъв социален, професионален, образователен или социален статут. Всичко това  дава възможността за поглед напред и евентуална преценка на бъдещето в ролята на майка с деца. Това вече е една начална, но реална и осъзната отговорност.\r\n\r\n", "date": "2018.03.30", "title": "Осъзнаваме ли истинската роля на раждането на дете?"}
{"url": "https://www.dnes.bg/politika/2018/03/30/bsp-pita-pravomerni-li-sa-plashtaniiata-na-bdj-za-tok.372310", "text": "БСП иска прокуратурата да провери дали правомерно са били разплащани средствата за електроенергия от БДЖ - Пътнически превози.\r\nПо думите на социалистите от БДЖ са плащали с 20 лева повече за мегаватчас, тъй като по сключен договор цената е 75 лева, а през месец октомври, без анекс или проведена обществена поръчка, фактурата е била за 94 лева на мегаватчас.\r\n\"С 20 лв. повече са плащали от БДЖ за мегаватчас. За последните три месеца това са щети в размер на 500 хил. лв.\", настоя червеният Георги Свиленски.\r\nТой се закани, че ако прокуратурата не се самосезира, БСП ще внесе този сигнал, за да провери прокуратурата дали правилно са разплащани тези средства.", "date": "2018.03.30", "title": "БСП пита: Правомерни ли са плащанията на БДЖ за ток"}
{"url": "https://www.dnes.bg/football/2018/03/30/real-i-ronaldo-striaskat-synishtata-na-starata-gospoja.372269", "text": "Треньорът на европейския клубен шампион Реал Мадрид – Зинедин Зидан, планира да даде почивка на Кристиано Роналдо за гостуването на Лас Палмас в мач от 30-ия кръг на Ла Лига, пише Marca. През този сезон се превърна в редовна практика петкратният носител на Златната топка да не попада в групата за срещите от първенството, когато предстои тежък сблъсък в Шампионска лига. Случаят сега е точно такъв, тъй като във вторник \"белият балет\" ще пътува до Италия, където предстои визита на местния хегемон Ювентус в първи двубой от 1/4-финалите на турнира. Зидан готви още няколко промени за гостуването в Гран Канария, защото титлата в Испания отдавна се превърна в мираж за испанския колос. Реално, Шампионска лига остана единствената надпревара до края на сезона, в която мадридчани могат да триумфират. Почивката на Роналдо със сигурност стряска сънищата на \"Старата госпожа\". Португалската звезда има 8 гола от 7 мача срещу Юве в турнира на богатите, вкара им 2 и на финала през юни миналата година, който Реал спечели с категоричното 4:1. От началото на сезона Кристиано има 12 попадения и 2 асистенции в едва 8 мача в Шампионска лига, които е реализирал от 26 точни изстрела. От старта на календарната година се е разписвал 19 пъти за \"белите\" в 13 изяви. Юве посреща Реал във вторник от 21.45 часа наше време. Припомняме, че Меди Бенатия и Миралем Пянич са наказани за италианския първенец, докато Джорджо Киелини, Алекс Сандро и Родриго Бентанкур ще пропуснат реванша, ако получат жълт картон. С опасност от санкция при испанците е капитанът им Серхио Рамос.", "date": "2018.03.30", "title": "Реал и Роналдо стряскат сънищата на \"Старата госпожа\""}
{"url": "https://www.dnes.bg/blizak-iztok/2018/03/30/shest-jertvi-stotici-raneni-pri-palestinski-protesti.372343", "text": "Шестима палестинци са убити и 365 са ранени при днешните сблъсъци между палестинци и израелската армия по границата между Израел и Ивицата Газа, предаде Асошиейтед прес, цитирайки палестинското здравно министерство.\n\r\nРанените включват протестиращи, ранени от бойни и гумени куршуми. Други пострадаха от сълзотворен газ, употребен от войската в опит да спре тълпите, излезли да участват в \"Големия поход на завръщането\".\n\r\nПричина за протеста е отказът на еврейската държава да допусне завръщането на палестинските бежанци по родните земи, отнетите им при основаването на Израел преди 70 г., и да отмени блокадата на Ивицата Газа, която днес се контролира от радикалното палестинско движение \"Хамас\".\r\n                    \r\n                    \r\nПротестното движение започна днес и се очаква да продължи шест седмици. Първият ден на протестите съвпада с \"Деня на земята\", когато палестинците почитат паметта на шестима невъоръжени палестинци, убити при сблъсък с израелските сили по време на демонстрация срещу конфискацията на земи на 30 март 1976 година.\n\r\nВъпреки обещанията на управляващите от \"Хамас\" протестите покрай граничната ограда да бъдат мирни, Израел изпрати подкрепления на силите по границата с Газа, а главният израелски военен говорител - бригаден генерал Ронен Манелис, заяви, че армията е готова да се справи с размириците. Късно снощи броят на войниците по границата е бил удвоен, включително броят на снайперистите, бойците от специалните части и военизираните сили на гранична полиция, които специализират в контрол на размирици.\n\r\nИзраел иска да избегне насилие, но няма да позволи на тълпите да преминат оградата, подчерта Манелис.\n\r\nХиляди жители на Газа се събраха в шестте палаткови лагера, всеки от които е разположен на неколкостотин метра от границата. Оттам много хора се насочиха към граничната бетонната ограда, някои от тях хвърляха камъни по войниците, които отвръщаха с огън и сълзотворен газ. Военните твърдят, че стрелят само по \"главните подстрекатели\" в тълпите.\n\r\nВ слово пред десетките хиляди протестиращи, събрали се край границата, шефът на политическото бюро на \"Хамас\" Исмаил Хания каза, че започващият днес поход е \"послание към Тръмп\". \"Не може да има компромиси за Ерусалим, няма алтернатива на Палестина, няма друго решение, освен завръщане\" по изконните палестински земи, подчерта той.\r\n \r\n/БТА/\r\n ", "date": "2018.03.30", "title": "Шест жертви, стотици ранени при палестински протести"}
{"url": "https://www.dnes.bg/obshtestvo/2018/03/30/politolog-skripal-e-nai-loshoto-za-evroshefstvoto-ni.372274", "text": "Случаят \"Скрипал\" е най-лошото, което можеше да се случи на Българското европредседателство. Това коментира политологът Първан Симеонов пред БНР.\n\n\r\nТой очаква българското правителство да продължи с балансираната политика по този случай.\n\r\n\"От нас се очаква да сме по-западни от Запада. А пък ние не можем да си го позволим съвсем, защото Русия има специфично място в българската народопсихология... Последните години и във вътрешната, и във външната политика България практикува успешно такъв стил на два гласа. Това безспорно е дефект. В последните няколко месеца и години може би България се опитва да превърне това в ефект. В случая \"Скрипал\" служебното лице, професионалният отговорник, външният министър Екатерина Захариева изрази солидарност, т.е. действа по устав. Политическото лице обаче, така да се каже втората камара на външната ни политика, \"по-външният министър\" Бойко Борисов каза – \"Нека да балансираме\". Предполагам, че това ще се опитат да продължат – такава една двойнствена по-мека позиция\", коментира политологът.\r\n                    \r\n                    \r\nСпоред него на практика Борисов се опитва в тази битка Запад – Изток да превърне България от западна страна в центристка страна и да си извоюва правото да държи отворените канали за комуникация към югоизток, североизток, а това е опасна игра. \r\nСимеонов каза още, че премиерът се опитва да си извоюва правото както е посредник с Турция, да бъде посредник и с Русия.\r\nНа днешния Съвет по сигурността към Министерския съвет Първанов очаква гъвкава позиция: \"Сега и Борисов, и Радев като тоналност са абсолютно еднакви – те са балансьори. Въпреки че във вътрешен план се карат, във външен план те звучат еднакво\".\n\r\nВъв вътрешнополитически план Симеонов смята, че коалицията е стабилна. По думите му колкото по-крехка е коалицията на \"Обединени патриоти\", толкова по-здрава е голямата коалиция. На Борисов му е по-лесно да менажира едни \"насипни патриоти\", отколкото да има срещу себе си монолитна позиция, смята експертът.\n\r\nПърван Симеонов отбеляза още, че напрежението расте в глобален аспект: \"Струва ми се, че никога глобален унищожителен конфликт не е бил толкова близо. Вярвам, че заради глобалната икономическа свързаност, заради огромния залог, Западът и Изтокът ще намерят пътища за деескалация\".", "date": "2018.03.30", "title": "Политолог: \"Скрипал\" е най-лошото за еврошефството ни!"}
{"url": "https://www.dnes.bg/health/2018/03/30/4-polzi-za-zdraveto-ot-hodeneto-pesh.372214", "text": "За да отслабнем не е задължително да се подлагаме на изтощителни тренировки, часове във фитнеса, строги хранителни лишения и диети. Има един естествен начин да накараме метаболизма си да се ускори, тялото да се стегне и да се изгорят повече калории. Това е ходенето.\r\nМного хора го неглижират, защото то е най-нормалното и на пръв поглед неизискващо особено усилие физическо действие. Регулярното активно ходене и разходките по минимум 30-40 минути на ден обаче имат огромно значение за здравето. Как?\r\n\r\nСамо фактът, че вървите и се движите ви кара да се чувствате по-добре. Изследване от 2016 година констатира, че редовно разхождащите се по час-два на ден хора имат по-високи нива на серотонин – хормонът на щастието, който бори стреса и подобрява настроението.\r\r\n                    \r\n                    Разходките навън в естествена среда помагат за освобождаване от стреса, натрупан по време на работа, когато прекарваме повече време в седнало положение. 90-минутна разходка на ден намалява риска от някои животозастрашаващи заболявания и повишава енергичността и настроението.\r\n\r\nХоденето, особено ако е по-активно, представлява вид кардио тренировка. Дейностите, които карат пулса да се повишава подобряват сърдечната дейност. Ако вървите всеки ден по около час, кръвоносните ви съдове ще са по-здрави, еластични и освободени от холестеролни плаки. Сърцето работи по-добре и енергийните нива са оптимални при редовно ходене пеша. \r\n", "date": "2018.03.30", "title": "4 ползи за здравето от ходенето пеш"}
{"url": "https://www.dnes.bg/obshtestvo/2018/03/30/i-bedni-i-bogati-se-obryshtat-kym-ombudsmaia-a-problemite-se-reshavat.372327", "text": "Все повече хора се обръщат за помощ към омбудсмана и расте броят на решените проблеми на гражданите. Това стана ясно от думите на обществения защитник Мая Манолова, която внесе в парламента годишния доклад за работата си.\n\n\n\r\nТя отчете, че 34 908 души са се обърнали за помощ към институцията, а 22 369 са били приетите и консултирани в приемната на омбудсмана. Манолова уточни, че броят на жалбите спрямо 2016 г. е нараснал с 20% и през 2017 г. те са били 12 635.\n\r\n\"Преобладават жалбите, които са внесени срещу монополните дружества, срещу ВИК, ЕРП-та, топлофикации, те са 3060. Другите са за защита на социалните права на гражданите - неплатени заплати, трудова експлоатация, социална подкрепа, проблеми с пенсионирането. И на трето място са жалбите, свързани с изпълнителното производство. Те обаче намаляват след успешната ни законодателна намеса срещу частните съдебни изпълнители\", обясни ОмбудсМая.\r\n                    \r\n                    \r\nТя настоя и че институцията работи прозрачно, без да прави разлика между жалбоподателите по какъвто и да е признак.\n\r\n\"И най-бедните, и най-богатите в България, се обръщат за подкрепа към омбудсмана. От един човек, без дом и документи, без подкрепа, на който помогнахме, до шефовете на най-големите работодателски организации, които също се обърнаха към омбудсмана\", заключи Манолова.\n\r\nКато следваща основна цел тя определи проектозаконът за личния фалит. По думите й през тази година са нараснали именно жалбите, свързани със свръхзадлъжнялостта на българите и това, че все по-трудно хората плащат задълженията си към банки, фирми за бързи кредити и лизингови компании.\n\r\nМая Манолова призова и народните представители да подкрепят кампанията \"Великден за всеки\" и уточни, че досега само един депутат се е включил в инициативата.", "date": "2018.03.30", "title": "И бедни, и богати се обръщат към ОмбудсМая. А проблемите се решават!"}
{"url": "https://www.dnes.bg/art/2018/03/30/po-stypkite-na-hristos.372334", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСветът е огромна книга, пълна с тайни, които тръпнат в очакване да бъдат разгадани. За последното убежище на тамплиерите, вечния Йерусалим и райските лазурни острови Азори споделя в предаването  Елеонора Гаджева.\r\nЗа страстта към приключенията и стремежът към търсенето на отговори по цялото земно кълбо тя коментира:\r\n\"Човек трябва да види какво повече има зад ъгъла... какво по-интересно, по-различно може да намери\".\r\nЗа това какво означава допирът с историята на света пред стените на Йерусалим и тайнственият град на тамплиерите може да научите и видите още по .", "date": "2018.03.30", "title": "По стъпките на Христос..."}
{"url": "https://www.dnes.bg/cars/2018/03/30/mini-vpechatliava-s-prikliuchenski-hibrid.372282", "text": "Британската марка Mini показа на автомобилния салон в Ню Йорк \"приключенска\" версия на хибрида Mini Countryman с приставката Panamericana в името. В основата на модела, който е ориентиран за дълги пътувания в пресечена месност, е първият плъг-ин хибрид на бранда - Mini Cooper SE Countryman All4.\r\nНовият Mini Countryman Panamericana се отличава от стандартния кросоувър основно по външен вид. Автомобилът е оборудван с два допълнителни фара отпред и голям багажник на покрива, в който е поместено резервното колело.\r\nОт компанията обявиха, че след края на автосалона в Ню Йорк хибридът ще се отправи към Южна Америка, за да покори остров Огнена Земя. Британците искат да демонстрират надежността на автомобила, поради което той ще трябва да измине 25 750 км.\r\r\n                    \r\n                    Хибридната система на модела, която е способна да развива максимална мощност от 221 коня, е съчетана с литиево-йонни батерии. Само на ток автомобилът може да измине до 50 км. В компанията са убедени, че Countryman Panamericana ще се справи с голямото пътешествие, което може да бъде следено на страницата на Mini в социалната мрежа Instagram.\r\n", "date": "2018.03.30", "title": "Mini впечатлява с приключенски хибрид"}
{"url": "https://www.dnes.bg/obshtestvo/2018/03/30/arhivite-govoriat-jan-videnov-i-videnovata-zima.372328", "text": "\n\r\nПолитиците от прехода определено и до ден днешен събират много полярни мнения за дейността си. И сигурно няма как да бъде иначе, след като онези години бяха кръстопът за страната ни между Изтока и Запада.\r\nМожеха ли последните близо 30 години да протекат по по-добър за страната начин, или всичко възможно бе направено?\r\nБез да дава отговори, екипът на Dnes.bg реши да ви върне с архивни кадри отново през 90-те години на XX век, когато прохождаше българската демокрация.\n\n\r\nДа ви припомним отново събитията, които хем всички помнят, хем вече са забравили основните детайли около тях. И най-основното - да ви срещнем отново с образите на знаковите хора и политици на последните 25 години, доста от които вече са извън голямата политика.\r\r\n                    \r\n                    След като започнахме с бившите премиери Симеон Сакскобургготски и Иван Костов, ще се върнем още няколко години назад – през средата на 90-те. Периодът, в който премиер бе Жан Виденов и в който се случиха най-значимите и големи протести в демократичната ни история.\r\nЖан Виденов е министър-председател на България в периода от 25 януари 1995 – до началото на февруари 1997. От 1991 година до декември 1996 г. е лидер на БСП, където е сменен от Георги Първанов.\r\nПодава оставка от заеманите постове в края на 1996 година след масови протести заради хиперинфлацията в страната. Кризата тогава остава в историята като \"Виденова зима\".", "date": "2018.03.30", "title": "Архивите говорят: Жан Виденов и Виденовата зима"}
{"url": "https://www.dnes.bg/sofia/2018/03/30/helpbook-raboti-shahti-lipsvali-shahti-slojeni.372335", "text": "Миналата седмица ви разказахме за сигнал от гражданин, който чрез HelpBook.info алармира Столична община за  в локалното платно на Околовръстен път, след разклона за лифт \"Симеоново\".\n\r\nЗа най-опасна гражданинът беше посочил шахта, на чието място се беше отворила голяма дупка, а от дупката стърчеше арматурно желязо.\r\n\"Тази дупка създава опасност от възникване на ПТП и ще е късмет, ако някой се размине само със спукана гума, без по-сериозни щети по автомобила или пострадали\", беше описал положението подателят на сигнала, като за доказателство беше приложил снимка.\r\r\n                    \r\n                    Аплодисменти за Столичната община, откъдето предприеха спешни мерки за обезопасяването на посочената опасна шахта, както и за поставянето на решетки на другите отворени шахти в този участък.\r\nАко и вие се натъкнете на проблем, нередност и нарушение  - пратете сигнал в .\r\nС платформата ще алармирате властите, а медийното отразяване ще предизвика повече внимание и гласност на проблема.", "date": "2018.03.30", "title": "HelpBook работи: Шахти липсвали – шахти сложени!"}
{"url": "https://www.dnes.bg/notifikacii/2018/03/30/pyrvoaprilski-gazyt-skacha-s-2-6-tok-i-toplo-kato-dosega.372333", "text": "Природният газ ще поскъпне с 2.6% от 1 април, реши Комисията за енергийно и водно регулиране.\n\r\nНовата цена в следващите три месеца обаче няма да повлияе на цената на топлоенергията, нито на електрическата  енергия за битовите и небитовите потребители на регулирания  пазар.\r\nВ своето заявление газовата компания \"Булгаргаз\" поиска поскъпване със 7%.\r\nРегулаторът обаче определя за второто тримесечие цена на синьото гориво в размер на 361,82 лв. на 1000 куб. м. или 34,04 лв./MWh (без акциз и  ДДС).\r\nВ нея са включени компонента за услугата \"обществена доставка\" в размер на 5,42 лв./1000 nm3, както и компонента \"задължение към обществото\" от 1,37 лв./1000  nm3, която покрива разходите на \"Булгаргаз\" за съхранение на  природен газ в газохранилището в Чирен.\rВ тази цена не са включени цени за  достъп и пренос през газопреносната мрежа и клиентите ще ги  заплащат на крайните снабдители по реда на методиката за това.\r\nОт комисията уточняват, че при утвърждаване на цената на природния газ КЕВР отчита условията по действащия договор между \"Булгаргаз\" ЕАД и \"Газпром Експорт\" и прилага изцяло залегналата в него методика.\r\nСпоред нея се вземат предвид движението на цената на петрола и на алтернативните на природния газ горива на световните пазари през последните 9 месеца, калоричността на природния газ, както и промените в курса на щатския долар спрямо лева.", "date": "2018.03.30", "title": "Първоаприлски: Газът скача с 2.6%, ток и топло – като досега"}
{"url": "https://www.dnes.bg/akoshtete-vqrvaite/2018/03/30/zodiite-koito-ne-spestiavat-istinata.372306", "text": " Някои зодии, като например Везните и Козирозите, са много внимателни в своите думи, защото знаят колко боли обидата. Те са толкова премерени в приказките, че понякога на другите им се иска да чуят поне веднъж истината.\r\n \r\nИма и други обаче, които не умеят да съобразяват кое е удачно да се говори и често казват онова, което всички си мислят, но никой не изрича. Дали това е хубаво качество или не, решете вие - а сега нека видим трите зодиакални знака, които говорят каквото им падне:\r\n\r\n\r\n \r\nЗа разлика от Стрелците, Девите коментират и обиждат съвсем нарочно. Те не спястяват критичните си забележки, защото съвършенството си струва всяка жертва.\r\n \r\nЗемният знак много обича да отбелязва онова, от което хората се срамуват и притесняват, тъй като е много наблюдателен, а освен това хич не му пука кой ще се обиди.\r\n \r\nДевите могат да съсипят самочувствието на околните, защото никога не си мерят приказките колкото и да им се иска.\r\n \r\n\r\n \r\nВодолеите не могат да бъдат определени като особено чувствителни. Те изстрелват своите жестоки коментари и забележки без изобщо да съчувстват на пострадалите.\r\n \r\nДори виждайки последствията от своите думи, Водолеят не се трогва, а напротив - става още по-брутален и откровен.\r\n \r\nСлед всички щуротии, които казва, Водолеят очаква другите да махнат с ръка и просто да забравят - точно както прави той самия.\r\n \r\n", "date": "2018.03.30", "title": "Зодиите, които не спестяват истината!"}
