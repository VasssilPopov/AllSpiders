{"url": "https://www.dnes.bg/zvezdi/2018/07/31/izkusitelka-mila-iovovich-obgyrnata-v-srebyrno.383744", "text": "Актрисата Мила Йовович се връща към миналото си амплоа като супермодел. Красавицата е новото лице на Balmain за есен-зима 2018 и рекламната кампания към новия сезон.\n\r\nЙовович представя футуристичните вдъхновения в метални цветове, директно взети от модния подиум.\n\r\nЗвездата от \"Заразно зло\" позира пред професионалния обектив на Ан Ли в Лондон, а за фон се използва градска среда и студен бетон на сграда.\n\r\nВизиите за сезона на модната къща се очертават от прилепнали и подчертаващи тялото кройки, стилни панталони и металически материи.\n\r\nГримът на актрисата подчертава естествената ѝ красота и плътно прибрана коса назад.\n\r\n„Като всяко едно френско дете, израснало през 90-те години, бях обсебена от \"The Fifth Element“. Очевидно не е нужно да ми се каже, че Мила Йовович е невероятна актриса и изключително красива жена.\r\r\n                    \r\n                    Винаги съм се възхищавал на нейната сила, стил и талант и често съм си мечтал да намеря начин да работя с Мила в проект на Balmain. Затова съм повече от развълнуван, че тя се съгласи да участва в нашата кампания за есен-зима“, сподели Оливие Рустейн, креативен директор на Balmain.\n\r\nВсички кадри от кампанията можете да видите в галерията на\r\n ", "date": "2018.07.31", "title": "Изкусителка: Мила Йовович – обгърната в сребърно "}
{"url": "https://www.dnes.bg/akoshtete-vqrvaite/2018/07/31/s-amputirani-kraka-do-vyrhovete-na-modniia-podium.383771", "text": "Модел с увреждания завладя британските модни подиуми. 7-годишната Дейзи Деметри, чиито крака са били ампутирани заради дефект при раждането, когато е била едва на 18 месеца, дефилира за пръв път преди половин година, а сега стана лице на популярна модна марка, информира . \r\nМомиченцето е запален гимнастик и вече се появи на дефиле от Седмицата на модата в Лондон. \r\nСамата Дейзи споделя, че макар да е с протези, тя не се чувства по-различно от останалите модели на нейната възраст и с удоволствие позира за снимки.\r\n", "date": "2018.07.31", "title": "С ампутирани крака до... върховете на модния подиум"}
{"url": "https://www.dnes.bg/politika/2018/07/31/djambazki-uveri-upravliavashtoto-mnozinstvo-e-stabilno.383779", "text": "Краят на политическия сезон донесе известна доза облекчение от гледна точка на вътрешната политика на страната ни, тъй като в последните седмици в парламента осезаемо се натрупа напрежение, имаше повишаване на тон и изобщо неща, които не правеха добро впечатление на българските граждани, коментира в студиото на Денят ON AIR евродепутатът Ангел Джамбазки.\n\r\n\"Изключително доволен съм, че се проведе съвет на коалицията в лицето на премиера Борисов, на председателя на парламентарната група на ГЕРБ Цветан Цветанов и на тримата лидери на \"Обединени патриоти\", подчерта още той.\n\r\nТе се събраха на коалиционен съвет след скандалите между Волен Сидеров и Валери Симеонов. След него декларираха, че всички противоречия са изгладени и управляващото мнозинство е стабилно.\r\n                    \r\n                    \r\nПред Bulgaria ON AIR Джамбазки също отбеляза, че коалицията е стабилна, а това, че е имало някакво напрежение не бива да изненадва никого.\n\r\n\"Все пак ние сме различни политически организации. Не е необходимо да се харесваме, дори би било странно. Но има програма за управление, под която сме се подписали. Тя има поставени цели, за които ще работим заедно\", каза евродепутатът.\n\r\n\r\n ", "date": "2018.07.31", "title": "Джамбазки увери: Управляващото мнозинство е стабилно!"}
{"url": "https://www.dnes.bg/notifikacii/2018/07/31/tri-gastrolirashti-grupi-kradci-spipani-po-chernomorieto.383746", "text": "Три групи престъпници са арестувани за кражби по морските ни курорти, съобщи главният секретар на МВР главен комисар Младен Маринов.\r\nСпоред него бандите са доста сериозни: \"Извършителите живеят в София, но лятото гастролират по морето, а през зимата - в Банско и в другите зимни курорти\".\n\n\r\nГлавсекът е категоричен, че статистиката сочи, домовите кражби намаляват.\r\nТой смята, че чувството, че е точно обратно се дължи на факта, че жертви на кражби са станали публични личности като тв водещата Мира Добрева.\r\n\"Статистиката показва, че сравнено със същия период на миналата година, имаме спад на извършените и заявени престъпления, както и увеличаване на разкриваемостта\", заяви гл. секретар на МВР.\r\n\"Всички наши мерки водят до положителни резултати. По въпроса с битовата престъпност се работи системнo\", отсече той.", "date": "2018.07.31", "title": "Три гастролиращи групи крадци спипани по Черноморието "}
{"url": "https://www.dnes.bg/notifikacii/2018/07/31/na-11-a-veche-omyjena-sydbata-na-momichetata-v-isliamskiia-sviat.383662", "text": "Норазила и Айю са най-добри приятелки и си споделят всичко. Говорят си за момичешки неща – пижамени партита, селфита, музика и симпатични момчета. Приятелството им разцъфтява в Северна Малайзия, но приключва, когато 11-годишната Айю става третата съпруга на 41-годишния баща на Норазила.\r\nБракът между 11-годишното дете и 41-годишния Абдул Карим - търговец на гуми, който има важна роля в местната джамия и колекция от скъпи коли, предизвиква вълна от дискусии в Малайзия за упоритостта, с която консервативните мюсюлмански традиции се задържат в модерната мултикултурна демокрация.\r\nПрез май тази година опозиционната коалиция увенча страната с историческа победа и обеща да забрани със закон детските бракове.\r\"Това е остаряла практика и на този етап от развитието и растежа на Малайзия това е абсолютно недопустимо\", коментират от коалицията.\r\nС избухването на скандала със сватбата на 11-годишната Айю, обаче, изглежда, че правителството не прави достатъчно да защити малолетните. Новината за бракосъчетанието тръгва от втората съпруга на 41-годишния мъж, която публикува снимки от церемонията в своя Facebook профил със саркастичния статус: \"Честита сватба!\"\r\nЗаместник министър-председателя на страната, който е и министър на жените, семействата и общественото развитие, нарече бракосъчетанието \"инцидент\". Самият той е противник на детските бракове, но отказа да коментира случая, тъй като в момента той е обект на разследване от страна на редица институции.\r\n\"Няма никакво съмнение, че детето е жертва\", коментира адвокат по човешките права и споделя, че липсата на бърза реакция по случая е притеснителна.\r\nМомичето е закарано в болница, за да проверят дали още е девствено, а по-късно Айю отново е при съпруга си. От тогава не е напускала новия си дом.\r\n41-годишният мъж твърди, че обича жена си и уверява, че няма да я докосне, докато не навърши 16 години. От своя страна Айю пък описва мъжа си като любящ и също заявява, че е влюбена в него.\r\nПрез изминалата година Малайзия криминализира изграждането на емоционална връзка с дете с цел сексуално задоволение. Подобни случаи могат да се смятат като манипулация на детското съзнание, а освен това може трайно да увреди детската психика.\r\nОт конституционална гледна точка, законът на страната изглежда раздвоен – жителите на Малайзия, които не изповядват исляма, могат да сключат брак едва след като навършат 18 години по закон.\r\nВ по-голямата си част, обаче, населението на страната е съставено от мюсюлмани, които се придържат към законите на исляма. Шериатски съд трябва да позволи сключването на брак между лица под 16 години. С разрешението на шериата, обаче, минимална възраст за встъпване в брак няма.\r\n\"В мюсюлманския свят ако булката, родителите и момичето вече е имала първия си цикъл, бракът е позволен\", казва имам от една от джамиите, които 41-годишния Абдул Карим посещава.\r\nАктивисти, които се борят за правата на децата, споделят, че в света има около 15 000 момичета, които са встъпили в брак преди да навършат 15 г. Според УНИЦЕФ статистиката говори, че около 650 милиона момичета и жени по света са се омъжили преди да станат на 18.\r\nУсилията да се забранят съюзи с непълнолетни в Малайзия чрез затягане на закона за сексуални престъпления над деца се провалят в парламента. Шабудих Яхая, един от противниците на забраната, твърди, че 9-годишно момиче може спокойно да бъде готово за брак, ако е преминало през пубертета.\r\n\"Телата им вече отговарят на 18-годишни момичета. Физически и духовно няма бариера за едно момиче да се омъжи\", твърди Яхая.\r\nМного от браковете с деца в Малайзия са неформални съюзи, които не са легално разпознати от съдилищата.  Въпреки това, обаче, двойките не срещат особено голяма съпротива, когато се опитат да регистрират брака си.\r\nСъществува и друг парадокс – много момичета са се омъжили за изнасилвачите си. До това се стига след като мъже, обвинени в изнасилване, получат позволението на Шериатския съд да сключат брак с момичето, станало жертва на изнасилването.\r\nСпоред доклад на УНИЦЕФ шериатския съд издава подобни разрешения и за да предотврати евентуалната поява на извънбрачни деца. Други съюзи са сключени от икономическа гледна точка – когато семейството на булката живее в крайна бедност.\r\nПривържениците на либерализма в Малайзия повдигат въпроса за това дали реално бракът с непълнолетни е ислямска традиция или остаряла културна практика. Част от тях дори поставят под съмнение твърдението, че пророкът Мохамед се е омъжил за една от съпругите си, когато тя е била на 6-годишна възраст. Противниците на идеята всъщност смятат, че това се е случило значително по-късно.\r\n\"Не можем да използваме историческа грешка като оправдание за тези бракосъчетания\", твърдят адвокати по човешките права.", "date": "2018.07.31", "title": "На 11, а вече омъжена – съдбата на момичетата в ислямския свят"}
{"url": "https://www.dnes.bg/stranata/2018/07/31/liato-2018-broiat-na-chujdite-turisti-shte-nadhvyrli-2-mln.383780", "text": "През юли и август броят на чуждестранните посетители у нас ще надхвърли 2 млн. Това обяви Румен Драганов от Института за анализи и оценки в туризма.\r\nА средногодишно ще постигнем ръст от 5,5% в броя на туристите. \"България има много добро име като сигурна дестинация. Туристите търсят предизвикателства, чувстват прогнозата на място\", каза той пред Bulgaria ON AIR и добави, че предстоящият уикенд между 3 и 5 август ще бъде най-силен.\n\r\n\"Тревогата е, че се движим с ниска заетост на легловата база\", подчерта той.\n\r\nПо думите му през август 2017 средната заетост е била малко над 61% . Тази година имаме 2500 нови легла. Колкото повече нови легла, толкова повече намалява заетостта, отчете експертът в предаването \"Денят ON AIR\".\r\n                    \r\n                    \r\n\"Някои хора очевидно паразитират върху хотелиерите\", каза още Румен Драганов, визирайки собствениците на нощни заведения по морето. Според него непрекъснато има вмешателство на политици, които търсят други дивиденти. Драганов обаче бе категоричен, че вицепремиерът Валери Симеонов е спрял шума по морето.\n\r\nЗапитан за спада на руските туристи в България, Румен Драганов посочи като една от причините затоплянето на отношенията между Русия и Турция. Той отбеляза още, че Русия е в икономическа криза. По думите му сме в сегмента на ниско платежоспособните руснаци.\r\n", "date": "2018.07.31", "title": "Лято 2018: Броят на чуждите туристи ще надхвърли 2 млн."}
{"url": "https://www.dnes.bg/blizak-iztok/2018/07/31/jenite-v-arabskiia-sviat-malki-pobedi-po-pytia-kym-goliamoto-zavoevanie.383731", "text": "С малки стъпки жените успяват да си проправят път в консервативното ислямско общество. Жените в арабския свят получават все повече права, а това се дължи до голяма степен и на правозащитните организации, които продължават да се борят за свободите на нежния пол. Все още, обаче, жените в арабския свят трябва да извървят много дълъг път, защото въпреки законовите промени, които поетапно се въвеждат, консервативното съзнание и остарелите културни ценности трудно се изкореняват от обществото.\r\nКоранът посвещава цели пасажи на въпроса за наследството, а изследователи на мюсюлманската религия прекарват десетилетия в опити за тяхното тълкуване. Президентът на Тунис Беджи Каид Есебси не е никак доволен от заключенията, до които стигат учените.\r\r\n                    \r\n                    Според закона на страната, който стъпва на основата на ислямското право, дъщерята получава само половината от това, което би наследил сина. Само защото е жена. Поради тази причина Есебси настоява парламентът да внесе поправки и наследството да бъде изравнено. Освен това, държавният глава иска да се позволи на мюсюлманки да сключват брак с мъже, които изповядват друга религия – нещо, което е абсолютно немислимо за арабския свят.\r\nТова негово предложение веднага разпалва страстите и води до вълна от критики на редица духовници – не само в Тунис, но и в целия регион. Обсъждането на идеята ще се проточи с месеци, дори с години според анализатори. Въпреки това, обаче, поставянето на проблема на масата е малка победа за жените в ислямския свят. А малките победи са път към голямото завоевание.\r\nПрез август 2017 г. Ливан премахна противоречив закон, който позволяваше на изнасилвачи да избегнат тежка присъда, ако се омъжат за своите жертви. Йордания последва примера на страната малко по-късно, а също така премахна и вратичка в своето законодателство, която позволяваше по-лека присъда за кръвни убийства, за да се запази семейната чест.\r\nВсе още, обаче, в редица държави от арабския свят подобни закони са действащи и дори се радват на широка подкрепа. Проучване на ООН сочи, че дори в относително либерална страна като Мароко 60% от мъжете и 48% от жените смятат сключването на брак между насилник и жертва за абсолютно допустим. През 2014 г. страната внася промени в законодателството си след самоубийството на тийнейджърка, принудена да се омъжи за изнасилвача си.\r\nЖените в Тунис, обаче, се радват на различни свободи. Още през втората половина на 20 век диктаторът на страната Хабиб Бургиба прави революционни промени в страната. Допреди него мъжете са можели да имат до 4 съпруги и било позволено да се разведат с тях по всяко време. Когато Бургиба идва на власт, краят на безметежните мъжки времена настъпва.\r\nДържавният глава обявява 13 август като национален празник на жената, а през 1957 г. със законодателен акт забранява многоженството. След това на жените е дадено правото и да искат развод. При разтрогване на брака мъжът дължал издръжка в размер на половин заплата, а семейният дом оставал за жената и децата.\r\nПри Бургиба Тунис става единствената страна, в която има Министерство на жената и семейството, а на полицаите е отнето правото да спират автомобил, шофиран от дама. Стремежът към налагане на западния модел е толкова силен, че е приет и закон, според който жените нямат право да ходят на работа с кърпи и шамии.\r\nВ днешно време заетостта на \"нежния пол\" над 25% - значително по-малка цифра, в сравнение със западните държави, но сравнително висока за арабския свят.  Много от жените са добре образовани, работят в областта на медицината и образованието.\r\nВсички тези свободи са добра новина и огромна победа за хиляди активисти, борещи се за правата на жените. В продължение на десетилетия правозащитниците се опитват да събудят правителствата, които да предприемат реални действия и да осигурят на жените в арабския свят равенство и по-добър живот. Дали, обаче политическите сили наистина приемат идеята за равенство между половете?\r\nНякои смятат, че подобни политически маневри са опит за замазване на очите на по-либерално настроеното население. Чрез именно такива действия властите се опитват да \"изчистят досието си\" пред западните държави и да се разграничат от останалите страни от ислямския свят, които все още са привърженици на далеч по-консервативни политически и религиозни идеи.\r\nВъв всички случаи приемането на каквото и да било законодателство няма нищо общо с реалното му прилагане. И тук възниква проблем – голяма част от представителите на изпълнителната власт: съдии, полицаи и други институции, са крайно консервативни сами по себе си. Тоест, дори по-либерален закон да успее да бъде прокаран по някакъв начин, неговото реално приложение ще бъде доста по-сложно.\r\n\"Можеш да имаш най-невероятните закони, но ако не промениш културата, нищо няма да се промени\", твърди адвокат по правата на човека през The New York Times.\r\nА културата... трудно се променя. Все още в обществата в региона семейната чест е поставена над човешките ценности. Бракът все още остава единственият изход към света на възрастните и продължава да бъде единственият приемлив контекст за водене на полов живот.", "date": "2018.07.31", "title": "Жените в арабския свят: Малки победи по пътя към голямото завоевание"}
{"url": "https://www.dnes.bg/stranata/2018/07/31/potop-unishtoji-gradini-i-produkciia-v-rusensko.383777", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПорои удариха Русенско, като само за половин час водният потоп унищожи градини и селскостопанска продукция. Местните жители са притеснени, защото наблизо минава и река Русенски Лом.\r\nСилният дъжд от изминалата нощ превърна за минути градините в село Басарабово в кални езера. Заля оранжериите, унищожи напълно зеленчуците. Стопаните са отчаяни от гледката.\r\nМестните са разтревожени, че наводнението може да се повтори. Притеснението им расте и заради отводнителния канал на селото. Причината е, че обемът му е малък, а при порой в него се събира много вода.\r\nОт кметството многократно са подавали сигнали, че селото е застрашено от наводнения, но до момента няма отпуснати средства за разширяване на канала.\r\n\r\n ", "date": "2018.07.31", "title": "Потоп унищожи градини и продукция в Русенско"}
{"url": "https://www.dnes.bg/eu/2018/07/31/es-razshiri-sankciite-sreshtu-rusiia.383781", "text": "Европейският съюз вкара днес нови 6 руски компании в списъка на дружествата, които са обект на санкции заради анексирането на Крим и Севастопол от Русия през 2014 г.\r\nФирмите са свързани със строителството на моста над Керченския пролив против волята на Украйна. ЕС не признава присъединяването на Крим към Русия и го смята за украинска територия. \n\nМостът, който беше открит през май, свързва Русия с Кримския полуостров.\r\n\"Строителството на този мост и официалното му откриване на 15 май 2018 г. са ключови символични стъпки, които утвърждават контрола на Руската федерация върху незаконно анексираните Крим и Севастопол и допълнително обособяват полуострова от Украйна\", се казва в решението, с което се налагат ограниченията.\r\r\n                    \r\n                    Шестте компании са участвали в проектирането, строителство или имат договори с руското правителство за поддръжката на съоръжението. Става дума за \"Гипростроймост – Санкт-Петербург\", корабостроителният завод \"Залив\", \"Мостотрестр\", \"Стройгазмонтаж\", \"Стройгазмонтаж-Мост\" и АО \"ВАД\".\r\nАктивите им в европейски банки са замразени, а европейски граждани и фирми не могат да им предоставят средства.\r\nТака руските фирми в списъка със санкциите на ЕС стават 44. Заради присъединяването на Крим ЕС е блокирал сметките и не издава визи и на 155 руски граждани, част от които министри, съветници на Владимир Путин и приближени на Кремъл. Миналият месец към тях беше добавено и ръководството на Централната избирателна комисия за президентските избори в Крим, тъй като ЕС смята, че вотът за руски президент на украинска територия е незаконен и не признава резултатите от него.\r\nЕС прилага санкции към Русия заради присъединяването на Крим от 2014 г. \r\n ", "date": "2018.07.31", "title": "ЕС разшири санкциите срещу Русия "}
{"url": "https://www.dnes.bg/stranata/2018/07/31/sydyt-za-nadziratelite-imali-sa-stroina-organizaciia.383762", "text": "Варненският апелативен съд остави без уважение жалбата на Николай Т. срещу определената му преди 10 дни от Окръжен съд първоначална мярка за неотклонение \"задържане под стража\".\r\nВече бившият командир на отделение при затворническото общежитие е привлечен като обвиняем на 19 юли тази година заедно с други двама свои колеги надзиратели за това, че за времето от 31 май до 18 юли 2018 година са освободили неправомерно лишен от свобода, позволявайки му да напусне територията на общежитието.\n\n\n\n\n\n\r\nНа този етап от разследването обвинението, което им е било предявено, е, че като надзиратели са нарушили служебните си задължения или са превишили властта и правата си с цел да набавят за себе си или за другиго облага или да причинят другиму вреда.\r\r\n                    \r\n                    Законът наказва това престъпление с лишаване от свобода до пет години или с пробация, като съдът може да постанови и лишаване от правото да се заема определена държавна или обществена длъжност.\r\nЗатворникът, който е ползвал неправомерния \"отпуск\" - Искрен Маринов, е изтърпявал наказание от шест години и осем месеца за участие в организирана престъпна група. През март 2017 пред Пловдивския военен съд той се е признал за виновен за кражбите на 19 луксозни коли по морето и е получил осъдителна присъда. Остават му да изтърпи още 4 години и 4 месеца.\r\nДнес представителят на Апелативна прокуратура-Варна припомни, че надзирателят на практика е превишил властта си, като е преценил, че затворникът не е обществено опасен, въпреки че в периода, в който е излизал с разрешение от затвора е търпял наказание за нарушение на затворническата дисциплина, а с присъда е бил изолиран и от обществото, предава \"Дарик\".\n\r\nНиколай Т. не е имал и право да разпорежда на своите колеги надзиратели, които са на вишката на затвора или на портала, да позволят излизането на затворник. Това било в правомощията единствено на главния надзирател на затвора.\n\r\nСъдебна инстанция приема, че е била изградена стройна организация между надзирателите, привлечени като обвиняеми, които грубо са нарушавали служебните си задължения и закона, като са освобождавали лица, лишени от свобода, без да имат права за това.\n\r\nС идентични аргументи Варненският апелативен съд остави без уважение и жаблата на Милен Д. - вторият надзирател, привлечен като обвиняем по това досъдебно производство, който ще остане да търпи определената му от Окръжен съд мярка за неотклонение \"домашен арест\".\n\r\nВъпреки че двамата обвиняеми са вече дисциплинарно уволнени и отстранени от длъжност, въпреки продължителния им стаж в системата на ГД \"Изпълнение на наказанията\", както и на наградите, които са получавали за добрата работа, и този съд намира, че е реална опасността всеки един от тях да извърши престъпление против правосъдието, като се опита на окаже въздействие върху своите вече бивши колеги или свидетели.\n\r\nОпределенията на Апелативен съд не подлежат на обжалване.", "date": "2018.07.31", "title": "Съдът за надзирателите: Имали са стройна организация! "}
{"url": "https://www.dnes.bg/health/2018/07/31/tolkova-li-e-strashna-menopauzata.383767", "text": "Климактериумът представлява физиологичен процес на репродуктивните органи и функции на жената. Спирането на менструацията - менопаузата настъпва средно около 50-годишна възраст. Климактериумът се дели на пременопаузален, менопауза, постменопаузален и старческа възраст.\r\n \r\nПременопаузалният климактериум започва около 40-годишна възраст и продължава средно около 10 години. При него се наблюдава първо намаляване на количеството на синтезирания прогестерон, което може да доведе до менструални смущения и неправилни маточни кръвотечения. \r\n \r\nЕстрогените, които се отделят в първата половина на цикъла, предизвикват разрастване на лигавицата на ендометриума, а прогестеронът - отделян във втората половина на цикъла (след овулация) е отговорен за уплътняването на маточната лигавица и нейното „правилно“ отделяне по време на менструация. Ето защо промени в количеството на отделения прогестерон, водят до неправилни маточни кръвотечения. На гинекологичен преглед може да се установят и други причини за тези аномалии, като например наличието на миомни възли, полипи в кухината на матката и други, но когато жената е в пременопаузална възраст, не трябва да се изключва вероятност за очаквания, физиологичен хормонален дизбаланс.\r\n \r\n\r\n \r\n ", "date": "2018.07.31", "title": "Толкова ли е страшна менопаузата?"}
{"url": "https://www.dnes.bg/obshtestvo/2018/07/31/ekspert-medicinskiiat-turizym-u-nas-ima-bydeshte.383782", "text": "Медицинският туризъм в България безспорно има своето бъдеще. На този етап то е основно в сферата на възстановителната дейност - спа процедурите, комбинацията между болест и водолечение. В тази посока страната ни има много добри перспективи. Това каза в студиото на \"Денят ON AIR\" бившият директор на \"Пирогов\" Спас Спасков.\n\r\nБлизо 150 000 британци годишно идват у нас на медицински туризъм заради по-ниските цени на услугите, се посочва в английско издание.\n\r\n\"Вероятността обаче в страната ни да идват хора от цял свят, които искат да получат чиста медицинска услуга, не е много голяма. Обикновено тези, които се възползват, са живели у нас преди и се връщат именно заради ниските цени и най-вече заради по-добрия достъп\", коментира д-р Спасков.\r\n                    \r\n                    \r\nПред Bulgaria ON AIR той отбеляза, че здравеопазването трябва непрекъснато да се развива, а сегашният екип на здравното министерство щял да обърне внимание на възлови неща в сектора.\n\r\n\"Най-важно е да бъде намерен баланса между желанията и възможностите ни\", подчерта гостът в студиото на Николай Кръстев.\r\n ", "date": "2018.07.31", "title": "Eкспeрт: Медицинският туризъм у нас има бъдеще"}
{"url": "https://www.dnes.bg/sofia/2018/07/31/zaradi-remont-novi-promeni-po-bul-vasil-levski.383769", "text": "Заради ремонта на бул. \"Васил Левски\" от бул. \"Граф Игнатиев\" до бул. \"Цар Освободител\" се въвеждат промени в организацията на движение, съобщават от Столична община.\n\r\nОт 00.00 часа на 31 юли до 24.00 часа на 3 август се забранява влизането на пътни превозни средства по източната половина от пътното платно на бул. \"Васил Левски\", между ул. \"Граф Игнатиев\" и ул. \"ген. Гурко\" и между ул. \"ген. Гурко\" и бул. \"Цар Освободител\". Движението на пътни превозни средства ще се извършва двупосочно в западната половина от пътното платно на булеварда в същия участък.\n\r\nОт 00.00 часа на 31 юли до 24.00 часа на 3 август се закриват местата за почасово платено паркиране: по бул. \"Васил Левски\" на 50 м преди ул. \"Проф. Н. Михайлов\" в посока ул. \"Ген. Гурко\"; по бул. \"Васил Левски\" от ул. \"Граф Игнатиев\" до ул. \"Юри Венелин\".\r\n                    \r\n                    \r\nВъвежда се промяна в режима на работа на светофарните уредби на следните кръстовища: бул. \"Васил Левски\" - ул. \"Граф Игнатиев\" - бул. \"Патриарх Евтимий\", бул. \"Васил Левски\" - ул. \"Ген. Гурко\", бул. \"Васил Левски\" - бул. \"Цар Освободител\".\n\r\nОт 00.00 часа на 31 юли до 24.00 часа на 3 август превозните средства от системата на градския транспорт, преминаващи през участъка ще се движат по променени маршрути. \n\r\nАвтобусите по линия 9 - в посока ул. \"Ген. Гурко\", ще се движат по скъсен маршрут до бул. \"Евлоги и Христо Георгиеви\", надясно по бул. \"Цар Освободител\", надясно по бул. \"Васил Левски\", надясно по ул. \"Шипка\" и по маршрута си до Автобаза \"Искър\". Автобусните от линия 84 - в посока ул. \"Ген. Гурко\", ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 2 - от моста на Стадион \"Васил Левски\" - наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си.\n\r\nАвтобусите от линия 94 - в посока СУ \"Св. Климент Охридски\", ще се движат по следния маршрут - от бул. \"Черни връх\", надясно по бул. \"Евлоги и Христо Георгиеви\" до пл. Орлов мост, обратен завой по бул. \"Евлоги и Христо Георгиеви\" до бул. \"Черни връх\" и по маршрута си до Студентски град.\n\r\nАвтобусите по линия 184 - в посока ул. \"Ген. Гурко\", ще се движат по скъсен маршрут от пл. \"Орлов мост\" до моста при стадион \"Васил Левски\". В посока летище София Терминал 1 - от моста на стадион \"Васил Левски\" наляво по бул. \"Евлоги и Христо Георгиеви\", надясно по бул. \"Цариградско шосе\" и по маршрута си.\n\r\nНощната автобусна линия 2 - не се променя, като преминава през ремонтния участък с автомобилите.\n\r\nМаршрутите на тролейбусни линии 1, 2, 5 и 8 не се променят. Автобусите по линиите 9, 84, 94 и 184 ще спират на всички съществуващи спирки по променените маршрути.\n\r\nРазкрива се временна еднопосочна спирка на бул. \"Цар Освободител\" на 50 метра от пл. Орлов мост за автобусна линия 9.", "date": "2018.07.31", "title": "Заради ремонт: Нови промени по бул. \"Васил Левски\""}
{"url": "https://www.dnes.bg/notifikacii/2018/07/31/pak-promiana-machyt-v-chest-na-gundi-se-otlaga.383772", "text": "Поради промяна в спортния календар на Милан, събитието \"75 години Георги Аспарухов\" се отлага за есента, съобщиха организаторите на мача от Moko Solution.\r\nМачът в чест на Гунди между Левски и седемкратния шампион на Европа, който бе предвиден за 11 август, се мести за по-късна дата, която в момента се договаря между организатора и двата клуба. Мястото на събитието остава същото – национален стадион \"Васил Левски“.\r\nГенералните промени в ръководството на „росонерите“ доведоха до множество реформи не само в управлението на клуба, а и оказаха влияние върху приятелските срещи и планирани изяви на червено-черните.   \r\nВсички закупени билети за събитието \"75 години Георги Аспарухов\" ще важат без презаверка за новата дата.", "date": "2018.07.31", "title": "Пак промяна! Мачът в чест на Гунди се отлага"}
{"url": "https://www.dnes.bg/hiphop/2018/07/31/baby-on-board-graim-izpylniteliat-skepta-shte-stava-bashta.383748", "text": "\n\r\nСкепта очаква първото си дете, съобщи Контактмюзик, предаде БТА. Тридесет и пет годишният грайм изпълнител изглежда потвърди, че за пръв път ще стане татко, след като качи снимка в Instagram от ехографски преглед, на която се вижда лицето на неродено дете.\r\n \r\n                    \r\nВърху нея има дата, която показва, че ехографският преглед е извършен вчера. Върху снимката е изписано \"Бебе Аденуга\". Всъщност, това е фамилното име на изпълнителя на хита \"Shutdown\". Истинското име на е Джоузеф Джуниър Аденуга.\n\r\nПо-рано тази година се появиха слухове, че Скепта се среща със супермодела Наоми Кембъл. Затова сега се спекулира, че Наоми е майката на бебето, макар тя да не го е потвърдила.\n\r\n\"Наоми и Скепта неведнъж са се срещали тайно. Взаимното им привличане се обяснява с творческите им натури\", заявява тогава източник, цитиран от в. \"Сън\".\n\r\nСлухове за любовната им връзка се появиха отново, когато двамата присъстваха заедно на церемонията по връчването на наградите на сп. \"Ню мюзикъл експрес\" през февруари. \r\n", "date": "2018.07.31", "title": "Baby on board: Грайм изпълнителят Скепта ще става баща"}
{"url": "https://www.dnes.bg/zvezdi/2018/07/31/miro-v-novo-amploa-krystnik-na-shterkata-na-ficata-i-sevinch.383754", "text": "\n\r\nМиро стана кръстник на порасналото момиченце на актьора Филип Аврамов и певицата Севинч Ибрахим. Чаровната Ана навърши годинка и прие Светото кръщение, обкръжена от най-близките си.\r\n\"Благодаря на Бог за прекрасното си семейство, което винаги ми е оказвало подкрепа и ме дарява с любов! Благодаря ви, че бяхме заедно в един от най-светлите празници в живота на всеки човек... Кръщението на малкото ни момиче Ана!\n\r\nБлагодарна и безкрайно признателна съм и на страхотният ни Кръстник Миро, който прие радостта и отговорността да представи Ана пред Бог! Обичам ви, бъдете благословени!\"\r\n                    \r\n                    \r\nТова написа Севинч Ибрахим във Facebook, където публикува снимки от тържествения момент. Именно вълнуващите й думи дават израз на съкровените емоции, които се таят в душата й на майка.\n\n\n\r\nDnes.bg припомня, че за Филип Аврамов Ана е втора дъщеря. Той е татко и на Рая, която е плод от брака му с актрисата Милена Аврамова.\r\nПрез пролетта на миналата година актьорът за първи път публично призна, че напуска съпругата си и че чака дете от друга жена.\r\nСевинч Ибрахим нашумя с изявите си в тв форматите \"Пей с мен\" (2008 г. ) и \"Гласът на България\" (2012 г.), където беше част от отбора на Миро. Макар че не стигна до края на шоуто, певицата продължи изявите си заедно със своя ментор.\r\nА съвместната им работа явно е прераснала в дълготрайно и искрено приятелство. Севинч е и племенница на Ерол от \"Уикеда\". Тя съвместява музикантските си изяви с медицински - работи и в \"Пирогов\".\r\n ", "date": "2018.07.31", "title": "Миро в ново амплоа – кръстник на щерката на Фицата и Севинч"}
{"url": "https://www.dnes.bg/notifikacii/2018/07/31/pernichanka-hvyrli-prez-terasata-2700-lv-v-torbichka.383766", "text": "Възрастна жена е била измамена в Перник, съобщиха от МВР.\r\nНа домашния телефон на 85-годишна жена се обадил мъж, който се представил за полицай. Той заявил, че в момента се провежда специализирана операция по залавяне на телефонни измамници и помолил пенсионерката за съдействие, като поискал да събере и предаде всички налични пари. \r\nКазал й, че и тя може да стане обект на измама или заплаха за живота й. Малко по-късно това било осъществено чрез обаждане на друг мъжки глас по телефона.\r\nПритеснена, жената събрала 2700 лева, сложила ги в торбичка и ги хвърлила от терасата. Била помолена повече да не вдига телефона, докато не й върнат парите. \r\nЖената разбрала, че е измамена едва когато дошъл синът й, който преди това й звънял по телефона, но тя не отговаряла.\r\n ", "date": "2018.07.31", "title": "Перничанка хвърли през терасата 2700 лв. в торбичка"}
{"url": "https://www.dnes.bg/stranata/2018/07/31/dete-zagina-pri-pyten-incident-v-zlatograd.383775", "text": "13-годишно момче загина при тежък пътен инцидент в Златоград, съобщават от МВР.\r\nПроизшествието е станала към 17.15 часа. По първоначални данни, микробус, управляван от 56-годишен шофьор, по неизяснени засега причини е ударил детето на тротоара край пешеходна пътека на ул. \"България\" в града. \r\nСлед удара малко по-късно момчето е починало. \r\nАлкохолната проба на шофьора е отрицателна. На мястото на инцидента е извършен оглед. \r\nОбразувано е досъдебно производство по случая.", "date": "2018.07.31", "title": "Дете загина при пътен инцидент в Златоград "}
{"url": "https://www.dnes.bg/sofia/2018/07/31/remonten-avgust-krystovishteto-na-rektorata-i-oshte-30-obekta.383749", "text": "\n\r\nРемонтът на бул. \"Христофор Колумб\" ще бъде завършен до средата на август. До края на тази седмица пък се очаква да се привърши ремонта на \"Васил Левски\" от ул. \"Граф Игнатиев\" до бул. \"Цар Освободител\", съобщи столичния кмет Йорданка Фандъкова във Facebook.\n\n\r\n\"Планираме между 11 и 13 август, според метеорологичните условия, да затворим изцяло движението, за да се положи последният износващ слой асфалт\", посочи Фандъкова. \n\r\nТя съобщи, че освен пътните настилки се изграждат и нови тротоари, каквито нямаше. Подсигурено е и улично осветление. \r\n                    \r\n                    \r\n\"Веднага след това започваме ремонт на Източната тангента, който трябва да завърши до 15 септември, защото движението в участъка е изключително натоварено\", съобщи Фандъкова. \n\r\nДо края на седмицата трябва да приключи ремонта на бул. \"Васил Левски\" от ул. \"Граф Игнатиев\" до бул. \"Цар Освободител\".\r\n\"След това започваме преасфалтиране на участъка до паметника на Васил Левски. За възможно най-кратко време в първата половина на август ще се наложи да затворим кръстовището на Ректората, за да го ремонтираме, както миналата година ремонтирахме кръстовището на Орлов мост\", предупреди столичния кмет.\r\nВ момента се работи на около 30 големи обекта в София, на някои от тях има забавяне с по няколко дни заради валежите в последните седмици.\r\n\"Надзорните фирми и екипите на дирекция \"Транспортна инфраструктура\" следят сроковете, като качеството на работа е на първо място, тъй като някои от строителните дейности не могат и не трябва да се извършват при обилни дъждове, каквито имахме през юли\", посочи Фандъкова.", "date": "2018.07.31", "title": "Ремонтен август: Кръстовището на Ректората... и още 30 обекта!"}
{"url": "https://www.dnes.bg/notifikacii/2018/07/31/izkustven-intelekt-kitai-shte-prognozira-prevrati-terorizym.383725", "text": "Вдъхновен от отличните способности, които изкуственият интелект показва в сложни настолни игри, Китай работи за овладяване на технологията за целите на външната политика.\n\r\nИма информация, че външното министерство на страната изпробва няколко прототипни системи за изкуствен интелект, за да оценява рисковете за инвестиционни проекти в чужбина - като преврати или тероризъм.\n\r\nГовори се, че една от системите, създадена от Китайската академия на науките, търси модели в огромно количество данни - от разговори на дипломатически приеми и коктейли до сателитни снимки, за да позволи да се вникне във възможните стратегии, пишат Диди Тан, Рис Блейкли, в. \"Таймс\".\n\r\nЗа системата пръв съобщи в. \"Саут Чайна морнинг пост\". \"Водещите технологии, включително големите данни и изкуственият интелект, предизвикват значителни промени в начина, по който хората работят и живеят\", заяви външното министерство пред вестника. \"Приложенията в много отрасли и сектори се увеличават ежедневно.\"\r\nТози ход изтъкна ролята, която изкуственият интелект обещава да играе в съперничеството между великите сили. Говорейки за изкуствения интелект, президентът Путин каза миналата година: \"Който стане лидер в тази област, ще управлява света.\"\n\r\nДържавният секретар на САЩ Майк Помпейо оповести вчера нова американска инициатива за противодействие на влиянието на Китай в Азия и на субконтинента. Без да споменава Пекин, той се опита да представи Вашингтон като по-благоприятен партньор.\n\r\n\"Голямата тема на нашия ангажимент е следната: където отива Америка, ние търсим партньорство, не господство\", каза той. Помпейо очерта нови усилия за оспорване на опитите на Китай за изграждане на инфраструктура и влияние в чужбина чрез неговата т.нар. инициатива \"Един пояс, един път\".\n\r\nПланът на САЩ ще включва сравнително умерени държавни инвестиции, включително 113 милиона долара за инициативи в областта на новите технологии, енергията и инфраструктурата в регион, който Белият дом нарича Индо-тихоокеански, простиращ се от западното крайбрежие на Америка до западното крайбрежие на Индия и където живее една трета от населението на света.\r\nПомпейо призова региона да остане \"свободен и отворен\" - косвено предизвикателство към китайския авторитарен режим.\n\r\nПолитици и в двете страни смятат изкуствения интелект за трансформираща технология, подобно на изобретяването на двигателя с вътрешно горене, но анализатори в САЩ се страхуват, че Китай е на път да получи превъзходство. В проучване, публикувано тази седмица от изследователския Център за нова американска сигурност във Вашингтон, се казваше, че \"за разлика от Китай Съединените щати нямат структурирана национална стратегия за това как да подхождат към изкуствения интелект\".\n\r\nРазликата в напредъка между двете страни в областта на изкуствения интелект отчасти отразява \"разликата между демокрацията на Америка и по-авторитарния режим на Китай\". Според доклада контролът на Пекин върху интернета на китайска територия позволява на неговите компютърни учени да събират данни за обучение на системи за изкуствен интелект много по-ефективно от техните американски съперници.\n\r\nПрезидентът Си обяви, че до 2030 г. Китай би трябвало да се превърне в най-важното средище в света за иновации в областта на изкуствения интелект. Когато той произнасяше последната си новогодишна реч, на рафтовете зад него се виждаха поне две книги за изкуствен интелект. \r\n/БТА/", "date": "2018.07.31", "title": "Изкуствен интелект: Китай ще прогнозира преврати, тероризъм..."}
{"url": "https://www.dnes.bg/stranata/2018/07/31/v-chepelare-obiaviha-chastichno-bedstveno-polojenie.383770", "text": "Община Чепеларе обяви частично бедствено положение заради проблема с пътя към с. Забърдо и Чудните мостове, информира кметът Славка Чакърова. \r\nПътят е затворен от активирало се старо свлачище. От общината препоръчват на туристите да не пътуват в следващите часове към Чудните мостове.\r\nСкална маса е препречила платното на единствения път към Забърдо. Срутището е в зона, в която през юни се образува свлачище край пътя. Преди поредното активизиране, свлачищната зона е била разчистена и укрепена, но проливните дъждове днес предизвикаха ново пропадане, съобщава БТА.\r\nКрай затворения път ще дежурят общински екипи, за да отклоняват движението и да следят опасния участък.\r\nЖителите на Забърдо имат достатъчно хранителни запаси в магазините, в селото има и хлебопекарна, информират от община Чепеларе.", "date": "2018.07.31", "title": "В Чепеларе обявиха частично бедствено положение"}
{"url": "https://www.dnes.bg/obshtestvo/2018/07/31/voinata-v-mirno-vreme-bitkata-po-pytishtata-ni.383773", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтатистика на МВР показва, че близо 4000 сериозни катастрофи са се случили на територията на страната от началото на тази година, а почти 300 души са загинали при пътен инцидент.\r\nВсичко това показва, че проблемът с шофирането по пътищата все още стои на дневен ред, а жертвите не намаляват. Защо продължава черната хроника по българските пътища и какви мерки взима МВР - в предаването \"Директно\" по Bulgaria ON AIR коментират Владимир Тодоров - председател на Асоциацията на пострадали при катастрофи и Руслан Баждеков от Института по пътна безопасност.\n\r\n\"Въвеждането на дадена санкция няма да промени цялата картина. Проблемът трябва да има всеобхватен поглед и изисква всеобхватно решение - преподаване, автопарк, санкционна политика, събираемост на глобите, инфраструктура. С малки и одтелни стъпки - дали с камери, автобуси, камиони... няма да стане. Когато се работи на парче, резултатите също са на парче\", коментира в предаването Владимир Тодоров. \r\n                    \r\n                    \r\nСпоред гостите в студиото проблемът е национален - загубата на човешки живот в мирно време е равносилно на война. А тя е факт - за да се справим с войната по пътищата, гостите в \"Директно\" са категорични: трябва нов контролен орган за безопасността на движението, който да е изцяло съставен от експерти. \n\r\nОтделен проблем, който стои на дневен ред и също оказва влияние върху броя на загиналите по пътищата, е липсата на подготовка при курсистите. Все още съществува възможността шофьорска книжка да бъде купена, въпреки поредицата от мерки. \n\r\n\"Процесът по преминаване на теоретичния изпит е гарантиран на 95% и той няма как да бъде купен, защото съществува поредица от мерки. Проблемът е с малкия брой практически часове. За да спестят пари, фирмите спестяват от часовете и бълват неподготвени шофьори. Ако курсът струва под 250 лв, хората могат да бъдат сигурни, че ги ощетяват от часове\", алармира Руслан Баждеков. \n\r\nКак можем да се справим с войната по пътищата? ", "date": "2018.07.31", "title": "Войната в мирно време - битката по пътищата ни"}
{"url": "https://www.dnes.bg/stranata/2018/07/31/tyrsiat-vyzrastna-jena-krai-madan-niama-ia-ot-4-dni.383768", "text": "Полицаи и ловци издирват възрастна жена край Мадан. От няколко дни тя е в неизвестност. В същото време друга жена беше приета в болница в тежко състояние, след като беше открита в езеро край Смолян, предаде БНР.\n\r\nЧетири дни в района на Мадан издирват 78-годишната Катя Иванова. Възрастната жена изчезнала в събота, а близките й подали сигнал в полицията, след като не успели да я намерят сами.\r\nВече е започнало издирване с полицията, членове на ловната дружинка и доброволци. Жената е самотно живееща в апартамент в жилищен блок в началото на Мадан. От квартала я видели последно в събота привечер.\n\r\nВ същото време в Смолян бе обявена за издирване 61-годишната Радка Стоименова от смолянския квартал \"Долно Райково\". Сигналът в полицията подали близките й вчера около 16 часа.\r\r\n                    \r\n                    След разгласа в интернет, тя е открита жива в езерото \"Рибката\" на входа на Смолян. Рибари я видели в езерото и се обадили в полицията. Жената е извадена от водите около полунощ. В спасяването й се включили служители от полицията и доброволци.\n\r\nВеднага е транспортирана в болницата за оказване на медицинска помощ. Приета е с 33 градуса телесна температура, с тежка хипотермия и аспирация от поетата вода. В момента е в стабилно състояние и няма опасност за живота й.", "date": "2018.07.31", "title": "Търсят възрастна жена край Мадан, няма я от 4 дни"}
{"url": "https://www.dnes.bg/stranata/2018/07/31/tri-dni-bez-sleda-14-godishen-biaga-sistemno-ot-dom.383776", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрети ден без следа от 14-годишно момче от приемен дом в Добрич. Момчето е в неизвестност от събота, а полицията в града го издирва.\r\nМомчето не изчезва за първи път. То е настането в Дома за медико-социални грижи за деца от една година. За това време е бягал поне 4 пъти.\r\nТой пристигнал в Добрич от друг дом в София. Родителите на момчето живеят в столицата, но никога не са посещавали сина си. Засега от 14-годишното момче няма и следа.\r\n\r\n ", "date": "2018.07.31", "title": "Три дни без следа! 14-годишен бяга системно от Дом"}
{"url": "https://www.dnes.bg/zvezdi/2018/07/31/maikyl-buble-i-syprugata-mu-izbraha-ime-na-dyshteria-si.383738", "text": "Вида Амбър Бети ще се казва новородената дъщеричка на Майкъл Бубле и съпругата му Луисана Лопилато.\r\nДвамата са решили да я кръстят на двете й баби, пише списание People. \r\nМайката и бебето са добре и вече са се прибрали вкъщи с таткото.\r\nПрипомняме, че известният канадски изпълнител стана татко за втори път преди броени дни – на 27 юли. Момиченцето, което тежи 2 килограма и 75 грама, е проплакало във Ванкувър.\r\nМайкъл Бубле и Луисана Лопилато имат и двама сина – 4-годишният Ноа и Елайъс, който е на две.\r\nВижте още за звездите в ", "date": "2018.07.31", "title": "Майкъл Бубле и съпругата му избраха име на дъщеря си"}
{"url": "https://www.dnes.bg/balkani/2018/07/31/gafove-gafove-gafove-vyv-vynshnata-politika-v-rumyniia.383736", "text": "Премиерът Виорика Дънчила има впечатляваща колекция от гафове в сферата на външната политика. Подобни грешки са правили и други румънски висши държавни чиновници, но настоящият премиер изглежда задминава всички.\n\r\nМиналата седмица по време на посещение в Черна гора премиерът Виорика Дънчила участва в съвместна пресконференция с черногорския си колега, на която заяви, че се радва да бъде в Прищина (столицата на Косово, което освен това не е признато от Румъния - бел. ред.), вместо да каже Подгорица, която е столицата на Черна гора. \"Радвам се да бъда днес в Прищина, на първото посещение на румънски премиер в Черна гора\", каза Дънчила.\n\r\nПреводачът засече грешката и каза Подгорица, вместо Прищина. Правителството на Черна гора премахна от записа на пресконференцията момента, в който Дънчила изговаря \"Прищина\". Правителството в Букурещ прекъсна предаването на живо на пресконференцията, а по-късно не публикува никакъв запис от нея, пише в. \"Ромъния либера\", цитиран от БТА.\n\r\r\n                    \r\n                    Това не е първият гаф на Виорика Дънчила в сферата на външната политика. На 12 май премиерът Дънчила поздрави папа Франциск в комбинация от румънски и английски език. Румънското правителство публикува на сайта си изображения без звук от срещата на премиера с папата. Нещо повече - Дънчила обяви, че папа Франциск ще посети Румъния. Тя обаче бе поставена в неудобна ситуация, защото информацията за посещение на папа Франциск в Румъния не бе потвърдена в прессъобщението на Ватикана. \n\r\nСъщо така говорителят на Румъно-католическата архиепископия в Букурещ Франциск Добош уточни, че ако се уговори подобна визита, съобщението \"се прави едновременно от двете страни: държавата Ватикан и президентството на Румъния\". Президентът Клаус Йоханис коментира иронично: \"Разрешете ми да мисля, че госпожата не е разбрала много добре за какво се е говорило там\".\n\r\nГафове белязаха и визитата в Румъния на премиера на Естония Юри Ратас. След полет от два часа и половина заедно с естонския премиер за откриване на линията Талин-Констанца премиерът Виорика Дънчила забрави как се казва високопоставения гост. В допълнение, на официалната церемония знамето на балтийската страна бе поставено на обратно.\n\r\nНа 8 юни Дънчила отново се оплете в собствените си думи, докато правеше изявления за посещение, направено в Португалия. Вместо да каже \"поемането на председателството на Съвета на Европейския съюз\" от страна на Румъния, премиерът улучи \"поемането на председателството на Румъния\".\n\r\nВ интервю от 11 юли Виорика Дънчила каза, че е заявила на председателя на Европейската комисия (ЕК) Жан-Клод Юнкер и на първия заместник-председател на ЕК Франс Тимерманс, че само в седем европейски държави съществува престъплението \"злоупотреба със служебно положение\". По думите на ръководителката на правителството председателят на ЕК й бил казал, че ще подкрепи Румъния за отмяна на Механизма за сътрудничество и проверка, когато страната поеме председателството на ЕС от януари 2019 г.\n\r\nВариантът на Европейската комисия бе различен. След срещата председателят на ЕК Жан-Клод Юнкер заяви на премиера Виорика Дънчила, че я насърчава да се върне \"нормалният политически дискурс в страната\", уточнявайки, че е от съществено значение Румъния \"да не отстъпва от постигнатия напредък\" в Механизма за сътрудничество и проверка. Това съобщи говорителят на ЕК Кристиян Виганд.\n\r\nСамо за шест месеца от мандата си Дънчила натрупа многобройни гафове в сферата на външната политика. Все пак, във времето и други политически лидери са правили грешки в тази чувствителна област.\n\r\nПрез 2011 г. тогавашният външен министър Теодор Баконски заяви в интервю, че Румъния може да се откаже едностранно от Механизма за сътрудничество и проверка, тъй като бе изтъкван от страни членки като Франция и Германия като причина за отлагане на присъединяването на Румъния към Шенген. \n\r\nЕвропейската комисия уточни чрез гласа на говорителя си Марк Грей, че не е възможен едностранен отказ от Механизма за сътрудничество и проверка в сферата на правосъдието. С други думи, официалният румънски представител е сгрешил процедурата.\n\r\nБившият президент Траян Бъсеску обърка Хърватия с Крайова на съвместна пресконференция през 2012 г. с хърватския си колега Иво Йосипович, но Бъсеску бързо се усети за грешката и се коригира.\n\r\nШампион по гафове е и бившият външен министър Андрей Марга. През 2012 г. той изпрати на западните канцеларии информация за мнението на управляващия тогава Социал-либерален съюз за политическата ситуация в страната. Тогава той бе иронизиран от немските журналисти, които казаха, че министърът \"не прави разлика между държава и партия\". Друг мъчителен момент бе когато Германия разби надеждите на Румъния за присъединяване към Шенген.\n\r\n\"Отварянето на границите за Румъния е невъзможно. Дори частично - с въздушното и морското пространство\", казаха германците, след като Марга бе заявил, че има \"шесто чувство\", че Румъния ще се присъедини към Шенген през есента на 2012 г.\n\r\nМарга се прочу и с изявление, в което хвалеше руския президент Владимир Путин. \"Путин е много компетентен човек, би било добре лидерите на Европа и у нас да бъдат също толкова компетентни\", заяви тогавашният румънски първи дипломат.\n\r\nПрез 2012 г. сенаторът от Социалдемократическата партия (СДП) Дан Шова - приближен на лидера на СДП Виктор Понта, отрече Холокоста на евреите в Румъния. Понта прости на Шова с мотив, че е \"невежа\", а не антисемит. \n\r\nБившият премиер Понта също не бе заобиколен от скандал във външната политика. През 2015 г. Понта участва в церемонията по откриване на Европейските игри в Баку, макар че те бяха бойкотирани от лидерите на ЕС. От всички европейски лидери на тържествата в Азербайджан присъстваха само президентът на Русия Владимир Путин, президентът на Беларус Александър Лукашенко и президентът на Турция Реджеп Тайип Ердоган.\n\r\nМакар че много пъти иронизира Виорика Дънчила за нейните гафове, президентът Клаус Йоханис също има такива. \"Кой знае какви тайни договорки прави Драгня в Израел с евреите, но се надявам да има благоразумието да обясни на румънците, когато се върне, какво е правил там\", коментира неотдавна Клаус Йоханис след посещение на лидера на СДП Ливиу Драгня в Израел. Само няколко часа по-късно президентът направи уточнение и поднесе извинения за думата \"евреи\". Председателят на Европейската асоциация на евреите равин Менахем Марголин изрази възмущение от изявленията на Йоханис.\n\r\nПрез 2015 г. по време на реч в края на извънредна среща на Европейския съвет Йоханис обърка Средиземно с Черно море, докато говореше за трагедията на нелегалните имигранти, които умират, опитвайки се да достигнат Европа.", "date": "2018.07.31", "title": "Гафове, гафове, гафове... във външната политика в Румъния"}
{"url": "https://www.dnes.bg/rusia/2018/07/31/london-samo-putin-shte-se-radva-na-brexit-bez-sporazumenie.383732", "text": "Единствено руският президент Владимир Путин би се радвал на липсата на споразумение с Европейския съюз за Brexit, заяви новият британски външен министър Джереми Хънт в интервю за френското обществено радио \"Франс ентер\".\n\r\n\"Ако приключим без споразумение, това би зарадвало единствено Путин\", каза Хънт, цитиран от Франс прес.\n\r\nИмайки предвид руската агресивност, трябва да признаем, че това е много нестабилен момент в историята, каза министърът и даде за пример анексирането на Крим и използването на химическо оръжие по улиците на Англия, говорейки за отравянето на бивш руски двоен агент и двама британци с нервнопаралитичния агент \"Новичок\".\n\r\nПозицията на Франция по тези въпроси е много близка до нашата. Отговорността за сигурността в Европа е в това да запазим и развиваме сътрудничеството между нашите две страни, а не да вървим към разрив, отбеляза той.\n\n\r\r\n                    \r\n                    При посещението си във Франция (част от първата му чуждестранна обиколка, включваща също Китай и Австрия), външният министър за пореден път изтъкна рисковете, които крие възможността да не се стигне до сделка за излизането на Обединеното кралство от ЕС.\n\r\n\"Това, което ме тревожи в момента, е реалната опасност от Brexit без споразумение\", заяви Хънт малко преди да се срещне с френския си колега Жан-Ив Льо Дриан.\n\r\n\"Британското правителство предложи решение, но се опасявам, че много хора в ЕС смятат, че би било достатъчно да почакат още за промяна в курса на Великобритания. Това обаче няма да стане, а един Brexit без споразумение би бил трагедия за Европа. Ще има икономически трудности, но ние ще намерим начин да просперираме. Най-много обаче ме безпокои, че това може да промени настроенията на британците към Европа и ще повлияе дълбоко на международното ни партньорство. Това е много, много важен, исторически момент\", каза Хънт на френски.\n\r\nТъй като раздяла е планирана за края на март догодина, по график до средата на октомври Лондон и Брюксел би трябвало да постигнат споразумение за условията на \"развода си\" и да положат основите на бъдещите си отношения. Преговорите обаче буксуват.\r\n/БТА/", "date": "2018.07.31", "title": "Лондон: Само Путин ще се радва на Brexit без споразумение!"}
{"url": "https://www.dnes.bg/cars/2018/07/31/mercedes-amg-g65-opasno-byrz-na-zaden-hod.383758", "text": "Компанията Mercedes-AMG привиква в сервизите си всъдеходите G65 заради грешка в ограничителя на скоростта при движение на заден ход. Ще бъдат ремонтирани 20 автомобила, които след достигане на 16 мили в час (25 км/ч) може да загубят своята устойчивост.\r\nВ изявлението на Националната администрация за безопасност на движението на САЩ се казва, че сервизната акция ще засегне произведените през 2017 г. автомобили. На техните собственици вече е предложено да се обърнат към най-близкия дилърски център на Mercedes-Benz, където трябва да бъде обновен софтуера на машините. Промяната ще ограничи скоростта на всъдехода при движение назад.\n\r\nМерсията Mercedes-AMG G65 е оборудвана с 6,0-литров битурбо V12, чиято мощност е 630 к.с. и 991 Нм въртящ момент. Агрегатът се съчетава със 7-степенна спортна трандмисия AMG SpeedShift Plus.\r\r\n                    \r\n                    Ускорението от 0 до 100 км/ч отнема 5,3 секунди, а максималната скорост е 230 км/ч.\r\n", "date": "2018.07.31", "title": "Mercedes-AMG G65 – опасно бърз... на заден ход"}
{"url": "https://www.dnes.bg/knigi/2018/07/31/za-liubovta-i-nasilieto-v-niakolko-reda-mliako-i-med.383708", "text": "Какво е да си цветнокожа жена в днешно време описва съвсем честно канадската поетеса от индийски произход Рупи Каур с книгата \"Мляко и мед\".\r\nТворбата, която се превърна в световна сензация излиза най-сетне и на български език под редакцията на Илиян Любомиров.\r\nКаур не се притеснява да засегне едни от най-неудобните за XXI век теми и така да нарисува ярък и запомнящ се портрет на съвременната жена в цялата ѝ многоликост.\r\nРъката, която не милва, а завинаги прекършва стъблото на живота, оставя трайна следа в живота на момичето. Любовта, която не се случва, превръща секса в история на нещастието. Очакването на някого, който може би никога няма да дойде, превръща живота в надбягване със стрелките на времето.\r\r\n                    \r\n                    Подплатена с авторски илюстрации, \"Мляко и мед\" е стряскащо и запомнящо се изследване на женствеността,  болезнено откровение за насилието, злоупотребата, любовта, скръбта, травмата.\r\nХапливият стих на Каур дълбае безкомпромисно в раната на спомените. История на чувствата – поезията в \"Мляко и мед” е плашеща, но също така и всеобхватна, нежна и близка. Поезия, която говори на език, който много добре говорим, но отдавна сме забравили.\r\nРупи Каур е поет и артист. Когато става на пет, майка ѝ ѝ дава четка и казва: \"нарисувай сърцето си\". На седемнайсет тя изпълнява първото си стихотворение пред публика. Докато учи в университета на Ватерло, Рупи пише, илюстрира и сама публикува първата си стихосбирка, \"Мляко и мед\".\r\nВ годините след това, \"Мляко и мед” стана международен феномен.Продадена е в повече от 3 милиона копия, преведена е на повече от 35 езика и застава на първо място в класацията на \"Ню Йорк таймс“, където остава повече от 100 последователни седмици.\r\nДългоочакваната втора стихосбирка на Рупи \"Слънцето и нейните цветя\" беше издадена през 2017 г. и още в първата си седмица стана световен бестселър. В първите три месеца тя беше продадена в над милион копия и беше посрещната топло от читатели по целия свят.\r\nРупи Каур е включена в списъка на списание \"Форбс\" \"30 под 30\" и е редактор на антологията за нови автори на Оксфорд и Кеймбридж за месец май 2016 г. Тя е и в списъка на стоте жени на \"Би Би Си\".", "date": "2018.07.31", "title": "За любовта и насилието в няколко реда: \"Мляко и мед\""}
{"url": "https://www.dnes.bg/stranata/2018/07/31/sled-udara-na-hemus-raneno-e-9-godishno-dete.383726", "text": "9-годишно дете е ранено при катастрофата на магистрала \"Хемус\", станала тази сутрин. \r\nКакто Dnes.bg писа около 9:12 часа камион и лек автомобил се удариха в близост до бензиностанция край Нови пазар в посока \"Шумен\".\r\nПристигналите на място полицаи установили, че сблъсъкът е между автомобил с пернишка регистрация и камион с варненска.\n\r\nПо първоначална информация шофьорът на пернишката кола, който е пътувал в посока към Шумен, е застигнал товарния автомобил и се е ударил в задната му част.  След удара товарният автомобил се е преобърнал на пътя.\r\nСлед катастрофата 9-годишно дете, пътувало в автомобила, е откарано в шуменската болница. То е с контузия на главата, контактно, извършват му се изследвания.\r\nТестовете за алкохол и на двамата шофьори са отрицателни. Движението се пренасочва по пътя Русе – Варна, инцидентът се разследва.\r\n ", "date": "2018.07.31", "title": "След удара на \"Хемус\": Ранено е 9-годишно дете"}
{"url": "https://www.dnes.bg/muzika/2018/07/31/angel-zaberski-s-nov-proekt-stundji-e-chast-ot-nego.383727", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 13 и 14 септември в софийската зала \"България\" и Дома на културата \"Борис Христов\" - Пловдив ще бъдат представени 11 нови пиеси на Ангел Заберски.\n\r\n\"Биг бенд в действие\" е новият му проект, който носи името на последния записан албум с негова авторска музика. \r\n\"Репетициите ще бъдат на 11 и 12 септември, защото всички музиканти са заети през лятото.\r\nЕдни от най-добрите музиканти ще свирят в този оркестър. Нещата ще се случват за много кратки периоди\", уточни Заберски в \"България сутрин\".\n\r\nПо неговите думи няма как музикантите да забогатеят финансово от този проект, но те ще дадат на хората радост и споделени мигове.\r\r\n                    \r\n                    \"Това умея да правя и това правя. Обичам професията си и музиката. До днес успявам да отстоя позициите си и музикалното си кредо.\r\nОгромен труд зад пияното, много лишения, много разочарования, много скъсани листове и написани ноти, за да се стигне до този проект\", подчерта музикантът.\n\r\nСпоред един от участниците в проекта - Стоян Янкулов-Стунджи, феновете трябва да очакват една мелодична музика в областта на джаза.\n\r\n\"В джаза има различни течения - някои са по-слушаеми, други с по-странни мелодични сложности. Ще има и елементи на шоу. Ще имаме и гост - Рафи. За мен лично е прекрасно това да участвам в този проект\", добави Стунджи пред .\n\r\n ", "date": "2018.07.31", "title": "Ангел Заберски с нов проект, Стунджи е част от него!"}
{"url": "https://www.dnes.bg/politika/2018/07/31/caria-gledaite-tol-sistema-mislete-za-polzite-ot-aec-belene.383709", "text": "Симеон Саксобурготски поздрави кабинета за въвеждането на тол системата, но и предупреди, че както е имало пропуснати ползи заради забавянето на таксите за пътищата, така има и загуби от замразяването на проекта АЕЦ \"Белене\".\n\n\n\r\n\"Тези дни, пътувайки в самолета от Мадрид за София, попаднах на интервю на министъра на регионалното развитие и благоустройството за бордното списание \"Bulgaria ON AIR\". Държа да поздравя министър Николай Нанков, че след толкова години успя да задвижи идеята за въвеждане на т.нар. тол система и в България и да му пожелая успех\", коментира експремиерът, цитиран от пресофиса му.\r\r\n                    \r\n                    Той припомня, че през 2003 г., когато беше премиер се е срещнал с представители на най-големите португалски компании, които се интересуваха от строителството на магистрала \"Тракия\" и проектът за договор с тях предвиждаше използването на тол система.\r\n\"Тогава, познавайки добре Португалия, която разполага с едни от най-хубавите пътища в Европа, които се поддържат в изключително добро състояние, именно чрез събираните тол такси, ми се видя изгодно за България да привлечем такъв голям чуждестранен инвеститор. След това бях остро критикуван, незаслужено обвиняван в какви ли не \"далавери” и поради големият отпор на различни кръгове у нас, идеята беше провалена\", допълва Сакскобургготски.\r\nЗаради това забавяне той отправи остри критика към управленците.\r\n\"Питам се колко ли пари изгуби държавата от това отлагане, колко пътища щяха вече да бъдат ремонтирани със събраните средства и как по-различно би изглеждала транспортната ни мрежа днес. Трябваше ли да изминат близо 15 години, преди да стигнем до извода, който много други по-развити европейски държави бяха направили, че събирането на тол такси е икономически по-изгодно за държавата от продажбата на винетки\", отбелязва експремиерът.\r\nСпоред него и България трябва да се възползва от големия транзитен трафик от и за Турция и Близкия Изток и да събира от него средства, както правят нашите съседи.\r\n\"Разчетите, направени от експерти в Министерството на регионалното развитие и благоустройството, които цитира министър Нанков, говорят сами по себе си. От винетни стикери годишно приходите са 300-350 млн. лв. срещу очакваните три пъти повече след като бъде въведена тол системата. Жалко за пропуснатите възможности! Сега вече щяха да бъдат реализирани някои важни пътни проекти и ремонтирани други трасета, които поради липса на пари са си останали така, както са били построени преди 50 години\", коментира още той.\r\nСакскобургготски смята, че подобна е ситуацията с проекта за атомната централа \"Белене\".\r\n\"Моето правителство размрази проекта, за да може да се осъществи този стратегически важен обект за националната ни сигурност, но популизма взе надмощие над здравия разум. Знаем какво последва. А днес – години по-късно, и то години на пропуснати ползи, отново започваме да говорим за нуждата от тази централа. За тези загубени години колко ли по-добре щеше да се е развила икономически България, ако разполагаше с нужната за това пътна и ядрена инфраструктура\", обобщава той.", "date": "2018.07.31", "title": "Царя: Гледайте тол система, мислете за ползите от АЕЦ \"Белене\"!"}
{"url": "https://www.dnes.bg/health/2018/07/31/zabaven-metabolizym-diabet-6-prichini-da-ne-propuskate-zakuskata.383663", "text": "Закусихте ли днес? Ако сте от тези, които „нямат време за закуска“, не обичат да закусват и т.н. трябва да знаете, че пропускането на първото и най-важно хранене за деня, крие редица рискове за здравето ви.\r\nТака например, това може да влоши неразположенията ви по време на месечен цикъл, но също така, сутрешното гладуване е причина да имаме и лош дъх. Защо се случва това?\r\nЗащото, когато се храним, ние стимулираме отделянето на слюнка, която ни помага да елиминираме голяма част от бактериите в устната си кухина.\r\nПропускайки закуската, бактериите причинители на лошия дъх се задържат, размножават...Какво още се случва с тялото ни, когато не закусваме?\r\n\r\nПропускането на здравословната закуска може да се отрази върху нивата на кръвната захар. Това се дължи на нарушаването на глюкозния толеранс, което допълнително се свърза с развитието на преддиабет и диабет. Учените смятат, че небалансираните нива на кръвната захар, когато гладуваме и след това, когато преяждаме, излагат на напрежение тялото ни, което може да доведе до инсулинова резистентност.\r\n\r\nБалансираният метаболизъм е в основата на това да поддържаме добра фигура. \r\nТялото ще забави основната си метаболитна скорост, за да компенсира калорийното ограничение, когато не закусваме. Също така по време на сън, метаболизма ни е по-бавен, а продължителното гладуване ще намали „желанието“ на организма ни да изгори калории и да повлияе на загубата на мастната тъкан. Ето защо е важно да закусим, за да стартираме метаболитния процес. \r\n", "date": "2018.07.31", "title": "Забавен метаболизъм, диабет... 6 причини да не пропускате закуската"}
{"url": "https://www.dnes.bg/obshtestvo/2018/07/31/heroin-kokain-a-sega-futbol-edna-istoriia-za-spasenieto.383729", "text": "\"Харесвам човека, който съм. Не съжалявам, че преди съм бил друг. Това е ценен урок, който ме е изградил. Всеки си има свой път. Това е бил моят. Справил съм се. Дано да продължавам. Няма гаранция. Не е като раната – хваща коричка, пада и не личи нищо. Тази рана не зараства така. Трябва постоянно да я мажеш. Как я лекувам?! Преди ходех на сбирки, сега играя футбол\", казва Ивайло Бурев. \n\r\nТой е един от играчите в тазгодишния \"Отбор на надеждата\" – тимът, който през есента ще представи България на Световното първенство по футбол за бездомни хора в Мексико.\r\n \r\nПрез последните 15 години Ивайло, който скоро ще отбележи 38-мия си рожден ден, е част от най-голямата фирма у нас за производство на работно облекло и лични предпазни средства. Има дъщеря на 8 години, но е разделен с майка й. Тежи 62 килограма. Обича футбола от малък, така че присъединяването му към \"Отбор на надеждата\" е сбъдване на детската му мечта. А до преди малко повече от година Ивайло съществувал в абсолютен кошмар. Системната употреба на кокаин и хероин го превърнала в тотално друг човек. Не можел да се усмихне искрено, да изпита радост. Усещал се непълноценен на работното си място, а безсънието, параноята и абстиненцията се превърнали в начин на живот. Сложил край, като се присъединил към терапевтичната общност \"Билани\". Когато постъпил в центъра в село Клисура, Ивайло тежал едва 52 килограма. \r\n                    \r\n                    \r\nОмагьосаният кръг завихрил живота му, когато на 14 години опитал марихуана. Две-три лета по-късно попаднал в компания с финансови възможности: \"Беше модерно да се пие уиски и да се шмърка кокаин\". На 24 години вече имал познати, които употребявали и хероин, но самият той не се осмелявал: \"Даже ме наричаха: \"балък\", т.е., че съм страхливец\". \n\r\nДнес казва, че е минал през абсолютно всичко. Включително хероин. Никога не е бил интравенозен наркоман. \"Страхът от игли ме спаси\", казва Ивайло и допълва, че като малък няколко пъти боледувал от бронхопневмония, което налагало лечение с инжекции. Затова, когато стигнал до хероина, предпочел варианта цигара или да го шмърка. След време повечето му познати отказали наркотиците, като някои се ограничили до продаването им. А Ивайло вече бил зависим. Чудил се как те са успели да се измъкнат, а той – не. \n\r\nПървата доза хероин приел малко след като се преместил в София, за да започне работа в транспортната фирма на брат си. Видял се с двама приятели, които донесли \"плочка керемида от 300 грама със супер качествен хероин\". Ивайло изпушил една цигара: \"И повръщах три дни.\" Станал част от тази компания. Събирали се в дома на приятел. Гледали филми, като от време на време домакинът посрещал клиенти, които си купували наркотици, и оставали за кратко, за да ги консумират. Ивайло също приемал. Постепенно станал зависим, но не абдикирал тотално от живота. Скоро след като постъпил във фирмата, в която и днес работи, започнал да се издига в йерархията. \n\r\n\"Опитвах да съм като другите. Ходих на почивки, спортувах, излизах с близките си… Но не бях като тях. Проблемът е бил в мен. Просто не съм го осъзнавал.\" До това осъзнаване Ивайло достигнал, виждайки как негови колеги, които първоначално не били стабилни финансово, съумявали да се стабилизират и да постигнат по-добър живот. А Ивайло предприемал стъпки назад: \"Както длъжностите и заплатата ми се увеличаваха, така изведнъж взеха да се топят. Хората около мен се радваха искрено без веществото, а аз не можех. Мислех, че когато правя всичко като тях, ще мога да се чувствам добре, но не успявах\". \n\r\nЗаблудата, че при желание може да спре наркотиците, започнала да се изпарява. Още повече, че забелязвал как се променя – и като състояние, и като визия. Решил да сложи край. \"Вече дори с употреба не се чувствах добре. Виждах и какво е положението – пари, пари…  Искал съм и от родителите си. Разбира се, че са знаели за какво са. Казваха ми: \"Ивайло, това не може да продължава вечно! Намери някакъв начин. Ако може ние, родителите ти, да вземем тази зависимост – ние да сме зависими, ти да се оправиш!\". А аз отвръщах: \"Какво да направя?! Нищо не мога да направя! Вие ми кажете какво да направя!\". \n\r\nНеобходимостта от изход станала особено болезнена след раздялата с майката на детето му. Случило се, когато Ивайло бил на 31. Преодолял го тежко. Със страшно много употреба: \"Не ми стигаше. Посещавах психиатър, пиех хапчета, за да мога да притъпявам яростта и всичко, което бушуваше в мен.\" Първият опит да се откаже от наркотиците направил на 33 години. Предал ключовете от колата на брат си, както и дебитната си карта и заживял в дома му. Получавал джобни, като всеки ден снаха му го возела с автомобила си до работното му място и в края на деня го прибирала. Малко преди това Ивайло се включил в метадонова програма, но ефектът не бил кой знае какъв – приемал и хапчетата, и хероин. В дома на брат си и снаха си постигнал подобрение. Шест месеца намалявал метадона, докато не го спрял съвсем. Не приемал и наркотици. \n\r\n\"Изкарах седмия месец чист. Но това не е бил начинът. Един ден казах на брат ми, че съм добре, а вътрешно знаех, че пак ще употребя. Той ме убеждаваше да изчакам. Не го послушах. От дома му отидох директно... И веднага запалих цигарата с хероин.\" Към днешна дата Ивайло знае, че на зависимия му е нужно технологично време. Разбрал го в терапевтичната общност \"Билани\". Към нея го насочил работодателят му. \"Аз съм бил наркоман, но не съм откраднал и копче, нито съм отсъствал от работа. Усетих, че може да кривна. Работех с хора, а психически вече не издържах - гонеха ме паранои, усещах, че самият работен процес ми тежи. До гуша ми дойде от всичко и реших да замина. Мислех да се лекувам в Англия. Все пак шефът ми винаги е бил толерантен към мен, трябваше да му кажа…  Не бях спал две вечери, чудех се как да му призная. Много ми беше трудно да кажа: \"Аз съм наркоман\". Направих го и той ме попита какво съм взимал, кога съм го взимал. Обади се по телефона и ми каза да изчакам три-четири дни: \"Ако го искаш, ще стане. Бъди сигурен в това!\". \n\r\nРаботодателят му предложил да отиде в \"Билани\", както и да не притеснява родителите си. Поел всички разходи. \"Той е филантроп. Изпитва удовлетворение от това да дава.\" \n\r\nПървите 20 дни в центъра \"Билани\" в село Клисура били ад. На втория месец вече се вслушвал в това, което споделяли другите, но не можел да ги разбере напълно, защото все още не функционирал нормално. След още 30 дни усетил подобрение, дори откривал отговори за самия себе си в историите на другите: \"На шестия месец се чувстваш готов. На седмия си даваш сметка, че на шестия не си бил толкова готов. Всеки един месец ти дава повече увереност, чувстваш се все по-добре. Мирогледът ти се разширява, виждаш грешките си, даваш си обяснения какво се е случило с теб\". След 9 месеца в село Клисура, Ивайло останал още пет в дневен център в столичния квартал \"Овча купел\". Режимът бил свободен, но проверките – задължителни. Всяка вечер ги изненадвал екип с дрегер, а всяка седмица се правели тестове за наркотици: \"Най-важна e социализацията след излизането. Навън, когато започнеш да правиш асоциации – пригасена цигара на земята, празно пликче на пътя, в което знам какво е имало. Понякога ги приемам като нещо лошо. Друг път: \"Ей, защо не съм като другите, да взимам само събота вечер, като излизам на бар, и после един месец да съм чист.\" Не мога! Има хора, които пият една бира, и такива, които след нея продължават и не могат да спрат.\"\n\r\nПовече от година Ивайло е чист. Вече знае защо е посегнал към наркотиците. Отговорът е, че те притъпяват проблемите. Запълват всички липси. У Ивайло те се появили в детска възраст, когато родителите му се разделили. В училище винаги се усещал по-различен, тъй като повечето деца живеели и с майка си, и с баща си. И тази дистанция между него и връстниците му се проявявала непрекъснато: \"По някакъв начин това ми е повлияло, потискало ме е. Употребата е \"пълнела\" тази дупка, която съм усещал, тези липси. Когато имаш веществото, нищо не ти трябва и всичко с теб е ок\". \n\r\nСега Ивайло запълва тази дупка с емоциите от футбола. Казва, че няма друго, което да му носи такова удоволствие: \"Футболът винаги ми е помагал. Дори когато съм употребявал, защото по един или друг начин съм се изчиствал и пак съм се чувствал по-добре. Футболът е страст. От 5-годишен ми носи емоция, която може би само веществото ми е давало.\" Като дете имал голямо желание да тренира футбол, дори имал предложения да се присъедини към няколко клуба. Родителите му обаче преценили, че спортът не е подходящ за него, тъй като бил слабичък и често боледувал. \"Ако от тогава се бях посветил на футбола, може би нямаше да премина през тези изпитания с наркотиците\". \n\r\nНяма големи мечти. Поставя си цели. Желае здраве за себе си и близките си. И да има семейство, още едно дете, което да израсне пред очите му. \"За всеки философията е различна. За мен е да бъда добър човек. Чувствам се пълноценен, когато помагам, когато знам, че някой грейва от радост и аз съм допринесъл за това\". Прави го не само в работата си. След лечението си, Ивайло посъветвал приятел, който също бил зависим, да последва примера му. Той също преминал програмата успешно. \n\r\nТози труден път са изминали сами, с подкрепата на близките си и на терапевтичната общност. Ивайло дава примери от Западна Европа за това как държавата подпомага зависими с храна, подслон и помощи. А за зависимия парите винаги са фактор. При наличието му, трудно би поел по пътя на борбата със зависимостта: \"Така нямат мотивацията да се откажат\". \n\r\nДопълва, че няма гаранция дали той, а и всички като него, ще останат чисти до края на живота си. Затова всеки ден е победа.", "date": "2018.07.31", "title": "Хероин, кокаин... а сега футбол! Една история за спасението"}
{"url": "https://www.dnes.bg/eu/2018/07/31/strelba-v-briuksel-edin-chovek-e-ranen.383743", "text": "Един човек беше ранен при стрелба тази сутрин в района на Южната гара в Брюксел.\r\nПрокуратурата разследва инцидента, станал на улица Аргон близо до гарата и хотел. \r\n„Един човек, чиято личност засега не е установена, е получил две огнестрелни рани, няма опасност за живота му“, се казва в съобщение на прокуратурата на Брюксел. \r\nПрокуратурата е образувала дело за опит за убийство и е предприела следствени действия, включително проучване на записите от камерите за видеонаблюдение и балистичната експертиза, пише РИА Новости.\r\nВ съобщението се уточнява още, че нападателят или нападателите засега не са установени. \r\nПо непотвърдени данни на медиите са стреляли двама души, които са успели да избягат.", "date": "2018.07.31", "title": "Стрелба в Брюксел, един човек е ранен"}
{"url": "https://www.dnes.bg/notifikacii/2018/07/31/gruziia-legalizira-marihuanata-za-lichno-polzvane.383728", "text": "Конституционният съд на Грузия анулира глобите, наложени до момента на осъдени за употреба на канабис в кавказката страна с мотива, че става дума за \"правото им на лично развитие\". Той обаче потвърди, че отглеждането и продажбата на тази дрога остават под ударите на закона, предаде Франс прес.\n\r\nВ решението си Конституционният съд провъзгласява, че \"да се наказва консумацията на марихуана противоречи на грузинската конституция\".\n\r\nДо момента личното потребление на канабис се наказваше с глоба от около 170 евро, припомня Франс прес.\n\r\nКонституционният съд уточнява, че употребата на марихуана оправдано се преследва, когато представлява \"заплаха за трето лице\", например ако се извършва в \"образователни учреждения и някои обществени пространства\".\r\nГрузинското правителство бе упреквано от правозащитници заради, според тях, прекомерно репресивен подход в борбата с наркотиците, припомня Франс прес, цитирана от БТА.\n\r\nПрез май хиляди хора демонстрираха в столицата Тбилиси под звуците на електронна музика в знак на протест срещу полицейски акции в дискотеките в рамките на кампания за борба с употребата на наркотици.\n\r\nСпоред някои от присъствалите посетители на заведенията полицията е използвала спрямо тях непропорционална сила, а откриването на дрога при обиските е било постановка, разиграна от полицаите.\n\r\n ", "date": "2018.07.31", "title": "Грузия легализира марихуаната за лично ползване"}
{"url": "https://www.dnes.bg/obshtestvo/2018/07/31/lineika-helikopter-dyrjava-i-npo-ta-za-jivota.383724", "text": "\n\r\nНеправителствените организации и държавните институции могат да работят заедно, за да спасят човешки живот. \r\nКак точно се случва това показаха днес представители на Спешната помощ, Българския червен кръст и на телефон 112. \r\nДемонстрацията за оказване на помощ при катастрофа се проведе на паркинга пред Националния исторически музей.\r\nТам екипите показаха как се координират дейностите между наземни и въздушни екипи.\r\n\"Целта на всички е да обединят усилията си в една кауза - спасяването на човешкия живот. Чрез тази демонстрация ще стане ясно, че когато действията на всички са в синхрон може да се спаси човешкият живот много по-ефективно\", обясни Петранка Недялкова от Столичната организация на БЧК. \r\r\n                    \r\n                    Председателят на БЧК академик Христо Григоров посочи, че идеята е да се покаже на държавните институции, че те трябва да протегнат ръка и на неправителствения сектор, за да могат заедно да бъдат ефективни.\r\n\"Възможно е! Това е направено в Европа, в много държави го има това публично-частно партньорство и е много ефективно. Нашата задача е да направим тази демонстрация и да посочим посоката\", каза Григоров.", "date": "2018.07.31", "title": "Линейка, хеликоптер – държава и НПО-та \"За\" живота "}
{"url": "https://www.dnes.bg/bulgaria/2018/07/31/nai-mnogo-nashi-firmi-s-nula-rabotnici.383715", "text": "В България през 2016 г. са действали 347 962 предприятия, което е с 2.6% повече в сравнение с предходната 2015 година.\r\nДанните са на НСИ за бизнес демографията, която по аналогия на статистиката на населението,  описва жизнения цикъл на предприятията - от тяхното раждане през оцеляването и развитието до смъртта им. \r\nНай-голям относителен дял в периода 2012 - 2016 г. имат активните предприятия с нула наети лица. През 2016 г. техният брой е 169 625 и съставлява 48.7% от всички активни предприятия.\r\nВ следващата група \"1 - 4 наети\" попадат 127 187 предприятия, или 36.6% от общия брой за 2016 година. Най-нисък е делът на предприятията в групата \"5 - 9 наети лица\". Средно за периода той е 7.3%, а в групата \"10 и повече наети лица\" средно за разглеждания петгодишен период попадат 7.9% от активните предприятия.\r\n                    \r\n                    \r\n12.5% са \"новородени\" предприятия през 2016 година. През наблюдавания период от 2012 до 2016 г. най-голям е броят на новородените предприятия, които не са наемали работна ръка. В групата \"0 наети\" попадат 29 635 новородени предприятия, следвани от групата с 1 до 4 наети - 12 291. През същата година новородените предприятия с 10 и повече наети лица са само 558.\n\r\nОт всички родени през 2015 г. предприятия 81.1% оцеляват една година по-късно, като в групата с \"10 и повече наети\" този относителен дял е 91.5%. Делът на предприятията, родени през 2011 г. и все още активни пет години по-късно - през 2016 г., е 4.7%.\r\nВ три сектора са концентрирани 60.8% от всички заети - \"Търговия; ремонт на автомобили и мотоциклети\" - 30.8%, \"Преработваща промишленост\" - 17.9%, и \"Хотелиерство и ресторантьорство\" - 12.0%.\n\r\nПрез 2015 г. по предварителни данни са умрели 34 853 предприятия, или 10.0% от броя на активните предприятия през същата година, в резултат на което работните си места са загубили 2.7% от заетите през годината.", "date": "2018.07.31", "title": "Най-много наши фирми – с \"нула\" работници"}
{"url": "https://www.dnes.bg/obshtestvo/2018/07/31/sled-5-chasa-sreshta-nov-registyr-i-pari-za-horata-s-uvrejdaniia.383750", "text": "Регистърът на хората с увреждания ще бъде подобрен, за да показва реалния им брой и личната нужда за всеки от тях.\r\nТова обявиха премиерът Бойко Борисов, Мая Стоицева, представител на протестиращите майки, и Адриана Стоименова, заместник-председател на Националния съвет за интеграция на хората с увреждания.\n\nТе очертаха точките, по които са се обединили след продължилата повече от пет часа среща в Министерския съвет, предаде БТА.\n\r\nПо думите на премиера Бойко Борисов наличната към момента платформа, изработена с близо 2,5 млн. лева, е неработеща, според представители на хората с увреждания. \n\r\nТой допълни, че правителството може да отдели допълнително 150 милиона лева за следващия бюджет за хората с увреждания.\r\n                    \r\n                    \r\n\"Проблемът е, че и те им се виждат крайно недостатъчни. Ще смятаме още, но все пак трябва да съзнаваме какво в края на краищата държавата може да си позволи. Продължаваме да работим. Над 700 хил. души трябва да получат такава помощ, а 88 хил. е групата, която е нуждаят от чужда помощ. Говорим за една огромна група хора\", каза Борисов и допълни, че ще се проверва обаче дали те реално съществуват.\n\r\nПо думите му различните групи хора с увреждания имат диаметрално различни позиции по основни теми.\n\r\nВчера майки на деца с увреждания излязоха на национален протест, като поискаха достоен живот за децата си и истинска реформа в областта на личната помощ. От своя страна национално представителни организации на хората с увреждания настояват готвените промени да бъдат за всички, а не само за децата.\n\r\nПреди да влязат при премиера, двата лагера размениха взаимни обвинения.\n\r\nОмбудсманът Мая Манолова очаква ангажименти от страна на правителството. Тя смята, че това, което в момента предлага социалното министерство, е малко повече пари, които ще се дават отново на калпак.\n\r\n\"Ясно е, че не всичко ще се случи сега и веднага, но трябва да има ясна заявка, че реформата е започнала. Освен месечната финансова подкрепа, която предлага министърът, трябва да се регламентира ясно личната помощ\", каза тя, цитирана от БНР.\n\r\nМайките на деца с увреждания очакват реформата да тръгне. Те няма да приберат палатките, имат и брояч, който отброява времето до 1 октомври. Дотогава те искат да бъдат приети три закона: за личната помощ, за хората с увреждания и за социалните услуги. Вера Иванова ще поиска оставката и на Адриана Стоименова - заместник-председател на Националния съвет за хората с увреждания: \"Как ще се помирим срещу човек, който изкара толкова клевети и толкова лъжи срещу нас, и какво ли не... Като няма такива хора, може и да се случи нещо\".\n\r\nОт своя страна Адриана Стоименова не пожела да коментира призива за нейната оставка.\"Няма да го коментирам това. Хората с увреждания, които представлявам аз, също искат лична помощ, но не всички, не на всяка цена, и не за сметка на едни хора спрямо други...\", каза тя.", "date": "2018.07.31", "title": "След 5 часа среща: Нов регистър и пари за хората с увреждания"}
{"url": "https://www.dnes.bg/za-da-se-razbirame/2018/07/31/zlatnite-pravila-da-ne-otgledate-razglezeno-dete.383664", "text": "Родителите са хора. Те допускат грешки във възпитанието на децата си и повечето от тях са напълно несъзнателни и подтикнати от най-добри намерения.\r\nНевинаги човек си дава сметка как влияе на подрастващия малчуган с думите и действията си. Резултатът може да е едно разглезено дете, което не е готово да се справя с живота си.\r\nКак да укротим непослушното дете?\r\nЗа да не се случи и на вас и вашето дете, вижте кои са златните правила, които ще ви помогнат да не отгледате разглезено, а способно да се справя само дете.\r\n\r\nВажно е да не противоречите на детето нарочно, но да не му позволявате всичко. Казвайте „не“ винаги, когато ви се стори, че се налага. Поставянето на граници помага на детето отрано да разбере, че в живота невинаги всичко ще се случва по неговите правила и желания. Това изгражда силен и устойчив, борбен характер.\r\r\n                    \r\n                    \r\nВажно е не просто да карате насила детето да казва „моля“ и „благодаря“. Още по-важно е да го накарате да осъзнае колко ценно е да умее да оценява кога е необходимо да изрази признателността си не само към вас, но и към други авторитети по-нататък в живота си.\r\n", "date": "2018.07.31", "title": "Златните правила... да не отгледате разглезено дете"}
{"url": "https://www.dnes.bg/familen-dom/2018/07/31/mastyrklas-po-uiut-vreme-za-otlichnici.383737", "text": "Повече от месец екипът на Dnes.bg, заедно с нашия верен помощник архитект , ви показахме най-доброто от света на интериорния дизайн. Всички вие – нашите читатели, станахте свидетели на един истински .\r\nА сега идва време за най-приятната част – наградите! След като получихме от вас множество снимки, жури от редакцията ни и наши рекламодатели избраха и големите победители. А ето кои са те:\r\nНашите потребители г-жа Димова и Кенан Ашиков печелят от фотоконкурса \"\" по един ваучер за застраховка \"Защитен дом\", предоставени от ЗАД \"Армеец\", всеки на стойност 150 лева.\r\r\n                    \r\n                    Застраховката \"Защитен дом\" ще гарантира незаменимите за вас спокойствие и сигурност. Тя се отличава с гъвкаво застрахователно покритие, обвързано с индивидуалните потребности на клиента, бързо и коректно обслужване при възникване на застрахователно събитие, оказване на съдействие и помощ на застрахованите лица.\r\nМатрак Amber от ново поколение, произведен в България, печели Семейство Венчеви.\r\nAmber е двулицев матрак от най-висок клас, направен по хибридна технология от патентована АmberFoam® пяна с кехлибар, масажираща HR пяна със 7 зони на комфорт, висококачествена мемори пяна и ортопедична покет спринг система. С Amber заспиваш по-бързо и се будиш по-малко нощем. Той контролира топлината, има доживотна гаранция, ортопедична форма и те зарежда с енергия.\r\nВсеки, който печели награда, по обявения регламент, ще бъде уведомен по е-mail на адреса, който е оставил в регистрационната форма при регистриране за участие в играта.\r\nА вие продължавайте да творите в твоя дом, защото лятото все още е тук и те очаква. И защото \r\n ", "date": "2018.07.31", "title": "Мастърклас по уют: Време за отличници"}
{"url": "https://www.dnes.bg/notifikacii/2018/07/31/sasht-iskat-arjentina-za-voenen-placdarm-v-iujnoto-polukylbo.383733", "text": "Съединените щати получиха от президента на Аржентина Маурисио Макри зелена светлина да разположат в страната най-малко три американски военни бази. Това съобщи, като цитира собствени източници, известният мексикански информационен портал \"Аристеги нотисиас\". А ден-два след публикацията Макри анонсира армейска реформа, предвиждаща войските да се използват с цел да бъдат преодолени \"заплахите на 21-и век като наркотърговията и международния тероризъм\".\n\r\nЗнае се, че \"борбата с наркотрафика\" и \"борбата с тероризма\" също като \"защитата на демокрацията\" са мотиви, с които американците традиционно обосновават военното си присъствие в различни кътчета от света. Изглежда, че Маурисио Макри въвлича Аржентина в осъществяването на геополитическите интереси на САЩ, пише Игор Пшеничников, \"Известия\".\r\nСтатията в \"Аристеги нотисиас\" не се появи току-така. Опасения, че САЩ активно лобират за разполагане на свои бази в Аржентина, се появиха за пръв път още през февруари т. г., след като аржентинската министърка на сигурността Патрисия Булрич направи посещение в Щатите. По време на визитата тя разговаря с шефовете на вътрешното министерство, на ФБР и на американската Служба за борба с наркотиците (ДЕА). Депутатите от аржентинския парламент дори поискаха тогава от президента да обясни какъв е \"тайният сговор със САЩ\", но изпълнителната власт не даде никакви убедителни разяснения.\n\r\nТакива явно няма да има и сега. Както твърди \"Аристеги нотисиас\", решението, осигуряващо на армията и тайните служби на САЩ възможност да се закрепят в Аржентина, е взето от президента Макри в строга секретност и въпреки закона, изискващ в подобни случаи специална резолюция на парламента.\n\r\nНеотдавна Международният валутен фонд, където първа цигулка свирят САЩ, реши да отпусне на Аржентина заем от 50 милиарда долара (при все че Буенос Айрес бе поискал 30 милиарда). С парите ще се поддържа стабилността на националната валута.\n\r\nИ ето, идва ред Аржентина да действа в полза на САЩ. Още повече че през 2019 г. в страната предстоят нови избори за президент. И подкрепата на САЩ е добър ресурс за който и да било политик в Латинска Америка, включително Макри. А с приятелски настроен политик на държавното кормило Вашингтон ще може да отреди на Аржентина ролята на свой военен плацдарм в Южното полукълбо, откъдето САЩ да упражняват военен контрол над южните ширини и да контролират зоните с най-богати природни ресурси. Такъв е основният интерес на американците.\n\r\nПредвижда се първата военна база на Щатите да бъде разположена в провинция Мисионес, на север, където се събират границите на Аржентина, Бразилия и Парагвай. Официалният предлог е базата да служи за борба с наркотрафика. \n\r\nСлед споменатата визита на Патрисия Булрич във Вашингтон бе съобщено, че в тази база експерти от американската Служба за борба с наркотиците \"ще анализират наркотичните вещества, за да установят произхода им и откъде идват\".\n\r\nМнозина обаче са убедени, че \"контролът върху наркотрафика\" е само параван. Според аржентинския портал Argentinatoday.org американските военни държат да се настанят в Северна Аржентина главно заради гигантския вододаен хоризонт, известен с името Гуарани. Той се простира под териториите на Аржентина, Парагвай, Бразилия и Уругвай. Представлява един от най-големите в света природни резервоари с прясна вода, чиято площ достига 1,2 милиона кв. км (за сравнение, двойно по-голяма от територията на Франция). Обемът му е 37 хиляди куб. км - сиреч там са събрани по някои данни почти половината световни запаси от прясна вода. Водата от Гуарани ще може да се използва още най-малко 200 години.\n\r\nИма с какво да се похвали и районът, където според \"Аристеги нотисиас\" ще бъде изградена втората военна база на САЩ - централната провинция Неукен. Зоната е известна с богати находища на петрол и газ. Енергийното надмощие и контролът върху планетарните енергоресурси безспорно са чудесен път към глобално господство за САЩ. И кой ли в Щатите би се отказал от замисъла да застане до разпределителния лост на световната енергетика. Тъй че изборът на Неукен за американска военна база също е напълно обясним.\n\r\nТретата си база САЩ смятат да разположат в Южна Аржентина, на остров Огнена земя. Стратегическото му значение не се нуждае от обосновка - оттам може да се контролира корабоплаването в Магелановия проток и протока на Дрейк, разделящ Южна Америка от Антарктида. Оттам минават кораби, които поради технически параметри не могат да използват Панамския канал. А и самият Южен континент ще бъде постоянно надзираван от американците. \n\r\nМеждународен договор от 1961 г. забранява всякаква военна дейност в Антарктида. Но кой ти гледа такива дреболии, щом става дума за континент с много богати залежи от горива и други полезни изкопаеми! Освен това ледената покривка на Антарктида е най-големият световен източник на прясна вода, за която говорихме вече. Никой не би се обзаложил, че в Антарктида никога няма да има война за ресурси.\n\r\nИ САЩ май вече се готвят за нея. Десетки американски бази - скрити и официални, са разположени вече в страни от Централна Америка и Карибския басейн, например в Колумбия, Перу, Чили и Парагвай. Днес Аржентина има всички шансове да стане \"член на клуба\".\r\n-----\r\n \r\n/БТА/", "date": "2018.07.31", "title": "САЩ искат Аржентина за военен плацдарм в Южното полукълбо"}
{"url": "https://www.dnes.bg/politika/2018/07/31/novo-veto-na-radev-ne-odobri-skypite-sydebni-taksi.383752", "text": "Президентът Румен Радев не хареса поправките, които парламентът прие на 25 юни в Административнопроцесуалния кодекс и го върна за ново обсъждане.\r\nВетото на държавния глава е с мотива, че с поправките уредбата се отдалечава от основни конституционни начала и деформира традиционни принципи и постижения на административното право. \n\r\nСпоред него с тях ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение.\r\nТези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията, мотивира се Радев, цитиран от прессекретариата на \"Дондуков\" 2.\r\r\n                    \r\n                    Той не е съгласен и с разпоредбите за правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. \r\n \r\nПрезидентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. \n\r\nСпоред него като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените промени поставят именно такива пречки. \r\n \r\nТези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава, аргументира се още Радев.", "date": "2018.07.31", "title": "Ново вето на Радев. Не одобри скъпите съдебни такси!"}
{"url": "https://www.dnes.bg/temida/2018/07/31/za-pochinalata-rodilka-v-pleven-dobri-lekari-fatalen-izhod.383739", "text": "Опитни лекари с дългогодишен стаж са се борили за живота на починалата родилка в Плевен, но за съжаление изходът е бил фатален.\r\nТова е изводът на зам.-министъра на здравеопазването Бойко Пенков. Той съобщи, че в министерството очакват предварителните доклади за трагичния случай.\r\n38-годишната Маргарита издъхнала на 26 юли при планово секцио, а новороденото й момченце е в кома заради задушаване. Младата жена си отишла заради проблем с упойката, прокуратурата разследва смъртта й.\n\r\n\"Чух се с директора на болницата и с този на РЗИ. Окончателно ще имаме резултат след време, тъй като има направена съдебна патоанатомична експертиза\", каза днес Пенков пред журналисти, цитиран от \"Фокус\".\r\r\n                    \r\n                    Той потвърди, че се е създал тежък проблем по време на въвеждане в анестезия.\r\n\"Оттам са се водили около час-час и нещо реанимационни мероприятия, които за съжаление не водят до добър изход, а до летален. Това е изключително жалко, съболезнования на близките\", каза зам.-министърът. \r\nТой обясни, че екип на \"Медицински одит\" и на РЗИ-Плевен са в болницата. След като направят предварителните си доклади, ще има повече информация.\r\n\"Оценката е била, че жената е здрава, тъй като е имало планирано секцио, това се появява по време на въвеждане в анестезия. Така че дали е сърдечен проблем или е масивна белодробна емболия, ще кажат колегите съдебни медици и патоанатоми\", обясни Пенков.\r\nТой съобщи и че през цялото време с родилката е имало медицински екип.\r\n\"Въвеждащият анестезията е много опитен колега с дълги години стаж. Включили са се най-добрите реаниматори. Понеже усилията са били насочени към спасяване на майката, се е получила тежка хипоксия при плода. В момента в \"Неонатология\" се води борбата за спасяването на неговия живот\", обясни още зам.-министърът. ", "date": "2018.07.31", "title": "За починалата родилка в Плевен: Добри лекари, фатален изход"}
{"url": "https://www.dnes.bg/obshtestvo/2018/07/31/shte-go-ima-li-niama-li-vtoriiat-lift-v-pirin.383695", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВърховният административен съд отмени промените в Плана за управление на Национален парк \"Пирин\", приети от кабинета в края на 2017 година. Делото беше образувано по жалби на \"WWF Световен фонд за дивата природа\" и на \"Асоциация на парковете в България\".\r\nИкономистът Красен Станчев не е изненадан въобще от решението на ВАС да отмени промените в Плана за управление.\n\n\r\n\"Два от трите основни аргумента на \"зелените\" бяха оборени от съда. Съдът обаче направи грешка с тълкуването на определени членове в закона. Има физическо и процедурно несъответствие. Ако наистина се цели опазването на околната среда, то трябва да има лифт, защото алтернативният транспорт вреди много повече\", уточни анализаторът в \"България сутрин\".\r\r\n                    \r\n                    По думите му това, което мобилизира хората да ходят на протести в защита на Пирин, не е основателно.\r\n\"Има няколко принципни неща, които може да се случат - ще има обжалване, което сигурно няма да издържи. Доста е вероятно да бъде прието решението на Министерския съвет от края на миналата година. Ако това не стане, ще бъде назначена екологична оценка и процесът ще продължи\", допълни Станчев.\r\nЕкологът Петко Цветков е на точно противоположното мнение - съдът не трябва да допуска да се унищожава българската природа при разрешаването на строеж.\r\n\"Решението, което Министерския съвет взе в края на миналата година, не дава възможност пряко за строеж на нова писта. Многократно е казвано, че според новия план, освен втори лифт, се планира да се построят още 200 км писти и съоръжения\", категоричен е Цветков пред .\r\nСпоред него не трябва да се взима решение на парче.\r\n\"Далеч в годините ние сме настоявали за следното - ние нямаме проблем относно втори лифт, ако е необходим. Въпросът е, че никога концесионерът не извади статистика дали има недостиг на места в първия лифт. Нека да се увеличи капацитетът на първия. Не се предприемат облекчаващи процедури за клиентите\", подчерта екологът.", "date": "2018.07.31", "title": "Ще го има ли, няма ли: Вторият лифт в Пирин?"}
{"url": "https://www.dnes.bg/notifikacii/2018/07/31/dyjd-stud-i-vlaga-prechat-na-komarite-da-ni-zaraziavat.383692", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗападнонилската треска изисква по-сухо и топло време, а предвид метеорологичната прогноза доц. д-р Атанас Мангъров не очаква заразата да достигне и нашата страна.\r\nСпоред завеждащия детското отделение в Инфекциозната болница в София дъждовното лято у нас пречи на разпространението на заразата, която през годините е достигала дори Румъния и Украйна.\r\n\"В 80% от случаите протича безсимптомно. Човек не разбира, че го кара. В 20% от случаите е с температура, отпадналост, болки в мускулите\", обясни доц. Мангъров в студиото на \"България сутрин\".\r\nТой подчерта още, че в по-малко от процент от случаите западнонилската треска може да засегне централната нервна система и да има фатален край.\rДоц. Мангъров допълни още, че комарите са основен преносител на заразата, но към момента няма данни хора у нас, които да страдат от този вид треска.\r\nЗавеждащият детското отделение в Инфекциозната болница обаче допълни, че към този момент у нас имаме 275 случая на лаймска болест, за която има по-добри условия.\r\n\"Когато човек го ухапе кърлеж, би трябвало да изчака един месец, да се изследва и ако има данни да е заразен, да се лекува\", каза доц. Атанас Мангъров пред .\r\nТой допълни, че между 25 и 30% от кърлежите са заразени с микроба, който причинява лаймската болест.", "date": "2018.07.31", "title": "Дъжд, студ и влага... Пречат на комарите да ни заразяват "}
{"url": "https://www.dnes.bg/politika/2018/07/31/karakachanov-sydi-mareshki-napravil-test-chist-e-ot-droga.383696", "text": "След серията нападки от лидера на \"Воля\" вицето Красимир Каракачанов отсече, че ще съди Веселин Марешки. \r\n\"Този господин с жълтите панталонки намекна, че злоупотребявам с прахообразни лекарства. Аз съм си направил тест за наркотици и ще го съдя\", закани се лидерът на ВМРО пред bTV.\n\n\n\n\r\nТестовете за наркотици той си направил във ВМА. Резултатите били отрицателни. \r\nПреди дни лидерът на \"Воля\" Марешки обвини ВМРО, че е Троянският кон на ДПС в коалицията и поиска оставката на Каракачанов.\r\n\"Въпросното лице с жълтите гащи говори глупости. Той ми скъсваше телефона преди време с идеята да направим по-голям блок, за да може да се намъкне в правителството. Както се казва – те не го пускат на село, той пита за попската къща. Той е решил да се легитимира\", каза Каракачанов по повод коментарите на Марешки.\r\r\n                    \r\n                    Министърът на отбраната отрече да е близък с ДПС и припомни, че изваждането на ДПС от управлението  на страната е главна цел на коалицията \"Обединени патриоти\".\r\n\"Марешки е патеричка, вижте го как гласува, когато като Патриоти казваме, че нещо няма да подкрепим, веднага се появява Марешки и гласува \"за\". Сега същият този човек говори за опитомена опозиция, а това е смешно\", каза Каракачанов.\r\nТой призова Марешки да \"изживее последното си лято\" и отново се закани, че за всички обидни квалификации ще го съди.\r\n\"Проблемът в \"Обединените патриоти\" е, че там има стари напрежения от преди шест-седем-осем години, които избуяват от време на време, когато между партньорите няма нормален диалог\", обясни Каракачанов своята гледна точка за нажежаването на страстите между лидерите на \"Атака\" Волен Сидеров и на НФСБ Валери Симеонов. \r\nТой добави, че след разговори всички различия били изгладени и \"бяха канализирани в правилното русло\".\r\n\"Моя грижа е да се опитвам да балансирам и стабилизирам коалицията\", допълни той.\r\nКаракачанов е категоричен, че ОП трябва да се явят заедно на изборите – както на европейските, така и на местните.", "date": "2018.07.31", "title": "Каракачанов съди Марешки! Направил тест, чист е от дрога "}
{"url": "https://www.dnes.bg/familen-dom/2018/07/31/domashnata-biblioteka-miastoto-na-znanieto-i-krasotata.383415", "text": "\n\r\nКакво е един дом без любимите книги и домашната ни библиотека? Със сигурност без тях домашния уют и щастието няма как да са пълни.\r\nИменно затова днес в рамките на проекта ни \"\", заедно с нашия верен помощник , ще ви покажем няколко идеи как може да изглежда мястото на знанието и красотата в нашето жилище – библиотеката ни.\n\n\n\r\n\"Винаги се радвам, когато клиент поиска от мен да предвидя място за книги в дома му. Литературата е един отделен свят, който се превръща в предимство за пишещия и четящия човек\", сподели архитект Папазова.\r\r\n                    \r\n                    Рафтовете за книги вкъщи е добре да са проектирани в унисон с цялостната визия на жилището и да отговарят на неговия стил – модерен, Контемпорари, класически, градски, индустриален, винтидж или всякакъв друг стил. Изработват се от масивно дърво, MDF или ламинирани плоскости, метал, стъкло, както и от нестандартни и пригодени за целта материали.\r\nМогат да бъдат открити или с вратички, модулни или свободно раздвижени.\r\nЧесто библиотеката е като част от дневната, домашния офис или ателие. Ако големината на жилището позволява, тя може да се обособи дори и като отделно помещение.\r\nТова пространство ще е още по-уютно, ако в него е предвидено и комфортно кресло за четене или място с възглавнички под прозореца, където да се настаниш удобно с интересна книга и чаша чай.\r\nДобре е рафтовете с книги да са поместени далеч от пряката слънчевата светлина, защото тя може да отнеме от яркостта на кориците им.\r\n", "date": "2018.07.31", "title": "Домашната библиотека – мястото на знанието и красотата"}
{"url": "https://www.dnes.bg/obshtestvo/2018/07/31/maiki-iskat-ot-borisov-reforma-a-ne-pari-na-kalpak.383698", "text": "С очаквания за ангажимент за реформа дойдоха на среща при премиера Бойко Борисов различните групи протестиращи - майки на деца с увреждания, хора с увреждания от национално представителните организации. \n\r\nНа разговорите ще присъства и омбудсманът Мая Манолова, която заедно с протестиращите майки изготви проект на Закон за личната помощ.\n\n\n\r\n\"Очакваме да тръгне някаква реформа, очакваме и оставката на Адриана Стоименова - зам.-председател на Националния съвет за интеграция на хората с увреждания\", каза Вера Иванова, една от протестиращите майки на деца с увреждания, цитирана от БТА.\r\nВ отговор на въпрос дали е възможно помирение със Стоименова тя коментира, че това няма как да стане, защото Стоименова е използвала много клевети и лъжи срещу тях.\r\r\n                    \r\n                    Майките смятат, че ако няма хора като Адриана Стоименова в Националния съвет, реформата би могла да се осъществи.\r\nТе подчертаха, че продължават с протестите, има и брояч пред Народното събрание за времето, което са отпуснали на депутатите да гласуват трите закона - за хората с увреждания, за социалните услуги и за личната помощ, от който те не се отказват.\r\nОмбудсманът заяви, че властта трябва да разбере, че хората искат не повече пари, а реформа.\r\nАдриана Стоименова отказа да коментира искането за оставка. Тя подчерта, че също е дошла на срещата с искане за реформа като според нея всички групи протестиращи имат общи искания за по-достоен живот, с които цялото общество трябва да се ангажира.\r\nСпоред Мая Манолова това, което се предлага от социалното министрество, не е реформа, а малко повече пари, които отново ще бъдат раздавани \"на калпак\". \r\nПо думите й, освен месечната финансова подкрепа, от която хората с увреждания имат нужда, в законодателството ясно трябва да се регламентира личната помощ, за която майките настояват вече седем години, както и да има ясен знак, че кранчето за източване на системата трябва да бъде спряно.", "date": "2018.07.31", "title": "Майки искат от Борисов: Реформа, а не пари на калпак!"}
{"url": "https://www.dnes.bg/notifikacii/2018/07/31/akciia-droga-za-10-dni-spipanite-trafikanti-sa-530.383694", "text": "530 души са задържани при спецоперация срещу наркотиците в София, съобщи СДВР във Facebook страницата си. \r\nОперацията се е провела от 13 до 23 юли, под наблюдението на прокуратурата. Проверени са 5600 коли и 14 300 души. \r\nШестима водачи на моторни превозни средства са задържани за шофиране след употреба на наркотици. \r\nПроверени са над 290 питейни заведения и са проведени общо 230 постове и наблюдения на училища, паркове и обособени игрални площадки на територията, обслужвана от СДВР. \r\nВ хода на спецоперацията са иззети 4589.5 г марихуана, 65.9 г амфетамин, 14.2 г хероин, 35 г хашиш, 7.1 г кокаин, 0.4 г MDMA, 53.2 г синтетични канабиноиди, 1009. 51 г ектази, 21 таблетки ривотрил и 6 насаждения марихуана. ", "date": "2018.07.31", "title": "Акция \"Дрога\": За 10 дни спипаните трафиканти са 530"}
{"url": "https://www.dnes.bg/obshtestvo/2018/07/31/otchaianiiat-bashta-koito-ostavi-sina-si-v-ms-nie-sme-prosiaci.383700", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНедоволството на родителите на хората с увреждания се стовари буквално на вратата на Бойко Борисов. Отчаян баща остави 18-годишния си син с детска церебрална парализа пред кабинета на министър-председателя, за да види Борисов с очите си трудностите, с които се сблъсква ежедневно семейството.\n\n\n\n\r\n\"Решението ми беше обмислено, разбира се. Само някой, който не е родител, може да твърди обратното. Чашата ми на търпение прелива, защото не виждам нищо конкретно да се случва. Само приказки и срокове, които се променят. Ние сме просяци. Просих, за да реабилитирам сина си, просих, за да го оперирам\", сподели бащата Емил Мавродиев.\r\r\n                    \r\n                    Пред репортера на  Михаела Карабельова той обясни, че премиерът и синът му са разговаряли за нуждите на хората с увреждания и проблемите им.\r\n\"Бойко Борисов обясни, че са отпуснати пари за здраве, но не можа да отговори ясно и точно къде са изчезнали тези пари. Ние пак сме доникъде. Трябва да има промени в цялата структура. Не бива да се хвърлят само едни пари\", отбеляза той.\r\nЕдна от организаторките на протестите на майките с черни тениски Мая Стоицева посочи, че дебатите на работните групи, които работят по закона за личната помощ, не включват техните искания.\r\n\"Отново се заговори за пари. Министърът посочи едни суми в общественото пространство, които звучат много. Искаме парите, които получаваме, да са достатъчни за здравните нужди на децата ни. От началото на протестите премиерът има 3 отворени писма от нас. Ако искаше да помогне – щеше\", подчерта тя.", "date": "2018.07.31", "title": "Отчаяният баща, който остави сина си в МС: Ние сме просяци!"}
{"url": "https://www.dnes.bg/knigi/2018/07/31/borbata-mejdu-polovete-v-jestokost-v-nash-stil.383704", "text": "Необичаен поглед към борбата между половете предлага романа \"Жестокост в наш стил\" на Араминта Хол. Авторката представя любовта като най-нежната, но и най-жестоката емоция.\n\r\nГлавните персонажи Майк и Верити имат специална игра - Копнежът. Тя включва съблазняване на мъже и появата на Майк в точния момент, за да \"спас\" своето момиче. Майк е имал тежко детство, но появата на Верити му дава сила да го преодолее. Сега той прави всичко заради нея – има перфектната работа, готви се да купи къщата, за която и двамата мечтаят. Знае, че ще бъдат щастливи заедно.\r\nПромяна в плана е фактът, че Верити не вдига телефона, не връща имейли и ще се омъжи за друг. Майк знае, че залозите в тяхната толкова специална игра са се вдигнали. Започнал е нов Копнеж... и някой трябва да умре.\r\n                    \r\n                    \r\nТрилърът \"Жестокост в наш стил\" изследва границите между истината и лъжата, между любовта и притежанието, между живота и смъртта. Въпреки жанровата си принадлежност обаче, книгата в никакъв случай не попада в клопката на своята ниша и спокойно може да бъде прочетена, харесана и почувствана дори от читатели, които нямат афинитет към подобни четива. Араминта Хол съумява да преплете характеристиките на двата пола, техните силни и слаби страни, най-мрачните им тайни. \n\r\n ", "date": "2018.07.31", "title": "Борбата между половете в \"Жестокост в наш стил\""}
{"url": "https://www.dnes.bg/obshtestvo/2018/07/31/ot-skameikata-na-rabota-i-vse-taka-na-edno-i-syshto-miasto-43-godini.383689", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n43 години на същото работно място. За това преживяване може да разкаже Мариана. Нейният първи работен ден е през ноември 1975 година.\r\n\"От ученическата скамейка - на работа. Бях доста шокирана\", споделя Мариана пред .\r\nЗапочва работа първо в търговската дирекция на авиокомпания, а пет години по-късно в спейс-контрол. И така до днес - юли 2018 година.\r\n\"Професията ми харесваше, особено вече в спейс контрол, когато започнах работата с различни системи, , разказва тя.\r\nЗа 43 години Мариана никога не е мислила да смени професията си.\r\nСега колегите й пожелават вече да пътува само за удоволствие - не и за работа!\r\n ", "date": "2018.07.31", "title": "От скамейката – на работа. И все така, на едно и също място 43 години!"}
{"url": "https://www.dnes.bg/technology/2018/07/31/tesla-se-chudi-za-zavod-v-germaniia.383702", "text": "\r\nИзпълнителният директор на Tesla , че Германия е \"предпочитан избор\" за производствено съоръжение в Европа. Той заяви, че завод в близост до германско-френската граница край страните от Бенелюкс би имал смисъл. Според материала на вестника разговорите с двата германски региона са все още на ранен етап, а самият производител на автомобили не ги е коментирал.\r\n Въпреки това Германия може да не е единственият кандидат, защото, както се твърди в материала на WSJ, компанията e преговаряла и с представител на Холандия за производствената си база. В Холандия е и европейското седалище на Tesla. Дискусиите ще се съсредоточат върху производствена база, която произвежда както автомобили, така и батерии.\r\nДосега Tesla създава своите автомобили предимно в калифорнийския си завод във Фримънт, близо до Сан Франциско. Батериите пък се произвеждат в Рено, Невада. Наскоро компанията обяви плановете си да изгради първия си завод в чужбина - в Шанхай. В Германия Tesla има по-голямо присъствие от миналата година, когато компанията придоби базирания в  Рейнланд-Пфалц производител на машинно оборудване Grohmann.\r\nМъск възнамерява да ускори глобалната експанзия на концерна, като добави производствен капацитет в Китай и Европа - двата най-големи региони в света за продажби на електрически автомобили.\r\nКакви са плановете на Tesla за Китай и на другите производители - вижте в ", "date": "2018.07.31", "title": "Tesla се чуди за завод в Германия"}
{"url": "https://www.dnes.bg/stranata/2018/07/31/tir-i-kola-se-sblyskaha-na-hemus-ima-raneni.383706", "text": "Камион и лек автомобил се сблъскаха на магистрала \"Хемус\". \r\nИнцидентът е станал близо до бензиностанция в посока Шумен.\r\nИма ранени пътници, съобщи \"Фокус\".\r\nДвижението в района е затруднено. Колите се пренасочват през път I-2 Русе- Варна.", "date": "2018.07.31", "title": "ТИР и кола се сблъскаха на \"Хемус\", има ранени"}
{"url": "https://www.dnes.bg/science/2018/07/31/kitai-izstrelia-spytnik-za-distancionno-sondirane-na-zemiata.383701", "text": "Китай успешно изведе в орбита спътника за дистанционно сондиране на Земята \"Гаофен-11\", съобщи Китайската корпорация за аерокосмическа наука и техника, цитирана от ТАСС.\r\nИзстрелването е било осъществено в 06:00 часа българско време от космодрума Тайюан в северната провинция Шанси. \r\nСпътникът е бил изведен в орбита с помощта на ракетата-носител \"Чанчжън-4В\". \r\nТова бе 282-рият старт на ракета-носител от серията \"Чанчжън\".  \r\n/БТА/\r\n ", "date": "2018.07.31", "title": "Китай изстреля спътник за дистанционно сондиране на Земята"}
{"url": "https://www.dnes.bg/stranata/2018/07/31/shofior-pripadna-avtobusyt-mu-naceli-stylb-v-plovdiv.383710", "text": "Автобус на градския транспорт в Пловдив се удари в стълб на булевард \"Васил Априлов\".\r\nСигналът за инцидента е подаден малко преди 07:00 ч., а причината е, че на шофьора му прилошало, съобщи \"Дарик\".\r\nНяма пострадали пътници, а на водача е оказана медицинска помощ.\r\nЕкип от общината възстановява щетите от катастрофата - паднали дърво и няколко антипаркинг колчета по булеварда.\r\n ", "date": "2018.07.31", "title": "Шофьор припадна, автобусът му нацели стълб в Пловдив"}
{"url": "https://www.dnes.bg/world/2018/07/31/nad-300-jertvi-na-prirodnite-bedstviia-v-iaponiia.383713", "text": "Над 300 души починаха в Япония вследствие на природни бедствия този месец, предаде Асошиейтед прес.\r\nНай-много жертви взеха поройните дъждове. Японските власти съобщиха за най-малко 220 загинали в началото на месеца при големите наводнения и свлачища в западната част на страната.\r\nРекордно високите температури, достигнали до 40 градуса по Целзий, причиниха смъртта на 116 души.\r\nБроят на смъртните случаи е висок дори за страна, свикнала със земетресенията, вулканичните изригвания и тайфуните, отбелязва АП, цитирана от БТА.\r\nЯпония е една от най-богатите държави в света и използва технологичния си напредък, за да изгради сериозни защити срещу природните бедствия. Реките са опасани с високи стени, които предотвратяват преливането им, а високите небостъргачи са проектирани да не рухват при земни трусове.\r\nТези защитни мерки обаче са недостатъчни при много големи бедствия, отбелязва още Асошиейтед прес.", "date": "2018.07.31", "title": "Над 300 жертви на природните бедствия в Япония"}
{"url": "https://www.dnes.bg/za-da-se-razbirame/2018/07/31/5-te-neshta-koito-obyrkvat-jenite-v-liubovta-sa.383665", "text": "Мъжете обикновено обвиняват жените, че не са последователни в действията си, че говорят едно, пък правят друго и изобщо, че не са никак лесни за разгадаване. Но ситуацията при мъжете, що се отнася до емоциите и романтичните чувства, също не е много проста.\r\nПонякога и господата изпращат смесени сигнали, които не са никак лесни за разкодиране от страна на жените. Държат се особено и дори дистанцирано, а впоследствие се оказва, че имали чувства. Кои са смесените и объркващи признаци, че той има чувства към вас? Ето ги.\r\n\r\nЕдин от красноречивите признаци, че той ви харесва е неговото твърде сериозно поведение. Той може да изглежда много тих и замислен, слушайки внимателно вашите разговори. Може да изглежда сякаш скучае, докато разговаря с вас, но всъщност играе на сигурно и не иска да издава интереса си към вас.\r\r\n                    \r\n                    В първата фаза на връзката, това е периодът на егото, когато той се притеснява да не обърка нещо и затова не показва интереса си.\r\n\r\nПоведението му и по-специално подходът, който той има към вас, говори най-много за чувствата му. Ако той се държи деликатно и много изпълнително спрямо вас, може да е признак, че наистина ви харесва. Друга характерна проява на мъж, който има интерес към вас е, ако се държи като мачо. Може да демонстрира при всеки удобен случай добрата си физическа форма, за да ви впечатли и това е доста сигурен знак за чувствата му.\r\n", "date": "2018.07.31", "title": "5-те неща, които объркват жените в любовта, са..."}
{"url": "https://www.dnes.bg/notifikacii/2018/07/31/piiani-mladeji-v-alfa-romeo-gaz-i-po-tavan.383714", "text": "Пияни младежи катастрофираха в разградското село Градина тази нощ.\r\nИнцидентът е станал тази нощ около 3:15 часа. Зад волана на \"Алфа Ромео\"-то бил 19-годишен младеж от Градина, а до него седяло друго 18-годишно момче, от село Ловско.\r\nКолата се движела с несъобразена скорост по ул. \"Н.Й.Вапцаров\", водачът загубил контрол над нея и тя излязла от платното. Автомобилът се блъснал в скат и се преобърнал по таван, съобщи \"Дарик\".\r\nЗа щастие младежите са невредими, по автомобила са нанесени незначителни материални щети. \r\nШофьорът е тестван за наркотици и алкохол. Тестът за дрога е бил отрицателен, но дрегерът отчел 1.19 промила алкохол в кръвта.\r\nСъставен му е акт по Закона за движение по пътищата.", "date": "2018.07.31", "title": "Пияни младежи в \"Алфа Ромео\"! Газ и... по таван"}
{"url": "https://www.dnes.bg/stranata/2018/07/31/tragediia-v-pleven-rodilka-pochina-bebeto-i-v-koma-bolnicata-mylchi.383676", "text": "Окръжната прокуратура в Плевен е образувала досъдебно производство за разследване смъртта на 39-годишна родилка, съобщи пред БТА окръжният прокурор на Плевен Ваня Савова.\r\nМаргарита е трябвало да роди момченце на 26 юли във Втора база на Университетската болница \"Д-р Георги Странски\". Ден преди плановото секцио медицинските прегледи показали, че е напълно  здрава, разказват близките й. Въпреки това малко след предполагаемото  начало на операцията лекарите им казали, че се борят за живота на  жената, а бебето ѝ било в кома заради задушаване.\r\nМаргарита и съпруга й Владислав сключили брак четири дни преди фаталната  дата. Имат и медицинско свидетелство, че жената е абсолютно здрава,  разказва Владислав пред Нова тв.\r\r\n                    \r\n                    На 26 юли в 09:00 часа сутринта  близките се събрали да чакат раждането.\r\n\"Докато чакахме, лекарите  излязоха да кажат на останалите хора, че трябва да изчакат, защото има  операция секцио, при която има проблем с упойката. В 10 без 10 група  лекари извадиха детето ми на ръце, тичайки с изкуствено дишане. Детето  ми се е задушило, ако това не е лекарска грешка - тогава е убийство.  Страх ме е да го кръстя, още не е записан… прогнози никакви, ако оживее –  ще е увреден\", заяви Владислав.\n\r\nЛекарите завели близките да видят какво се случва с бебето, а през това  време носилката с Маргарита била готова да я закара в интензивното  отделение.\n\r\n\"Казаха, че там е издъхнала, а това не е вярно, защото, когато минаваше  покрай нас носилката, майка ѝ я докосна и тя беше студена. Ние не  видяхме никъде кислородна маска, докато уж се бореха за живота ѝ\",  разказва Владислав.\r\nОт болницата няма да  коментират случая преди да излязат резултатите от аутопсията.\r\nОкръжният прокурор допълни, че производството и разследването е започнало още в петък. Вече е разпитан съпругът на родилката.\r\nВаня Савова уточни, че родилката е имала второ раждане. По случая е назначена експертиза, каза още окръжният прокурор.", "date": "2018.07.31", "title": "Трагедия в Плевен! Родилка почина, бебето й в кома, болницата – мълчи"}
{"url": "https://www.dnes.bg/politika/2018/07/31/chinovnici-na-kurort-noshtuvkata-20-leva-stanciite-prazni.383678", "text": "Чиновници ходят на почивка като плащат за нощувка средно по 20 лв. на човек и въпреки това станциите на министерствата са полупразни. Това стана ясно от доклад на Световната банка за почивните станции на българските институции, представен от Института за пазарна икономика. Към ведомствата има общо 172 работещи почивни станции и обекти за обучение, както и такива с представителни и социални функции. общият брой на леглата в тях е над 10 хиляди като тук влизат само функциониращите обекти, които реално се ползват, съобщава \"Труд\".\r\nЦените за настаняване на чиновниците в почивните бази са изключително ниски и не покриват разходите им. Най-ниски са цените в почивна станция на Министерството на регионалното развитие и благоустройство - 5 лв. на човек на вечер, и в почивните бази на МВР, където средната цена за нощувка е 7.50 лв. на човек. Например нощувката в станция на МВР \"Изгрев\" в Созопол струва само 7.30 лв., което е сравнимо с таксата на човек да си вдигне палатка в близкия къмпинг, пише в доклада на СБ.\r\r\n                    \r\n                    Най-високи са цените в резиденция \"Евксиноград\", където нощувка в малък апартамент, както за служители така и за външни посетители, струва 180 лв. Почивната база на АДИС към МВнР е на второ място по цени: 48 лв. на вечер за служителите и 62 лв. за външни посетители. \r\nМного от обектите са достъпни за външни посетители, които плащат от 15% до 100% над стандартната цена за служителите. Въпреки това, цените за външни посетители са по-ниски от пазарните и не покриват разходите по експлоатация на обектите. Така ведомствата на практика субсидират почивките и на външни гости. Например, цените за външни гости в почивна станция \"Зора\" към Министерството на земеделието в Кранево са 30 лв. за настаняване в двойна стая, а цените на хотел \"Зора\", който се намира в същата сграда и се управлява от приватизираното държавно предприятие \"Птици и яйца\", цената за същото настаняване е 60 лв.\r\nВъпреки ниските цени обаче почивните бази не са пълни. Заетостта в обектите варира, като най-успешните работят при почти пълен капацитет, а при други заетостта е под 30%. Храната в почивните бази се предлага без надценка или на загуба. В резултатт почивните бази носят загуби от 22 млн. лв. на година. Двата обекта, които генерират най-големи загуби са Академията на МВР и резиденция \"Бояна\". Една от причините за ниската заетост е липсата на реклама. Имотите, които не се рекламират чрез уебсайт, цветна брошура или други средства, имат средна загуба от 230 хил. лв.годишно, а рекламираните обекти имат загуба от 130 хил. лв.\r\nМинистерството на отбраната управлява 52 имота, между които военни клубове, хотели и един имот с представителна функция (резиденция \"Лозенец\"). МВР разполага с 43 обекта - за рехабилитация и за обучение за полицаи и пожарникари, както и почивни станции. 12 от обектите на МВР не работят. Министерството на земеделието има 32 почивни станции, от които 10 не функционира.\r\nБлизо 95% от анкетираните от Световната банка чиновници подкрепят почивните станции, управлявани от техните министерства и считат субсидирания отдих за неразделна част от социалния пакет, предоставян на държавните служители. Същевременно повечето чиновници биха подкрепили повишаване на цените в базите за да се подобрят условията за отдих. Над една трета от чиновниците биха приели увеличение на цените с 5 лв. на ден, докато по-голям процент от анкетираните - над 40% - биха подкрепили увеличение на цената с 10 лв. на ден. 25% биха подкрепили увеличение на цените за настаняване дори с над 15 лв. на ден. Това представлява увеличение с между 75% и 200% спрямо сегашните цени на обектите на МВР.\r\nОт Световната банка препоръчват обща агенция или държавно предприятие да управлява почивните станции на всички министерства.По този начин ще се избегнат редица проблеми, които в момента водят до милиони левове загуби за хазната, твърдят експертите.\r\nСред причините ваканционните домове на изпълнителната власт да генерират основно загуби са ниските цени за почивка, недостатъчните надценки за престой и храна на собствени служители и външни посетители, липсата на маркетинг и реклама, остарялата база и нуждата от ремонти, нуждата от квалифициран персонал, недостатъчната заетост.\r\nКабинетът трябва да промени начина на управление, категорични са експертите.Освен единна структура за управление, от банката разглеждат и начините за сътрудничество с частния сектор. Приватизацията на базите е добър сценарий, ако те трайно генерират загуби, но трябва да се има предвид пренаситеността на пазара, която може да доведе до ниска цена и риск от спекулативни инвеститори, пише в доклада. Затова от Световната банка не препоръчват приватизацията в краткосрочен план. За да се повишат приходите от банката съветват кабинетът да организира преимуществено своите конференции и семинари в правителствените бази. Както и да се увеличат цените за вътрешни слушители и за външни посетители.\r\nОбектите в морските курорти, независимо дали раотят целогодишно или сезонно, са единствените бази на властта, които почти не генерират загуби. по-успешно се представят хотелите и станциите по Северното Черноморие. Сред отличниците е хотел \"Флагман\" в Св.Св. Константин и Елена, които за 2016 г. е генерирал излишък от 250 хил. лв.\r\nПочивните станции към МВР са определени за аварийни бази по време на война и при кризисни ситуации и биха могли да бъдат използвани за настаняване на разселени групи от населението и на бежанци, се посочва още в доклада.", "date": "2018.07.31", "title": "Чиновници на курорт: Нощувката – 20 лева. Станциите – празни!"}
{"url": "https://www.dnes.bg/stranata/2018/07/31/pak-jertva-krai-teteven-myj-se-udavi-vyv-vit.383685", "text": "Мъж се удави в придошлите води на река Вит край Тетевен вчера следобед, съобщи .\r\nМъжът излязъл за риба със свой приятел, но силната вода от дъждовете го повлякла.\n\n\n\r\nСилните валежи отново потопиха района на Тетевен. На 30 юли там паднаха около 25-30 л/кв.м само за няколко часа. Валежите тогава затвориха за часове главния път към Ябланица и връзката със село Черни Вит. Под вода останаха къщи и търговски складове.\r\nВчера беше отменено бедственото положение, обявено преди около седмица заради предишните обилни валежи. Щетите от пороите бяха оценени на над 6 милиона лева.\r\nСамо преди седмица при наводненията в Тетевен загина и друг мъж. Той бил под връх Червен край града.\r\n36-годишният човек оставил колата си до къща за гости и тръгнал пеша за града. Опитал да прекоси буйна вада, при което тя го отнесла. Тялото му бе открито няколко часа по-късно.", "date": "2018.07.31", "title": "Пак жертва край Тетевен: Мъж се удави във Вит"}
{"url": "https://www.dnes.bg/snimka-na-denia/2018/07/31/i-pak-slynce-sutrinta-sledobed-dyjd.383673", "text": "И днес атмосферата над страната ще се задържи неустойчива. През деня отново на много места в страната ще има краткотрайни валежи, главно в следобедните часове и до полунощ придружени с гръмотевици. Ще има условия за градушки. В отделни райони на Западна и Централна България ще има значителни валежи. Ще духа слаб северен вятър. Максимални температури, предимно между 26 и 31, в София около 26 градуса, съобщава БТА.\r\nНад Черноморието ще бъде предимно слънчево. Отново в следобедните часове ще има временни увеличения на облачността и на отделни места, главно по северното крайбрежие ще превали и прегърми. Ще духа слаб до умерен вятър от север-североизток. Максималните температури ще са 28-30. Температурата на морската вода е 25-26. Вълнението на морето ще бъде 1-2 бала.\rНад планините също ще се развива купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максималната температура на височина 1200 метра ще е около 21, на 2000 метра - около 16 градуса.\r\nПрез първите два дни от август пак ще има превалявания, но те ще са в следобедните часове и главно в Западна и Централна България, където отново са възможни интензивни, в отделни райони, значителни валежи. \r\nПреди обяд над източните и на места в южните райони ще бъде предимно слънчево. Дневните температури в по-голямата част от страната ще са между 28 и 33 градуса.\r\n ", "date": "2018.07.31", "title": "И пак: Слънце сутринта, следобед – дъжд"}
{"url": "https://www.dnes.bg/usa/2018/07/31/zastreliaha-chetirima-v-jilishtna-sgrada-v-kuins.383681", "text": "Четирима души бяха застреляни в жилищна сграда в нюйоркския район Куинс, съобщи Асошиейтед прес, като се позова на полицията.\r\nСигнал в полицията бил подаден около 21 ч. снощи. Не бе дадена информация нито за възрастта на убитите, нито за обстоятелствата на стрелбата.\r\nПо местна телевизия бе излъчен видеозапис, на който се виждат полицейски автомобили около сградата и полицаи с бронежилетки, които влизат в нея, предава БТА.", "date": "2018.07.31", "title": "Застреляха четирима в жилищна сграда в Куинс"}
{"url": "https://www.dnes.bg/rusia/2018/07/31/pynkarite-ot-pusi-raiyt-osvobodeni-i-pak-arestuvani.383682", "text": "Четирима души - три жени и един мъж - от руската протестна пънк група Пуси Райът бяха арестувани снощи от полицията в Москва веднага след освобождаването им от затвора, където прекараха 15 дни заради протестната им проява на финала на световното футболно първенство, предаде Франс прес.\n\n\r\nТрите певици бяха силно изненадани от повторния арест. Четвъртият арестуван протестиращ написа в Туитър: \"Какъв обрат настъпи!\" \r\nНе се знае каква е причината за повторния арест, отбелязва АП и БТА.\r\nНа финала на световното първенство по футбол четиримата активисти, облечени в полицейски униформи, се втурнаха на терена и за кратко прекъснаха мача между Франция и Хърватия.\r\nГрупата Пуси Райът заяви, че по този начин те протестират срещу широките правомощия на полицията, настояват за реформи и за освобождаване на политическите затворници в Русия, посочва АФП. \r\n ", "date": "2018.07.31", "title": "Пънкарите от Пуси Райът: Освободени и пак арестувани!"}
{"url": "https://www.dnes.bg/notifikacii/2018/07/31/na-mesec-mitnichari-hvashtat-kontrabandna-valuta-za-400-bona.383674", "text": "Недекларирана валута за 400 хил. лева на месец хващат митничарите на браздата. За цялата 2017 г. е задържаната валута е с левова равностойност над 4,8 млн. лева., което е с 25% повече през 2016 г. Това показва справка на структурата към финансовият министър, съобщава \"Монитор\".\n\r\nЗа първите шест месец на годината на контролно-пропусквателните пунктове служителите са спрели опитите на контрабандисти да прекарат през държавата ни чужди валути за над 1,5 млн. лева.\n\r\nНай-често парите са засичани на граничните ни пунктове с Турция и и натоварения заради близостта си до София – ГКПП \"Калотина\" със Сърбия. Такъв е случая и с вчерашната проверка, при която недекларирана валута над установената от европейски регламент и българския валутен закон норма за свободен внос е била открита на ГКПП \"Капитан Андреево\" митнически и гранични служители.\rТова е станало при проверка на лек автомобил от Турция. Той е бил управляван от германски гражданин с турски произход, пътуващ със своето семейство за Германия. Всички заявили, че не пренасят нищо подлежащо на деклариране, включително и валута. Превозното средство е било селектирано за щателна митническа проверка. При нея във фабрична кухина пред предната пасажерска седалка увити в станиол са били открити 279 банкноти в купюри от 50 евро, или 13 950 евро. В хода на инспекцията е било установено, че валутата е на шофьора на автомобила, на който е съставен акт.\n\r\nСпоред еврорегламента и нашия валутен закон на деклариране при внос през външна граница на ЕС подлежат суми над 10 000 евро. Най-често контрабандистите се опитват да скрият парите облепени с фолио по тялото, крият ги в джобове на колите и чанти. Все по-рядко нарушителите правят специални тайници, коментират митничарите.\r\nПоследната новост е колан със скрито място с цип, където да се слагат парите, но там не може да се съберат големи суми. Доста по-елементарен бил опита на холандска гражданка, осуетен при митническата проверка на Калотина. Дамата е пътувала от Холандия към Турция, но на нашата граница е била заловена с 97 бона евро. Контрабандната валута, в различни купюри, направена на пачки и увита в найлонов плик, е открита в дамската чанта на 54-годишна жена, която пътувала със съпруга и пълнолетната си дъщеря.\r\nПреди проверката семейството заявило, че не пренася нищо подлежащо на деклариране, включително и валута. Това е втори случай на задържано голямо количество контрабандна валута на Калотина през последния месец, след като в началото на юли бяха задържани 52 000 евро у съпрузи, отново пътуващи от Холандия до Турция през България.\n\r\nПо време на европредседателството ни специална работна група се занимаваше в координирането на обща позиция за Регламент на ЕП и на Съвета относно контрола на паричните средства, които се въвеждат в Съюза или се извеждат от него, и за отмяна на сега действащия документ.\r\nНовите моменти в регламента са свързани с разширяване обхвата на дефиницията \"пари в брой\" като към настоящата дефиниция (банкноти и монети и платежни инструменти на приносител) се включват стоки, използвани като високо ликвидни средства за съхранение на стойност (например злато) и предплатените карти.\r\nПредвижда се контрол на преноса на пари чрез пощенски и товарни пратки, правомощия на компетентните органи за временно задържане на пари в опредени срокове при съмнение за свързаност с изпиране на пари и финансиране на тероризъм, регламентиран обмен на информация между държавите членки и с трети страни, сближаване на санкциите в държавите членки, уеднаквяване на сроковете за съхранение на декларациите за преноса на пари и др. Предвижда се регламентът ще бъде внесен за гласуване през есенната сесия на ЕП.", "date": "2018.07.31", "title": "На месец: Митничари хващат контрабандна валута за 400 бона"}
{"url": "https://www.dnes.bg/eu/2018/07/31/trymp-pohvali-konte-za-imigracionnata-politika.383684", "text": "На среща в Белия дом президентът на САЩ Доналд Тръмп похвали новия италиански премиер Джузепе Конте за твърдия подход към имиграцията, предадоха Асошиейтед прес и Ройтерс.\r\nВ началото на разговорите в Овалния кабинет Тръмп отбеляза, че Италия е заела много твърда позиция за границата и другите европейски страни би трябвало да последват примера й по миграционните въпроси.\r\n\"Това е човек, който върши страхотна работа\", каза той за Конте, цитиран от БТА.\r\nПри новото правителство Италия настоява Европейският съюз да приеме десетки хиляди мигранти, пристигащи през Средиземно море всяка година.\n\n\r\n\"Много съгласен съм с това, което правите по отношение на миграцията и незаконната имиграция, а дори и законната имиграция\", заяви Тръмп пред италианския премиер. По думите му Италия е подложена на огромно натоварване от незаконната имиграция.\r\r\n                    \r\n                    \"Той зае много категорична позиция за границата, каквато много малко страни заеха, и откровено казано според мен прави каквото трябва\", каза президентът за госта си.\r\nТръмп обърна внимание на американския търговски дефицит с Италия и допълни убедено: \"Ние много бързо ще поправим това\". Той добави, че е обсъдил с Конте борбата с нелоялните търговски практики.\r\nКонте благодари за топлото гостоприемство, а президентът му отговори, че винаги ще бъде посрещан топло.\r\nТръмп заяви също, че санкциите срещу Русия се запазват в сегашния им вид, предаде Франс прес.\r\nКонте се обяви в подкрепа на диалог с Русия.\r\n\"Италия подкрепя диалог с Русия и същевременно смята, че диалогът между САЩ и Русия е от фундаментално значение\", каза италианският премиер.\r\nКонте съобщи, че ще организира конференция за обсъждане на начини за стабилизиране на Либия, която е основна отправна точка за мигранти от северна Африка към Европа.\r\n ", "date": "2018.07.31", "title": "Тръмп похвали Конте за имиграционната политика"}
{"url": "https://www.dnes.bg/index/2018/07/31/receptata-dnes-liubimata-siomga-na-paolina-petrakieva.383600", "text": ":\r\n1 голямо парче филе от сьомга, около 1,200 кг\r\n3-4 добре узрели розови домата\r\nсокът на 1/2 лимон/лайм\r\n10-12 чери доматчета\r\n1 бурканче каперси\r\nпрясна мащерка, черен пипер, хималайска сол на вкус\r\n1 с.л. захар\r\n1 с.л. брашно\r\n \r\n:\r\n \r\nГолемите розови домати се почистват от обелката и се нарязват на ситни кубчета. Задушават се в дълбок тиган, добавят се солта и захарта. Сьомгата се реже на порции и се овкусява със сок от пресен лайм или лимон (ако предпочитате по-кисело), черен пипер и прясна мащерка.\r\n \r\nКогато доматеният сос поври 10 минути, към него се добавят нарязаните на две чери доматчета и каперсите. Похлупва се с капак за около 3 минути, (тъй като рибата се сварява много бързо и за да остане сочна, не трябва да се оставя много да ври), след което сосът се сгъстява с разбитото в малко вода брашно.\r\n \r\nКогато ястието е готово, снемете го от котлона и по желание овкусете с малко зехтин и черен пипер.\r\n\r\n", "date": "2018.07.31", "title": "Рецептата Dnes: Любимата сьомга на Паолина Петракиева "}
{"url": "https://www.dnes.bg/usa/2018/07/31/zatopliane-li-kndr-s-novi-mejdukontinentalni-raketi.383687", "text": "Американските разузнавателни агенции смятат, че Северна Корея строи нови ракети, както показват неотдавнашни сателитни снимки на завод, където е била произведена първата ракета, способна да достигне източния бряг на Съединените щати, съобщава в. \"Вашингтон пост\", цитиран от Франс прес.\n\r\n\"Получени напоследък доказателства, включително снимки, направени от спътник през последните седмици, сочат, че е в ход работа по създаване на поне една, а може би и на две междуконтинентални ракети\", пише американският всекидневник, като се позовава на анонимни източници.\n\n\n\r\nТова бе съобщено дни след като държавният секретар Майк Помпейо призна на изслушване в Конгреса, че Пхенян продължава да произвежда ядрени материали, шест седмици след историческата среща на Доналд Тръмп и Ким Чен Ун.\r\n                    \r\n                    \r\n\"Тези нови разузнавателни данни не говорят за увеличаване на способностите на Северна Корея, но показват, че продължава работата за създаване на модерни оръжия седмици след като президентът Тръмп заяви в Туитър, че Северна Корея вече не е ядрена заплаха\", пише \"Вашингтон пост\". \n\r\nСпоред вестника изображенията, получени неотдавна в Националната агенция за геокосмическо разузнаване, показват, че е в ход работа по създаване поне на една междуконтинентална ракета \"Хвасон 15\" в завода Санумдон. Ракетата е с обсег 13 000 км и може да достигне източния бряг на САЩ.\n\r\nНа снимка, направена на 7 юли, се вижда ремарке с ярко червено покривало, паркирано близо до зона за товарене. Според вестника то прилича на превозните средства, използвани от Северна Корея за транспортиране на междуконтинентални ракети.\n\r\nАмерикански експерти са на мнение, че няма изненада в тези снимки, тъй като Ким Чен Ун не е дал никакво обещание по този въпрос на срещата с президента на САЩ, добавя \"Вашингтон пост\".\r\n/БТА/ ", "date": "2018.07.31", "title": "Затопляне ли? КНДР с нови междуконтинентални ракети!"}
{"url": "https://www.dnes.bg/world/2018/07/31/sled-trusa-v-indoneziia-nad-500-turisti-evakuirani.383686", "text": "Около 540 туристи бяха спасени днес и евакуирани от планината Ринджани на индонезийския остров Ломбок, където в неделя стана земетресение с магнитуд 6,4, предадоха ДПА и Франс прес.\n\r\n16 души загинаха ударени от падащи отломки и над 350 бяха ранени след земетресението, предизвикало свлачища.\r\n\"Евакуирани са 543 туристи, които пристигнаха в селището Матарам тази нощ. Сега в планината остават шестима души, всички са здрави. Продължават усилията за изтеглянето им\", съобщи представител на Агенцията за управление при бедствия.\r\nСред евакуираните има 189 чужденци. Те са спасени от екип от цивилни, военни и полицаи, предава БТА.\r\nИндонезия е в така наречения Огнен пръстен в Тихия океан, където често стават земетресения и изригват вулкани, напомня ДПА. В архипелага има 130 действащи вулкана.\r\n ", "date": "2018.07.31", "title": "След труса в Индонезия, над 500 туристи евакуирани"}
{"url": "https://www.dnes.bg/cars/2018/07/31/benzin-dizel-kolko-harchim-kolko-plashtame-da-posmiatame.383691", "text": "Българите харчат за литър бензин 5,46% от дневната си надница, която е близо 21 евро. Това показва изследване на агенция Bloomberg, което сравнява цените на масовия бензин А-95 в 61 държави по целия свят.\n\r\nСредната номинална цена на бензина, продаван у нас, през второто тримесечие на 2018 г. е 1,14 евро за литър. Това е най-ниското ниво, отчетено сред всички държави членки на Европейския съюз. \n\r\nВъпреки това обаче спрямо доходите ни, горивото ни излиза скъпо. Средно българският шофьор използва 93,17 литра годишно, което изяжда 1,39% от заплатата му, изчислява агенцията.\n\r\nБлизо до нас са румънците, където литър бензин струва 1,21 евро. При средна надница от 27,77 евро на ден, за литър гориво те харчат 4,37% от нея. Средно румънецът използва 83,25 литра годишно, което изяжда 1% от заплатата му.\r\n                    \r\n                    \r\nВ Гърция литър бензин струва 1,65 евро, като местните отдават 3,52% от дневния си доход за него.\n\r\nЗа сравнение в най-развитата икономика – Германия, бензинът струва 1,47 евро за литър. При среден дневен доход от 112,36 евро, обаче цената му не е проблем за германците, коментира Bloomberg\n\r\nНай-скъпо в ЕС е горивото в Норвегия и това при положение, че край бреговете на скандинавската държава се добива нефт. Средната цена на един литър газ е 1,74 евро. Със среднодневен доход от 188,24 евро, тя отнема едва 0,92% от заплатата на норвежците.\n\r\nНай-евтино в световен мащаб е горивото в държавите, които добиват петрол.\n\r\nВ Иран литър бензин струва 24 евроцента, във Венецуела – 37 евроцента, в Саудитска Арабия – 47 евроцента, а в Русия – 62 евроцента.\n\r\nОбщо в света цените на бензина са се покачили около 6% средно през последните три месеца и с 15% през изминалата година, отчита агенцията.", "date": "2018.07.31", "title": "Бензин, дизел... Колко харчим? Колко плащаме? Да посмятаме"}
{"url": "https://www.dnes.bg/obshtestvo/2018/07/31/novo-onlain-predizvikatelstvo-da-slezesh-ot-kolata-v-dvijenie.383683", "text": "Ново  опасно предизвикателство набира популярност в социалните мрежи. След  \"Синия кит\" и яденето на препарат за пране, този път то включва движеща  се кола. \n\n\n\r\n                    \r\n                    \n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНово опасно предизвикателство набира популярност в социалните мрежи. След \"Синия кит\" и яденето на препарат за пране, този път то включва движеща се кола, съобщава .\r\nДа слезеш от автомобила си, докато той е в движение. И да затанцуваш на песента на Дрейк \"In my feelings\", след което да успееш отново да се качиш зад волана. Предизвикателството заля социалните мрежи от Съединените щати до Индия. И не подмина никоя възраст.\r\nРедица известни личности откликнаха на идеята. Сред тях е и българската гимнастичка Цветелина Найденова.\r\nТова, което за някои е забавна игра, обаче бързо може да прерасне в инцидент. От по-безобидните – като например да ти откраднат чантата – до по-рискованите – като автомобилът ти да се заключи без шофьор зад волана.\r\nИ ако за зрителя провалите могат да изглеждат смешни, то за потърпевшите те могат да са трагични. \r\nЗасега данни за загинали няма, но ранени има. Затова професионалистите призовават за здрав разум. Полицията в редица държави вече предупреди шофьорите да не повтарят опасното поведение.\n\r\n\r\n ", "date": "2018.07.31", "title": "Ново онлайн предизвикателство: Да слезеш от колата в движение!?"}
{"url": "https://www.dnes.bg/eu/2018/07/31/susha-porazi-germaniia-i-avstriia-zagubite-za-miliardi.383688", "text": "Изсъхнали слънчогледи, изгорели пшенични поля, вехнеща царевица: в северната част на Германия земеделието се задъхва от сушата, от която Европа страда от месеци, предаде Франс прес. Това предизвиква безпокойство сред земеделските производители, които настояват за мерки.\n\r\nКрая на юли, източната част на Германия. Слънцето жари земята в провинция Саксония-Анхалт, район в бившата социалистическа ГДР, разположен на изток от Берлин. Това са едни от най-плодородните земи в страната, но буквално лишени от вода от няколко месеца.\n\r\nЗа разлика от южната част на страната тук не е валяло от април, докато нормално това е основният период, през който растат зърнените и други култури. Никога не сме виждали нещо подобно, твърди Юлиане Щайн, която работи в Argo Bordegrun - земеделски конгломерат, основан след обединението на Германия през 1990 година.\r\n                    \r\n                    \r\n\"Достигнахме до точката (...), при която говорим за природна катастрофа, която заплашва прехраната ни\", безпокои се тя.\n\r\nАсоциацията на германските фермери призова за кризисни преговори, за да се обсъди помощта от държавата, тъй като секторът се страхува от огромни загуби през тази година.\n\r\n\"Очакваме милиарди евро загуби (...). Правителството трябва да обяви извънредно положение, за да могат земеделските производители в най-засегнатите райони да бъдат подпомогнати\", предупреди тази седмица президентът на Асоциацията на германските фермери Йоахим Руквид.\n\r\nРеколтата за зърнените култури в частност се очертава да е много слаба, с прогнозирана загуба от 8 милиона тона или 1,4 милиарда евро пропуснати приходи.\n\r\nЦвеклото, рапицата и царевицата също пострадаха от сушата, което накара земеделските производители да приберат реколтата с 2-3 седмици по-рано от обичайното.\n\r\n\"Царевичните стълбове са високи до коляното. Обикновено трябваше да са стигнали два метра\", оплаква се Юлиане Щайн.\n\r\nНедостигът на зърнени култури лишава земеделските производители от фураж за животните и автоматично води до покачване на цените. Редица млекопроизводители вече са решили да продават добитъка си и броят на закланите крави и юници е нараснал с 10 процента през първите две седмици на юли според Германската агенция за земеделие и храни.\n\r\nЕдинствената добра новина за Германия в момента е, че страната беше пощадена от пожари с мащаба на опустошилите десетки хиляди хектари в Швеция или довели до смъртта на стотици в Гърция, пише БТА. \n\r\nАвстрийските планински фермери пък предприемат необикновени мерки при сегашната гореща вълна, за да не се обезводнят кравите им по засъхналите пасища в западната част на страната, съобщи Асоциацията на фермерите в провинция Форалберг, цитирана от ДПА.\n\r\n\"Водата се кара до пасищата с камиони цистерни\", каза говорител на компанията, като добави, че Форарлберг страда от най-тежката суша от 42 години.\n\r\nПланинските фермери традиционно карат стадата си от долините до по-високи места, където те се хранят с планинска трева през летните месеци. Това лято ливадите са толкова сухи, че около 3000 крави се нуждаят от допълнително вода. Освен това фермерите започнаха да хранят кравите си и със сено, което обикновено складират за зимата.\n\r\nКравите пият около 100 литра вода на ден. Животните обикновено си набавят част от тази вода, като ядат трева, която е все още мокра сутринта, но това лято няма роса.\n\r\n\"Нощите са прекалено топли\", каза говорителят.", "date": "2018.07.31", "title": "Суша порази Германия и Австрия, загубите – за милиарди"}
{"url": "https://www.dnes.bg/notifikacii/2018/07/31/bala-stana-diado-shte-dondurka-malkiia-diego.383693", "text": "Легендата на българския футбол и настоящ главен мениджър на \"Етър\" Красимир Балъков вече е дядо. \r\nВ неделя неговата дъщеря Глория и зет му Армандо, който е италианец, го дариха с първо внуче.\r\nМалкият юнак, който се появи на бял свят в Щутгарт, тежи 3,5 кг и е висок 52 см и ще носи името Диего Армандо Казо. \r\nЛюбопитното е, че момченцето се роди на датата на Красимир Балъков – 29-и (Краси обаче е на 29 март), а носи зодията на баба си Таня – Лъв.\r\n\"Аз съм вече един много щастлив млад дядо!\", обяви пред \"Труд\" Балъков.", "date": "2018.07.31", "title": "Бала стана дядо! Ще дондурка малкия Диего"}
{"url": "https://www.dnes.bg/balkani/2018/07/31/atina-tyguva-stotici-sys-sveshti-za-jertvite-ot-pojarite.383690", "text": "Около 500 души се събраха снощи до гръцкия парламент на бдение със свещи в памет на жертвите в пожарите, пламнали край Атина преди седмица.\r\nУчастниците в бдението, организирано в социалните медии, заявиха, че са дошли, за да поискат прошка от жертвите.\n\n\n\r\nВ пожарите загинаха 92 души, а 25 изчезнаха безследно.\r\nПремиерът Алексис Ципрас пое в петък политическа отговорност за бедствието, но не постави под въпрос реакцията на властите в кризата. \r\nОпозицията и медиите остро критикуват липсата на координация между различните служби, а експерти изтъкват липсата от десетилетия на план за урбанизация в крайбрежните селища с иглолистни гори, посочва АФП, цитирана от БТА.\r\n\"Премиерът нареди да възможно най-бързо да бъде оказана помощ на пострадалите, като бъдат отстранени бюрократичните пречки\", заяви говорител на правителството.", "date": "2018.07.31", "title": "Атина тъгува! Стотици със свещи за жертвите от пожарите"}
{"url": "https://www.dnes.bg/football/2018/07/31/noviiat-trenior-na-levski-poiska-transferi.383721", "text": "Новият треньор на Левски Славиша Стоянович заяви, че отборът има нужда от подсилване.  \r\nСловенският спец каза, че в състава му няма баланс и трябва да се вземат нови крайни бранители, тъй като на тези позиции разполага само с Милош Цветкович и Иван Горанов, който е контузен.\r\n \r\nТова наложи по време на снощното домакинство с Черно море (2:2) на поста ляв защитник да се изявява Аймен Белаид, чиято сила е в сърцето на отбраната.\r\n \r\n\"Трябва да реагираме на трансферния пазар, не да чакаме зимата. Имаме само един ляв и един десен защитник, а на други позиции се е получило претрупване. Нужен е баланс\", заяви Стоянович на първата си пресконференция като треньор на Левски.\r\n \r\nТой говори за средата на терена, където \"сините\" имат петима футболисти. Това са Давиде Мариани, Антони Белмонт, Жорди Гомес, Кали Тиам и Филипе Нашименто. От няколко дни се говори и за завръщане на Васил Панайотов. \r\n \r\n", "date": "2018.07.31", "title": "Новият треньор на Левски поиска... трансфери"}
{"url": "https://www.dnes.bg/notifikacii/2018/07/31/kyrvavata-razpraviia-v-nadejda-sled-djihadist-ped-st.383703", "text": "Кървавата саморазправа, при която 15-годишно момче наръга свой съученик, е провокирана от системни обиди. Тийнейджърът, който е роден в България, но е от ирански произход, бил наричан от връстниците си \"джихадист\", \"педераст\" и други подобни.\r\nНегови колажи като гей били редовно публикувани в социалните мрежи, разказа адвокатът на момчето Ивайло Абаджиев.\r\nКървавата драма се разигра в края на миналата седмица в столичния квартал \"Надежда\". Нападателят бе оставен в ареста, макар и само 15-годишен, заради опит за убийство. Нападнатото момче е в тежко състояние.\n\n\n\r\nСпоред Абаджиев нито родителите, нито учителите на нападателя са взели мерки да прекратят тормоза, въпреки че са знаели за тях.\r\"Родителите са пропуснали, неглижирали са нещата. Искали са да сменят вече училището, знаели са, че има проблем. Има данни, че в училището са знаели, че е имало някакви проблеми, но и преподавателите не са обърнали достатъчно внимание\", каза Абаджиев пред bTV.\r\nВ деня преди нападението онлайн се появил нов колаж.\r\nАдвокатът е категоричен, че нападателят е просто едно дете.\r\n\"Когато е отишъл на мястото, е видял брата на едно от момчетата и е помолил да го извика. Кой, който е тръгнал да убива, ще си викне свидетели? Това дете е искало да извади ножа, да го покаже и мъчителите му да спрат да го тормозят – това е\", категоричен е Абаджиев.\r\nТой смята, че и другите момчета имат вина за случилото се, защото с подигравките си са го подтикнали към саморазправата.\r\nСпоред адвоката няма никакво съмнение, че клиентът му трябва да си понесе отговорността. Той разказа и че всеки път, когато ходел в ареста при нападателя, той питал как е раненото момче. Двамата били приятели в началото на миналата учебна година и той искал пак да са.", "date": "2018.07.31", "title": "Кървавата разправия в \"Надежда\" след: Джихадист, пед....ст"}
{"url": "https://www.dnes.bg/snimka-na-denia/2018/07/31/avgust-po-leten-do-20-i-posle-shte-napomni-za-esenta.383711", "text": "В последния ден на юли ни очаква динамично време. Ще бъде облачно и ще вали - най-вече в Западна и Централна България. На места валежите ще са значителни. Има опасност от локални порои. Максималните температури ще бъдат между 26 и 31 градуса.\r\nПо Черноморието ще бъде слънчево до обяд, но в следобедните часове и там ще превалява. В най-топлия период от деня живакът в термометрите ще скочи до 28-31 градуса.\r\nВ следващите дни шофьорите трябва да бъдат внимателни на пътя заради предстоящите сутрешни мъгли.\r\nИзпаренията навсякъде създават ниска видимост. Същият риск има и заради локалните валежи.\r\nВремето през август\r\nПрез първите десет дни на август ще усетим истинското лято. Валежите ще намалеят. Отново ще има условия за гръмотевични бури и градушки, но те ще са по-малко и предимно в Западна България, сочи прогнозата на Националния институт по метеорология и хидрология.\rПрез второто десетдневие на месеца ще бъде най-слънчево и топло. Атмосферата над цялата страна ще е относително стабилна, а температурите - високи.\r\nПериодът 20-31 август ще направи първите намеци за настъпването на есента. Температурите ще се понижат с 1-2 градуса, а дъждовете ще зачестят.\r\nВалежите през август ще са най-значителни в планините. В Стара планина се очакват месечни количества до 100 литра на квадратен метър, в Западните Родопи - до 60, а в Източните - около 40. \r\n ", "date": "2018.07.31", "title": "Август по-летен до 20-и, после ще напомни за есента"}
{"url": "https://www.dnes.bg/kino/2018/07/31/predrazsydyci-i-strah-razbuleni-s-kino-za-pyteshestvenici.383723", "text": "Поредното околосветско пътешествие с \"Кино за пътешественици\" стартира на 2 август и ще  приключи десет дни по-късно като обиколи салоните на Културен център G8 и Евро Синема.\r\nЧетири ексклузивни прожекции са включени в програмата тази година. представя екстремното приключение на двама британци, което стартира в Мароко, преминава през Западна Сахара и Мавритания и приключва в Сенегал.\r\n\" отразява ежедневието и традициите на хората от планинската държава. следва група италианци решили да опознаят едни от най-интересните племена населяващи африканския континент.\r\r\n                    \r\n                     показва пътешествието на една шведка, която решава да се изправи срещу предразсъдъците, които повечето европейци имат към Иран и да покаже колко топло е посрещната от местните.\r\nВсеки един от четирите филма ще бъде прожектиран еднократно и ще бъде съпътстван с любопитна презентация като Петя Кокудева ще сподели за своите преживявания в пустинята Сахара, Теодора Василева ще разкаже за своите срещи с племената в Етиопия, а Здравко Григоров и Ангел Хаджийски ще поговорят за пътуванията си из Иран и Непал.\n\r\n\"Кино за пътешественици\" ще покаже 19 заглавия, заснети из различни краища на света. Зрителите ще пътешестват както из любими дестинации като Неапол, Истанбул, Мумбай и Маракеш, така и из труднодостъпни места като джунглата на Амазонка, населените с редки животни африкански резервати и смразяващите върхове на най-високите планини на всеки един от континентите.\r\n ", "date": "2018.07.31", "title": "Предразсъдъци и страх, разбулени с \"Кино за пътешественици\""}
{"url": "https://www.dnes.bg/obshtestvo/2018/07/31/mi-17-padnal-na-krumovo-sled-zaguba-na-refleksi-ot-pilotite.383717", "text": "Загуба на рефлексите на пилотите е причина за катастрофата на вертолета Ми-17, който се разби през юни в авиобаза Крумово. Това съобщи заместник-министърът на отбраната Анатолий Величков, цитиран от БНТ.\r\n\"Това, което е споделил министърът на отбраната сутринта с кратката формулировка, че инцидентът е вследствие на загубени летателни рефлекси\", отговори Величков на въпрос ясна ли е причината за катастрофата.\r\nПри инцидента загинаха двама пилоти, а бордният техник беше тежко ранен.\n\n\r\nМинистерството на отбраната ще отдели 31 млн. лв. за ремонта  на старите съветски вертолети на въоръжение в Българската армия, става  ясно от проект, оповестен от ведомството.\r\r\n                    \r\n                    \"На всички е ясно, че състоянието на летателната ни техника не е най-доброто и министерството предприе необходимите мерки за възстановяване на летателната годност не само на хеликоптерната авиация, но, както е известно, с подписването на Договора за интегрирана логистична поддръжка на МиГ-29 до 2021 г.\", посочи той.\r\nЗам.-министърът допълни, че предстои работа по сключване на Договор за поддръжка и за възстановяване на летателната годност на щурмовата авиация Су-25.\r\n ", "date": "2018.07.31", "title": "Ми-17 паднал на Крумово след загуба на рефлекси от пилотите "}
{"url": "https://www.dnes.bg/politika/2018/07/31/krizi-skandali-naprejenie-shte-ocelee-li-kabinetyt.383718", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Социологът Кольо Колев смята, че заради проблемите в управлението на България и постоянните скандали, правителството няма да изкара целия си мандат. Той прогнозира в студиото на \"България сутрин\", че кризите и скандалите за управляващите ще продължават, но не може да каже кога точно ще бъдат следващите извънредни парламентарни избори.\n\r\n\"На пръв поглед управлението изглежда стабилно, но виждате непрекъснато напрежение и искри, които имат. Парламентарното мнозинство се крепи на два гласа. Това е много нестабилно. До едно време ще може да се крепи, но няма да е особено дълго, защото непрекъснато се пораждат тези скандали\", коментира социологът Кольо Колев пред .\r\n                    \r\n                    \r\nСпоред него големият проблем на управлението е, че при кризите и напрежението, като тези свързани с майките на деца с увреждания, се чака намесата на премиера Бойко Борисов.\n\r\n\"Всичките тези неща показват, че няма институции. Трябваше да има институция, която да се занимава с това да вземе решение. Тук се разчита на едноличната воля на някой силен\", каза още Колев.\n\r\nПолитологът Румяна Коларова също е на мнение, че са нужни рокади във властта и че има проблем с институциите.\n\r\n\"До края на годината това трябва да стане и то трябва да стане по логиката на учебникарската политология. Това е неизбежно. Друг е въпросът кой, как и защо\", подчерта още тя.\n\r\nСпоред нея ГЕРБ плаща цена за управлението си с \"Обединените патриоти\", но печели поне някаква стабилност, а единствената алтернатива е БСП, но тя не е желана от хората, подчерта Румяна Коларова.\r\n ", "date": "2018.07.31", "title": " Кризи, скандали, напрежение... Ще оцелее ли кабинетът?"}
{"url": "https://www.dnes.bg/notifikacii/2018/07/31/kompiutyrna-programa-sviri-daichovo-horo.383712", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКристиян свири на тромпет от 7 годишен, а в тийнейджърските си години проявява интерес и към програмирането. Именно това започва да учи в Софийския университет. Една курсова задача го кара да разбере, че технологиите и музиката не са толкова далечни.\r\nДнес Кристиян е на 23 и вече е създавал програма, която да свири българска народна музика. Само за седмица разработва виртуален композитор, който генерира уникални мелодии.\r\n\"Има много хора, които смятат, че изкуственият интерект не може да създава музика и не може да е креативен, да твори както човека. Това беше тезата, която защитавах – изкуственият интерект може да създава\", каза той пред камерата на .\r\nМладото момче е участвало и в разработването на виртуален личен асистент за хора в нужда. \r\n ", "date": "2018.07.31", "title": "Компютърна програма свири Дайчово хоро"}
{"url": "https://www.dnes.bg/balkani/2018/07/31/politicheski-nevoli-na-pytia-rumynec-arestuvan-za-nomera-na-kolata-si.383705", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНаказателно дело бе започнато срещу румънски шофьор заради неприличен надпис на регистрационните номера на колата му. Лозунгът е насочен срещу управляващата в северната ни съседка Социалдемократическа партия.\r\nМъжът може да получи присъда до две години затвор. Рано сутринта полицията спря Ръзван Щефанеску, конфискува номерата на автомобила му и отне шофьорската му книжка.\r\nПотърпевшият определи случилото се като \"тормоз\", разказва .\r\n\"Трябваше да стигна до морето с 8-годишния си син. Живеем в Швеция, дойдохме на почивка да похарчим малко пари. Регистрирах колата през април и специално проверих какво позволява закона\", сподели Ръзван.\r\r\n                    \r\n                    Днес са го спрели за четвърти път. Бюрото на \"Интерпол\" в Стокхолм твърди, че мъжът може да кара возилото с тези регистрационни номера само на територията на Швеция.\r\nНезависимо от това вълна от критики заля Facebook страницата на Румънската пътна полиция. Някои направиха препратки към романа на Джордж Оруел.\r\n\"Връщат ни в 1984 година, когато всеки, който беше срещу Социалдемократическа партия, беше тормозен\". Други нарекоха полицията \"нереформирана, дълбоко комунистическа институция\".\r\n ", "date": "2018.07.31", "title": "Политически неволи на пътя: Румънец арестуван за... номера на колата си!?"}
{"url": "https://www.dnes.bg/sofia/2018/07/31/rushashta-se-sgrada-do-detska-gradina-a-sledi-li-niakoi.383716", "text": "За рушаща се сграда в близост до детска площадка в София сигнализира гражданин в .\r\n\"След силните дъждове от последните дни, те продължават да се разрушават. Често в тях влизат ученици и малки деца, търсещи приключения и неосъзнаващи опасността\", предупреждава сигнализиращият.\r\nВ близост до столичното Първо ОДЗ има и спортна площадка, а рушащата се сграда се намира в непосредствена близост, която създава опасност за деца и спортуващите на площадката.\r\nОще повече - сградата е свърталище на наркозависими, около сградата се намират и много спринцовки.\r\n\"В топлите дни от там се разнасят неприятни аромати, смущаващи всеки наоколо\", пише още в сигнала.\r\r\n                    \r\n                    Още през 2015 г. кметът на район Възраждане увери, че към администрацията на района се е заела с търсене на решение на въпроса. Въпреки това проблемът си остава и до днес. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2018.07.31", "title": "Рушаща се сграда до детска градина. А следи ли някой?"}
{"url": "https://www.dnes.bg/eu/2018/07/31/hvanaha-bylgarin-s-pliachka-za-100-000-v-italiia.383719", "text": "Полицията в град Бари залови българин и грузинец с откраднати предмети на стойност 100 хиляди евро, съобщиха медиите в Южна Италия.\r\nСпоред тях става въпрос за 30-годишния Станимир Симеонов и 40-годишния Ника Абезадзе. \r\nВластите нахлули в окупирано от двамата жилище на улица Баваро в Бари, в коeто крадците държали плячката си от обир. Тя включвала най-различни предмети, сред които часовници и химикалки от ценни колекции, пише „24 часа“.\r\nВ момента на нахлуването на полицаите двамата се опитали да се избавят от отмъкната от тях метална каса, която била още неотворена, хвърляйки я през балкона на апартамента.\r\nСлед проверка се установило, че тя била открадната предишната вечер от апартамент до Бриндизи, чиито обитатели отсъствали през уикенда.\r\nСрещу двамата мъже са заведени дела за укриване на крадени вещи.", "date": "2018.07.31", "title": "Хванаха българин с плячка за €100 000 в Италия"}
{"url": "https://www.dnes.bg/sofia/2018/07/31/vijte-kyde-niama-da-ima-voda-utre-v-sofiia.383730", "text": "\"Софийска вода” временно ще прекъсне водоснабдяването в някои части на столицата\r\nНа 01 август 2018 г. (сряда), във връзка с реконструкция на уличен водопровод   на ул. \" Хемус\" жк. \"Гео Милев\" , се налага спиране на водоподаването от 09:30 до 19:30 часа на клиентите на \"Софийска вода”, живеещи в района на:по ул. \"Коста  Лулчев\"от ул. \"Гео Милев\"   до   ул. \"Постоянство\", по ул. \"Хемус\"  от  ул. \"Лидице\"  до ул. \"Мирково\",ул. \"Мирково\", по ул. \"Гео Милев\"   от   ул. \"Коста Лулчев\"   до  ул. \"Мирково\"  и  бл.61 , 62 и бл.63\r\n                    \r\n                    \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Коста Лулчев\" ъгъла с ул. \"Мирково\".\n\r\nНа 01 август 2018 г. (сряда), във връзка с подмяна на сградно водопроводно отклонение  на бул. \"Цариградско шосе\" жк. \"Младост\" 1, се налага спиране на водоподаването от 09:00 до 17:00 часа на клиентите на \"Софийска вода”, живеещи в района на: Бл. 121, бл. 122, бл. 123, бл. 124, бл. 125, бл. 126, бл. 127, бл. 128, бл. 129, бл. 132, група павилиони пред бл.  128\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 129.\n\r\nНа 01 август 2018 г. (сряда), във връзка с ремонт на пожарен хидрант на ул. \" Суходолска\" кв. \"Факултета\" , се налага спиране на водоподаването от 10:00 до 19:00 часа на клиентите на \"Софийска вода”, живеещи в района на: по ул. \"Суходолска\" от жп прелеза   до   №171, ул. \"Полска калина\" и жп прелеза\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Суходолска\" ъгъла с ул. \"Сали Яшар\".\n\r\nНа 01 август 2018 г. (сряда), във връзка с подмяна на сградно водопроводно отклонение  на ул. \"Пиротска\" Център, се налага спиране на водоподаването от 10:00 до 18:00 часа на клиентите на \"Софийска вода”, живеещи в района на: по ул. \"Пиротска\" от ул. \"Опълченска\" до ул. \"Странджа\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Пиротска\" ъгъла с ул. \"Опълченска\".\n\r\nНа 01 август 2018 г. (сряда), във връзка с подмяна на сградно водопроводно отклонение  на ул. \"Йордан Димчев\" кв. \"Челопечене\", се налага спиране на водоподаването от 10:00 до 18:00 часа на клиентите на \"Софийска вода”, живеещи в района на: ул. \"Йордан Димчев\", ул. \"Лаката\", ул. \"Ангел Маджаров\", ул. \"Войнишка чешма\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: на площада пред кметството.\n\r\nНа 01 август 2018 г. (сряда), във връзка с реконструкция на уличен водопровод   на ул. \" Стар лозенски път\" вилна зона  \"Врана – Лозен триъгълника\" , се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: по бул. \"Цариградско шосе\"от ул. \"Врана\" до ул. \"Околовръстен път\", автосервиз \"Овърдрайф\", Институт по генетика на растенията при БАН\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Стар лозенски път\" ъгъла с ул. \"Марица\".\n\r\nНа 01 август 2018 г. (сряда), във връзка с подмяна на сградно водопроводно отклонение  на ул. \"Демокрация\" с. Мало Бучино, се налага спиране на водоподаването от 09:00 до 16:00 часа на клиентите на \"Софийска вода”, живеещи в района на: по ул. \"Филип Костов\" от ул. \"Демокрация\" до ул. \"Бански път\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Филип Костов\" №36.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.31", "title": "Вижте къде няма да има вода утре в София"}
{"url": "https://www.dnes.bg/akoshtete-vqrvaite/2018/07/31/onlain-pazaruvane-5-zlatni-pravila-za-uspeh.383654", "text": "Интернет пространството изобилства от всякакви онлайн магазини. Знайни и незнайни се надпреварват да продават чрез Фейсбук страници, а навсякъде виждаме като че едни и същи марки.\r\nТова, което ни прави особено впечатление е, че те са основно за дамска мода и облекла. И така сякаш силният пол остава винаги на второ място, макар в днешно време този стереотип за суетата на мъжете да е далеч от истината. \r\nДнес ще ви представим топ 5 на задължителните правила за пазаруване на мъжка мода онлайн и какво трябва да знаете.\r\n\r\n \r\n\r\n \r\nЗа да бъде надеждна една страница, тя трябва да има достатъчен брой последователи. Така шансовете ви за успешна покупка са огромни, тъй като очевидно преди вас многобройни клиенти са използвали услугата и са останали доволни. Така например сайтът с женско име, , концентриран основно в мъжката мода, има над 185 хиляди последователя. Потребители, останали  доволни от качеството и услугите на сайта.\r\n\r\n \r\n\r\n \r\nзнаят колко е важно да осигурят на своите клиенти не просто асортимент за покупка, но и забавление. Така можете да се доверите на марки, организиращи постоянно игри и томболи, защото това е старанието и отношението към клиента, което биха имали и при поръчка.\r\n \r\n\r\n \r\nОбикновено твърде скъпите изделия не са добър вариант за покупка онлайн. Когато давате много пари за бяла или черна техника, например, желателно е да посетите физически магазин, за да изпробвате реалните качества на продукта. С мъжката мода за щастие не е така. В платформи като  можете да откриете тениска за 14,90 лева или мъжко сако и риза за под 50 лева. Ниските цени докарват редовни клиенти, а оставането им говори за надеждност и качество.\r\n \r\n\r\n\r\n \r\nАко един онлайн магазин е създаден съвсем наскоро, по-добре изчакайте малко време и вижте за мнението на други потребители. Значително по-надеждни са тези марки, които датират от повече от 5 години, подобно на , което е достатъчен период, за да се утвърди и наложи като водещ сайт за мъжка мода, предоставящ на клиентите си качествени продукти на ниски цени. \r\n \r\n\r\n \r\nВоденето на открита и стриктна политика от страна на марката спрямо клиентите е изключително важна. Така вие ще останете доволни, ако се окаже, че сте сбъркали размера или не ви допадне цветът на някой продукт. Сайтът Elza.bg например, предоставя възможност за замяна на всеки продукт или възстановяване на средствата за дрехите, които сте поръчали, което е едно от най-важните условия за успех. Така вие се чувствате сигурни след поръчката си, а те са сигурни, че клиентите им остават доволни.", "date": "2018.07.31", "title": "Онлайн пазаруване: 5 златни правила за успех"}
{"url": "https://www.dnes.bg/obrazovanie/2018/07/31/tri-medala-ot-lisabon-ot-mladite-ni-fizici.383720", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди броени дни в португалската столица Лисабон завърши най-голямото състезание - Международната олимпиада по физика. В надпреварата участваха над 400 ученици от 90 държави от целия свят, сред които и България.\n\r\nТази година физиците ни добавиха още 3 медала и 2 почетни грамоти към постиженията си. Към 2018 г. българските ученици са спечелили общо 122 медала (14 златни, 40 сребърни и 68 бронзови), както и 61 почетни грамоти.\n\r\n\"Нашият отбор няма участник без някакво отличие. Всяка неделя посещавам школа по физика. Една седмица се готвя на подготовката на разширения национален отбор, също така се подготвям сам вкъщи.\r\n                    \r\n                    \r\nПредпочитам науката и научния метод. Потвърждаването или отхвърлянето на хипотезите ни е единственият начин да си обясним света, останалото са празни приказки\", отбеляза един от финалистите на олимпиадата Георги Александров.\n\r\nРъководителят на отбора ни по физика Мирослав Абрашев подчерта в \"България сутрин\", че постиженията на нашия отбор не са случайни или плод на някакво чудо.\n\r\n\"Ние сме върхът на един айсберг. Това е стройна организация под шапката на Министерството на образованието. Подготовката, която трае 2 седмици, се провежда последните години в център на ул. \"Жолио Кюри\" в София.\n\r\nДържавата ни плаща билетите за олимпиадите, тъй като понякога те се провеждат много далеч. \"Америка за България\" също ни спонсорира\", обясни Абрашев пред .", "date": "2018.07.31", "title": "Три медала от Лисабон – от младите ни физици!"}
{"url": "https://www.dnes.bg/zvezdi/2018/07/31/bono-sasha-koen-matiu-makkonyhi-se-shtraknaha-v-kadyr.383747", "text": "Мениджърът на Мадона Гай Озиъри показа своето влияние сред света на знаменитостите в събота. Той сподели забележително селфи в Instagram от лятната си ваканция във Франция, на което е заобиколен от знаменити приятели.\r\nВ селфито участват Саша Барън Коен, Боно, Матю Макконъхи, съпругата му Камила, Уди Харлсън, Крис Рок и Айла Фишър.\r\n45-годишният Гай наистина е много уважаван и ценен в света на известните. През 2017 г. той събра цяла галактика от звезди за сватбата си в Рио, Бразилия.\r\nНа нея присъстваха Боно, Мадона, Хелена Кристенсен, Дакота Джонсън и бившата съпруга на Тоби Магуайър – Дженифър Майер. Мениджърът на таланти се ожени за бразилския модел Мишел Алвес.\r\nВижте още за звездите в ", "date": "2018.07.31", "title": "Боно, Саша Коен, Матю Макконъхи... се щракнаха в кадър"}
{"url": "https://www.dnes.bg/eu/2018/07/31/myj-se-samovzrivi-na-futbolno-igrishte-v-belgiia.383757", "text": "Мъж загина тази сутрин, след като се самовзриви на празно футболно игрище във Вервие, предаде Франс прес, като се позова на заместник- кмета на източния белгийски град Хасан Айдин.\r\nЧовекът, чиято самоличност още не е установена, се е самовзривил в 8,30 ч. (9.30 ч. българско време) в средата на терена. \r\nТой е бил сам, обясни по телефона Айдин пред АФП.\r\nЗа момента най-вероятна е хипотезата за самоубийство, тъй като ако е искал да причини жертви, мъжът е щял да отиде на друго място по друго време, каза заместник-кметът на Вервие.\r\nПри експлозията няма други жертви.\r\nСъдейки по тленните останки, става въпрос за европеец на петдесетина години, който изглежда е бил бивш военен, уточни Айдин.\r\nНа запитване на АФП федералната прокуратура, която се занимава с делата за тероризъм в Белгия, отговори, че не работи по случая, което вероятно означава, че не става въпрос за терористичен акт, пише БТА.\r\n ", "date": "2018.07.31", "title": "Мъж се самовзриви на футболно игрище в Белгия"}
{"url": "https://www.dnes.bg/obshtestvo/2018/07/31/tasko-ermenkov-obran-za-vtori-pyt-mvr-e-bezsilno.383734", "text": "Домът на депутата Таско Ерменков е бил ограбен за втори път.\r\n\"Първият беше през 2015 г. и тогава бяха ограбени всички видове ценности и то по много перфектен начин. Крадците се бяха постарали да оставят апартамента в първоначалния му вид, все едно, че никой не е влизал вътре, кутийките, от които бяха взети бижутата, бяха оставени на същите места затворени\", разказа социалистът пред \"Фокус\".\r\nТогава депутатът и жена му били на морето. За обира разбрала дъщеря му, която забелязала, че портмонето ѝ е преместено от лявата в дясната част на чекмеджето.\r\n\"И тогава полицията нищо не направи за съжаление, а сега на 3 юли, докато спим четиричленното ми семейство (аз, жена ми, дъщеря ми и съпругът ѝ, както и младо куче), влизат крадци“, коментира Ерменков.\r\r\n                    \r\n                    По думите му интересното е, че от кредитните карти, които имат в портмонетата си, са взети само тези, които са на жена му и са руски.\r\n\"Аз съм с холтер през това време. Чрез него се измерва кръвното в продължение на 24 часа. Когато е извършена кражбата, ми е най-ниско налягането, кучето не реагира. Според полицията най-вероятно са ни упоили с газ. Това е недопустимо\", заяви той.\r\nОбирджиите не са откраднали скъпа техника, а взели неговия часовник, от чантата на децата му липсват по 10 лв., 300-400 евро от чантата на жена му и руските ѝ карти, които в България не могат да бъдат използвани.\r\nСпоред него от полицията не са си направили труда да разпитат съседите.\r\n\"Досега мълчах, защото смятах, че полицията трябва да бъде оставена да си върши работата, но след като вече почти един месец никой не ме информира и никой не прави каквото и да било, реших да му дам гласност, защото този случай касае мен, но и всеки българин, който трябва да се чувства спокоен в дома си. При такива действия и такова безсилие на компетентните органи няма как това да се случи\", заявява Ерменков.\r\nДепутатът смята, че атаката е целенасочено към него с цел сплашване заради активната му позиция в парламента, но беше категоричен, че няма да успее.\r\n\"Живеем в \"Лозенец\" на ул. \"Персенк\", не е краен квартал, не е с неблагоприятна криминогенна обстановка, съвсем нормален квартал. В блока живеят значително по-богати от мен хора, но аз съм обектът вече на втора кражба\", коментира случая Ерменков.  ", "date": "2018.07.31", "title": "Таско Ерменков обран за втори път: МВР е безсилно!"}
{"url": "https://www.dnes.bg/cars/2018/07/31/nashumialoto-kiki-challenge-predizvikatelstvoto-na-riska.383722", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНово опасно предизвикателство набира популярност в социалните мрежи. Да слезеш от автомобила си, докато той е в движение и да затанцуваш на песента на Дрейк \"In my feelings\", след което да успееш отново да се качиш в колата - това е т. нар. \"kiki challenge\".\n\r\nПредизвикателството заля социалните мрежи от САЩ до Индия. И не подмина никоя възраст.\r\nПо думите на дрифт пилота Ива Русинова това е доста опасно предизвикателство, защото може да стане сериозен инцидент.\r\n\"Ако оставим колата си на първа скорост, тя ще се движи бавно. В същото време обаче налягането в предните и задните гуми има много голямо значение накъде ще се отклони колата. Дори да се направи на празен паркинг няма гаранция, че няма да се случи инцидент\", уточни Русинова пред .\r\r\n                    \r\n                    Тя е категорична, че автомобилните състезатели се опитват да напомнят постоянно, че тези неща се правят на отцепени трасета и специални паркинги.\r\nМнението на влогърите Павел Колев и Христо Стефанов е, че предизвикателството не си струва ядовете, които всъщност може да създаде.\r\n\"Това е доста опасно и ние не бихме го направили. Да излезеш да танцуваш някъде - това е нормално. Колата е за каране, не за танци. Има дискотеки за тази работа\", подчерта Колев.", "date": "2018.07.31", "title": "Нашумялото Kiki Challenge – предизвикателството на риска "}
{"url": "https://www.dnes.bg/stranata/2018/07/31/tejka-katastrofa-do-vraca-edin-zagina-3-ima-sa-raneni.383759", "text": "Тежка катастрофа стана на пътя за Криводол след разклона за село Лиляче край Враца. Един загина при сблъсъка, трима са пострадали.\r\nПри инцидента челно са се сблъскали две коли. Наложило се е пожарникари да разрежат автомобилите, за да извадят пострадалите, съобщи .\r\nЗагиналият мъж е пътувал на предната дясна седалка в монтанската кола. Жена от същия автомобил е спасена на място от пристигналите спешни медици.\r\nДруги двама от участниците в катастрофата са откарани с наранявания във врачанската болница.\r\nДвижението в района на тежкия инцидент е ограничено от полицията, трафикът за Криводол е отклонен през село Лиляче.", "date": "2018.07.31", "title": "Тежка катастрофа до Враца: Един загина, 3-има са ранени"}
{"url": "https://www.dnes.bg/health/2018/07/31/kakvo-predrazpolaga-slynchevata-alergiia.383760", "text": "\r\n \r\nСлънчевата алергия обединява различни състояния. Алергичните хора, освен към различни алергени, могат да реагират и на слънчевата светлина, като тази чувствителност може да започне през различни периоди на живота.\r\nФотоалергията се дължи на комбинацията от слънчевите лъчи и морска вода. Освен това солената вода води до изсушаване на кожата, което подпомага появата на кожни обриви т.нар. дерматит.\r\nПри някой хора, допирът до някой треви и растения в съчетание с излагане тялото на слънце води до т. нар. фито-фотодерматити обриви като отпечатък. Наблюдават се при берачи на смокиня, магданоз и др. В смокиновите листа и плодове има сок, който причинява поява на мехури и обриви по тялото.\r\nПри слънчева алергия се препоръчва да се вземат  мерки преди излагане на слънчевите лъчи – да се приемат противоалергични лекарства, да се ползват хидратиращи кремове.\r\nНекачествените фотозащитни продукти също могат да предизвикат дерматит и пигментации. Освен веществото, което предпазва от слънцето, има и други съставки, които могат да причинят контактна алергия.\r\nТам, където кожата е напръскана с парфюм, в съчетание със слънчевата светлина, отново може да се получи дерматит. Същото важи и за декоративната козметика. Ако се нанесе фон дьо тен върху лицето, може да се предизвика обрив от слънцето, тъй като в козметичния продукт има вещества, които усилват влиянието на слънчевите лъчи.\r\nНякои болести на кожата и съединителната тъкан могат да се влошават от слънцето. Има обаче кожни болести, които се подобряват от слънчевите лъчи. Важно е, ако пациентът има кожен обрив, да бъде диагностициран и изследван, за да знае дали да се пази или излага на слънце.\r\nАкнето например може да се подобри или влоши от слънцето. Няма изследване, което да покаже как ще реагира кожата на пациентите с акне.\r\nЧесто срещан проблем са пигментните нарушения по лицето. Такова състояние се нарича мелазма и прогресира с всяко следващо излагане на слънце.\r\n \r\n\r\n \r\nФотозащитните кремове с  висок фактор са задължителни при малки деца или при някой кожни заболявания. Нормално се препоръчват кремове с фотозащитен фактор 15 максимум до 30. Хората с чувствителна кожа, склонна към фотодерматит е добре да не използват мазен крем или олио.\r\n \r\n", "date": "2018.07.31", "title": "Какво предразполага слънчевата алергия?"}
{"url": "https://www.dnes.bg/akoshtete-vqrvaite/2018/07/31/sled-svryhdozata-demi-lovato-s-uslojneniia.383741", "text": "Деми Ловато страда от усложнения след като миналата седмица беше приета в болница, заради прием на свръхдоза хероин. Тя все още лежи в медицинското заведение Cedars-Sinai Medical Center в Лос Анджелис.\n\n\r\nСпоред източници на TMZ, 25-годишната певица има силно гадене и висока температура, което вероятно е заради поемането на наркотици. Така тя още не може да бъде изписана от болницата.\r\nЛекарите още не са решили кога точно ще я изпишат, но близките на Деми уверяват, че тя е в добри ръце и ще се възстанови напълно.\r\nГовори се, че семейството ѝ вече е говорило с нея за евентуално влизане в специализирана клиника за лечение на зависимости веднага след като я изпишат. Дори вече проучвали вариантите. Те смятали, че ще е по-трудно, ако първо звездата се върне вкъщи, да я накарат след това да влезе в клиника.\r\r\n                    \r\n                    ", "date": "2018.07.31", "title": "След свръхдозата: Деми Ловато с усложнения"}
{"url": "https://www.dnes.bg/akoshtete-vqrvaite/2018/07/31/geri-nikol-s-iubilei-praznuva-20-ti-rojden-den.383740", "text": "Гери-Никол отпразнува 20-ия си рожден ден на морския бряг в Калиакра вчера. Младата певица е качила снимка, на която е застанала до лодка и държи огромна близалка, на която е изписана цифрата 20.\r\nТя е с розов бански, розова лента за коса, плитки и ефектен грим. От снимките се разбира, че за прическата ѝ се е погрижил фризьора Ивайло Колев, а за грима - стилиста Цецо Андреев.\r\n \r\nПрофесионална фотосесия пък е била заснета от фотографа Георги Малев, който също поздрави Гери за рождения ден и качи снимки.\r\n \r\nКачено е и клипче, на което изпълнителката на \"Направо ги убивам\" носи със себе си подаръци и сама си пожелава честит рожден ден.\r\n \r\n", "date": "2018.07.31", "title": "Гери-Никол с юбилей, празнува 20-ти рожден ден"}
{"url": "https://www.dnes.bg/politika/2018/07/31/mareshki-pak-za-karakachanov-typotii-sled-hapcheta.383755", "text": "Няма как да говориш такива тъпотии, освен ако не си злоупотребил с определени хапчета. Това каза по адрес на вицепремиера Красимир Каракачанов зам.-шефът на парламента и лидер на \"Воля\" Веселин Марешки.\r\nТой каза това малко след като Каракачанов обяви, че ще го съди заради думите, че употребявал прахообразни вещества.\r\n\r\n\"Аз по-скоро го казах като метафора, защото казва на българския народ постоянно, че трябва да пият повече хапчета, за да забравят, че са обещавали пенсии, а не самолети, че са им обещавали по достойно да живеят, а не самолети. Но като гледам бизнеса с лекарства как процъфтява, явно хората са доведени до там да пият само хапчета\", каза Марешки и допълни: \"Няма как да говориш такива тъпотии освен ако не си злоупотребил с определени хапчета\".\n\n\r\r\n                    \r\n                    Лидерът на \"Воля\" нападна Каракачанов и с обвинение за участие в лобистки и корупционни схеми. Той припомни скандала около зам.-министърката от ВМРО Султанка Петрова и строежът на новото Народно събрание, \"схемата в армията да влизат психически нестабилни хора, че някакъв негов приятел трябва да го предложим за орден \"Стара планина\"...\r\nМарешки обясни, че не се притеснява от заканата на Каракачанов: \"Гузен негонен бяга, ще е поредният политик, който ще ходи на бунището. Както реформаторите, в края на мандата ще бъдат изхвърлени в тоалетната чиния и спокойно някой ще им пусне водата и ще ги прати там където им е мястото\".\r\nТой коментира и думите на Каракачанов, че се стреми към министерски пост.\r\n\"Не мога да правя крачки назад, в момента съм на четвърта позиция в ранга на държава\", каза Марешки и обясни, че би се стремил само към по-висок пост. Министерският за него не бил цел.\r\nПо-рано лидерът на \"Воля\" посети лагерът на майките, които продължават да протестират.", "date": "2018.07.31", "title": "Марешки пак за Каракачанов: Тъпотии след хапчета!"}
{"url": "https://www.dnes.bg/obshtestvo/2018/07/31/gurbetchiiskata-sydba-na-bylgarina-pari-razdeli-i-razvodi.383707", "text": "Гурбетът разделя семействата в родината. В прекия и в преносния смисъл. \"Мъжът ми се промени, след като отиде в чужбина. Видя свят, видя и други неща, за които на село само е чувал. Видя се в пари, тръгна по жени и всичко свърши”, разказва поредната отчаяна гурбетчийска съпруга от Кърджалийско. Преводите в евро в един момент секват и се стига до развод.\r\nДесетки са делата за прекратяване на бракове по съдилищата в региона, а районните магистрати в Момчилград са буквално рекордьори по \"взаимно съгласие или дълбоко и непоправимо разстройство на брака”.\n\r\nСамо преди дни поредната гурбетчийска любов претърпя юридически крах в съда. Родопчанка поиска да се раздели със съпруга си след 18 години брак. Причините - съвсем нормални за региона. Двамата си казали \"Да” в Джебел, родили им се деца, заминали да живеят и работят в британската столица Лондон. Едно от отрочетата вече е студент там, другото е в училище, но… бащата се променил. Започнал да отсъства с дни, а накрая напуснал семейното жилище в неизвестна посока. От месеци не поддържал връзка с тях, а съпругата решила да сложи официално точка. \"Дълбокото непоправимо разстройство” бе мотивът на магистратите да прекратят брака.\r\n                    \r\n                    \r\n\"Огромен процент от семействата в региона на Родопите вече са само на документи такива. Поне един от родителите е зад граница, за да се връзва семейния бюджет. Семейните празници се честват в интернет, в социалните мрежи са общите вечери на домакинствата. Не прави ли впечатление какъв голям процент са активните жени шофьори в Кърджали? Съпругата сяда зад волана, води децата на училище и детска градина, обслужва сама цялото домакинство, докато мъжът е зад граница и осигурява еврото за един що-годе нормален стандарт на живот. Семейството вече живее в интернет”, споделя наблюдения си социален експерт.\n\r\nОбединена Европа и евроразделението в евро\n\r\nОбединена Европа все още съществува като сбъдната химера, но само в главите на чиновниците в Брюксел. Съюзът на равноправните се движи на две и три скорости. Единствената видима полза (доколкото това може да се нарече така) е свободният достъп на нашенци до всяка страна-членка. Отворените граници обаче обезлюдиха страната ни, а процесът продължава. \n\r\nЕврофондове, субсидии и т.н. финансови думички с \"Е” донесоха видими резултати във всеки сектор - разнебитено земеделие, здравеопазване в дълбока кома, образование на ниво \"приматите слязоха от дърветата - това е ляво, това дясно” и още много, много примери, които са безсмислени поради простата им очеизвадност. Та, в контекста на обединението на европейското семейство, българските семейства биват разделяни. Причините са винаги едни и същи-икономически.\n\r\n700 евро и \"ЧРД, тате! К`во стана бе, мамка му, нетът геч!”\n\r\nОколо 700 евро на месец може да спести нашенец, ангажиран в строителството в някоя от водещите икономики в Западна Европа на месец. Разбира се с уговорката за стегнатия колан и никакви забавления. Същите тези пари тръгват към дома във всяка част на Родопите. Те влизат в семейния бюджет, където се разпределят от жените.\n\r\n\"Живеем по няколко души. Забравяш за излизане в почивните дни. Алкохол и храна само в квартирата. Спестяват се пари, но трябва да се свиваш. У дома чакат”, споделя дългогодишен строителен работник. 42-годишният мъж е бил по обекти в Холандия, Белгия, Англия, а понастоящем поставя изолации на сгради в Германия.\n\r\n\"Празнувахме рождения ден на щерката. Ние там, с колегите, у дома-  жената с децата. Гледахме се в интернет и докато кажа \"Честит рожден ден, тате!”, връзката отиде. Геч. Така сме разделените семейства в Обединена Европа”, споделя друг гастарбайтер.\n\r\nЕдна \"обикновена” нощ за родопско семейство. След вечеря бащата включва компютъра и застава пред монитора с 5-годишния си син. На скайпа очакват \"зеленото кръгче”, което да им покаже, че майката на детето е на линия…\n\r\nЧасът е около 2 след полунощ. Един мъж се събужда от бълнуването на детето си. То го прегръща, а устата му произнасят: \"Майко, аз те обичам!”.\n\r\nБащата вече е буден, синът му спи, а от очите му потичат сълзи.\n\r\nПлачът на нашето съвремие.\n\r\nЕдин дълъг разговор между дете и майка на компютъра, едно разстояние от 3000 километра и една проста… мъка. Проста като живота, но необяснима за децата. Тези, които трябва да отраснат в семействата на гурбетчиите….\n\r\n\"Тогава ми стана наистина много тъжно.\n\r\nДетето говори дълго с майка си по скайпа. Виждаше я, искаше да я докосне дори, но пръстите му достигаха единствено топлотата на екрана. Заспахме, а когато ме прегърна и ме нарече \"Майко”, не успях да сдържа сълзите си”, разказва баща от Кърджалийско.\n\r\nМесеци наред жена му е в чужбина, а той се грижи сам за 5-годишния им син. Съпругата му не се е връщала, а не се знае и кога ще успее да се прибере.\n\r\nТова не е първият гурбет в семейството.\r\n \r\n\"16 години бях в Турция. Знам какво е да си зад граница. Но тогава не бях женен”, разказва мъжът. След дългия престой в чужбина той успява да си купи жилище. Панелка, последен етаж, но у дома.\n\r\n\"Копнеех да се прибера в родния край. През всички тези години исках да се върна там откъдето съм тръгнал. Камъкът си тежи на мястото. Когато се прибрах, срещнах бъдещата си жена. Беше през 200.. година. Тя, разбира се, беше и другата причина да остана. Започнах да работя това, което ми е най-присърце. Това, което върша, ми доставя огромно удоволствие и наслада. Някак си не е като останалите дейности, а съм сменил доста професии.\n\r\nС парите от гурбета купих жилище. Имахме покрив…\n\r\nПод осигурения покрив обаче живеем аз и синът ми. Жената е в чужбина”, навежда глава 43-годишният мъж и взорът му се отправя към малкото момче, което вече е хванало колелото в коридора и иска да излезе с баща си.\n\r\nСъпругата му години наред е работила по шивашките фирми. Работният й ден започвал в 7 сутринта и приключвал в 19 часа. Заплатата е била около 500 лева. И така години. Поредната съдба пред работния тезгях на нищетата…\n\r\n\"Една вечер се върна, седнахме на масата и тя ми каза. Съобщи ми, че смята да замине за Англия. Казали са й, че има работа и на място, като отиде, може да започне. Нищо определено. Просто - има работа”, разказва съпругът.\n\r\nПо думите му до този момент заплатите на двамата са стигали единствено за покриване на сметките и за храна.\n\r\n\"Оцелявахме. Това е точната дума. Затова и не я спрях.\n\r\nСтана ми тъжно, но я подкрепих. \"Щом си решила, аз няма да те спра. Ти си умна и възпитана, ще се справиш. Детето е свикнало с мен, няма да има проблем”, й казах. Така тя си взе билет и замина, дори без да знае предварително какво ще работи”, връща се назад във времето родопчанинът. Бил е притеснен, както всеки мъж, чиято жена ще отиде да живее на хиляди километри далеч. Стиснал е обаче зъби.\n\r\nЗа нея нещата не са били по-весели. Пристига в Лондон и първата й работа е като миячка в ресторант. Там се застоява около 2-3 седмици. Запознава се със семейство, което научава, че в България е била шивачка на оверлог. Нашенците обещават да намерят работа на жената. Не я лъжат.\n\r\n\"В момента жена ми работи в шивашка фирма, в която получава десетократно повече отколкото в България. Започва работа в 8 часа, приключва в 18. Има и един час обедна почивка. Шият дамски трикотаж. Работно облекло. Сама е на квартира, сама си я плаща. Това е хубаво, фирмата е солидна, има поръчки, но… Именно поради тази причина и заетостта си жена ми няма да може да се прибере. Не знае дори и тогава дали ще може”, казва с тъга в очите родопчанинът и погледът му отново търси детето.\n\r\nМалкият пък пита кога ще може да види майка си на компютъра…\r\n ", "date": "2018.07.31", "title": "Гурбетчийската съдба на българина: Пари, раздели и разводи"}
{"url": "https://www.dnes.bg/obrazovanie/2018/07/31/ideia-po-dylga-zimna-vakanciia-decata-da-sa-s-roditelite-si.383619", "text": "От синдикат \"Образование\" към КТ \"Подкрепа\" настояват зимната ваканция за учениците да бъде по-дълга от планираното.\r\nМинистерство на образованието подготви промени в графиците на изпитите след 7-ми и 12 -ти клас, които засягат учители, ученици и родители. В момента тече едномесечното им обществено обсъждане. \n\n\n Според проекта на МОН коледната ваканция за учениците за учебната 2018/19 г. ще е от 22-ри декември 2018 г. до 1-ви януари 2019 г. включително.\n\r\n\"Нашето предложение е зимната ваканция да придобие един нормален европейски вид, за да могат децата да бъдат с техните родители и семейното възпитание да се случва по-добре\", коментира пред БНР Юлиян Петров от синдикат \"Образование\" към КТ \"Подкрепа\".\r\r\n                    \r\n                    Според него, след като дните през зимната ваканция са посветени на семейството, децата трябва да прекарат повече време с близките си.\r\nПросветното министерство сега им давало само три такива дни.\r\n\"Някои казват, че това са работни дни за държавата, но всяко едно семейство има начини да си освободи дни и даде своето внимание на учениците. Не по същия начин стои въпросът с междусрочната вканция. Нашият синдикат предлага това да са дни за някакъв вид дейности, които да бъдат насочени към ученика или дни за занимания по интереси. Това е нещо, което бихме могли да развием. Има го в немалко европейски страни. По този начин детето е в училището, но не се водят учебни занятия, а само занятия по интереси, в които е много добре да бъдат включени и родителите. Тези занимания са разтоварващи, но имат голямо значение за социализацията и възпитанието на ученика\", смята Петров.\r\nДиректор на 51-во СУ в столицата Асен Александров пък разкритикува системата за влизането в гимназиите.\r\n\"Начинът, по който се провеждат изпитите след седми клас, не стимулира ученето, а зубренето\", коментира той.\r\n\"В пети клас всички амбициозни ученици живеят с една мечта – след седми клас да постъпят в елитно училище. За да постъпят в елитно училище, те трябва да изкарат на изпитите след седми клас по математика и български език добри оценки. По този начин те не се интересуват въобще от другите предмети.\r\nПо-скоро има някакъв натиск към учителите, за да им пишат оценки. Моето предложение е в изпитите след седми клас да има целият цикъл от предмети, нещо от рода на изпитите PISA – да включва български език и литература, история, природни науки, така че те да не бъдат свързани с конкретния материал, а с начина, по който децата мислят\", заяви той.", "date": "2018.07.31", "title": "Идея: По-дълга зимна ваканция, децата да са с родителите си!"}
{"url": "https://www.dnes.bg/notifikacii/2018/07/31/partiiata-na-makron-uvolni-ohranitel-prebil-demonstrant.383774", "text": "Партията на френския президент Еманюел Макрон е уволнила охранителя, заснет на видео заедно с президентския съветник, който напада първомайски демонстрант, предаде ДПА. \n\nПредседателят на партията \"Република, напред!\" Кристоф Кастанер съобщи пред разследваща сенатска комисия, че служителят по сигурността Венсан Крас е бил уволнен, след като по-рано този месец прокуратурата е започнала разследване срещу него за инцидента. \n\r\nПо думите на Кастанер, тъй като охранителят му бил казал, че по време на протестната демонстрация е действал като жандармерист резервист, от партията не сметнали за нужно да уведомят съдебните органи за случилото се. \r\nДнес Националното събрание - долната парламентарна камара - ще обсъжда два вота на недоверие към правителството, но партията на Макрон и нейните коалиционни партньори не са под заплаха, защото разполагат с 358 от 577-те депутатски места. Опозицията обвинява президента, че е прикрил действията на своя съветник Александър Бенала, който първо бил отстранен от работа за 15 дни и после върнат на работа, а за инцидента не е било съобщено на прокуратурата. \n\r\nСлед като вестник \"Монд\" идентифицира Бенала на видео, на което се вижда как той бие демонстрант, прокуратурата започна разследване. Елисейският дворец уволни Бенала, като се позова на нови доказателства срещу него, вкл. за неправомерно получен достъп до поверителен полицейски видеозапис от инцидента.", "date": "2018.07.31", "title": "Партията на Макрон уволни охранител, пребил демонстрант"}
{"url": "https://www.dnes.bg/world/2018/07/31/stolicata-na-venecuela-ostana-na-tymno.383778", "text": "Прекъсване на електроподаването поради технически проблеми остави без ток близо 80 на сто от венецуелската столица Каракас, предаде Франс прес.\r\n\"Проблемът се дължи на станция Санта Тереза. Нашите служители правят всичко необходимо за възстановяване на услугата\", съобщи в Туитър министърът на електроенергетиката Луис Мота.\r\nИнцидентът доведе до сериозни нарушения в обществения транспорт, сигнализационните системи и комуникациите в града с близо 6 милиона жители. Международното летище \"Симон Боливар\" беше засегнато в продължение на близо час.\r\nПрекъсването на тока е често явление във Венецуела, особено в провинцията. В няколко от западните щати на страната има режим на тока, като прекъсванията могат да достигат до 12 часа. \r\nПравителството обвинява противниците си за тези инциденти, а опозицията посочва остарялата инфраструктура и липсата на достатъчни инвестиции.\r\n", "date": "2018.07.31", "title": "Столицата на Венецуела остана на тъмно"}
