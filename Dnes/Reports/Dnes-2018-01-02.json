{"url": "https://www.dnes.bg/crime/2018/01/02/opitaha-da-vkarat-heroin-v-airan-v-aresta-v-tyrgovishte.363869", "text": "Хероин, поставен в храна, се опита да внесе 20-годишна жена в ареста в Търговище, съобщиха от МВР. Д.Н. искала да предаде наркотика за свой приятел, задържан в ареста на Районната служба \"Изпълнение на наказанията\".\r\nПри полевия наркотест е установено, че във внесената от нея храна има хероин, който бил с тегло 7,5 грама. Наркотикът е бил поставен в найлоново пликче в кофичка с айрян, уточнява за БТА говорителят на дирекцията Ани Кръстева.\r\nЗадържаният, за когото бил предназначен хероинът, е добре известен на полицията с различни престъпления, включително и свързани с наркотични вещества. Случаят се разследва в досъдебно производство.", "date": "2018.01.02", "title": "Опитаха да вкарат хероин в айран, в ареста в Търговище"}
{"url": "https://www.dnes.bg/stranata/2018/01/02/meko-vreme-i-slynchev-ianuarski-den-ni-chaka.363850", "text": "През следващото денонощие над страната ще има значителна облачност, но само на отделни места ще превали слаб дъжд, в планинските райони - сняг. Още преди обяд облачността ще започне да се разкъсва и намалява, след обяд над много райони - временно до слънчево, но вечерта от запад ще започне ново заоблачаване.Ще духа умерен, в Дунавската равнина - временно силен, запад-северозападен вятър, който вечерта ще отслабне. Според прогнозата на НИМХ понижението на температурите ще продължи и минималните ще са между 0 и 5 градуса, а максималните - между 5 и 10 градуса, в София - около 4 градуса. Атмосферното налягане ще бъде по-ниско от средното за януари и през деня ще се понижава.Над Черноморието ще има предимно значителна облачност, но без валежи. Ще духа до умерен северозападен вятър. Максималните температури ще са 8-9 градуса, близки до температурата на морската вода. Вълнението на морето ще бъде 2-3 бала.В планините ще духа умерен, временно до силен запад-северозападен вятър. Облачността през деня ще намалее, но преди обяд на места ще превали слаб сняг. Максималната температура на височина 1200 метра ще е около 3 градуса, на 2000 метра - около минус 3 градуса.През нощта срещу четвъртък със северозападен вятър ще нахлуе студен въздух. В четвъртък ще преобладава облачно време, главно в Западна и Централна България ще има превалявания - във високите котловинни полета и в Предбалкана - от сняг, в останалите райони - от дъжд. Значителни валежи не се очакват. Минималните температури ще са между минус 2 и 3 градуса, а максималните - между 4 и 9 градуса.Привечер и през нощта срещу петък вятърът ще отслабне, в повечето райони ще стихне, облачността бързо ще намалее. В петък сутринта в много райони ще е тихо и ясно с минимални температури между минус 4 и 1 градуса. През деня ще преобладава слънчево време. Ще се затопли и максималните температури ще са между 8 и 13 градуса.", "date": "2018.01.02", "title": "Меко време и слънчев януарски ден ни чака"}
{"url": "https://www.dnes.bg/notifikacii/2018/01/02/kim-i-olimpiadata-iska-da-vbie-klin-mejdu-seul-i-vashington.363879", "text": "След година заплахи и тракане на оръжия севернокорейският лидер изглежда използва предстоящите Зимни олимпийски игри в Южна Корея като инструмент за смекчаване на нарастващия международен натиск върху неговия режим и едновременно с това за запазване на ядрения арсенал на Пхенян непокътнат, пише Ройтерс.\r\nВ новогодишната си реч Ким Чен Ун призова за намаляване на напрежението на Корейския полуостров и сигнализира, че е възможно севернокорейски спортисти да вземат участие в игрите следващия месец, които ще бъдат точно от другата страна на границата, в Пьончан.\r\nЮжна Корея иска да включи северната си съседка, за да е сигурна, че Олимпиадата няма да бъде смущавана от ядрени опити или ракетни изпитания. Според Сеул това е и начин за подновяване на диалога с изолираната държава.\r\nАнализатори смятат, че гамбитът на Ким има за цел да вбие клин между Сеул и Вашингтон, който призовава за максимален натиск върху Пхенян и казва, че всички опции, включително военната, са на масата.Ходът обаче цели да разбие и по-широкия международен консенсус, включващ големи играчи като Китай, Русия и Япония, които затегнаха санкциите и задълбочиха изолацията на Северна Корея през последните месеци.\r\n\"Голяма част от набора от стратегии и тактики на семейство Ким е да използват и задълбочат различията в интересите, на първо място между САЩ и Южна Корея, а в по-широк аспект - и между петте големи съседки\", каза Даниъл Ръсел, който до април миналата година бе помощник-държавен секретар на САЩ по въпросите на Източна Азия и Тихия океан, а сега е част от политическия институт \"Азиатско общество\".\r\nСеверна Корея от дълго време следва стратегия на интензивни провокации, последвани от фази на помирение, насочени към използване на разцепления, заяви той.\r\n\"Това е класическата ситуация, в която съединението прави силата, а разединението носи поражение\", каза Ръсел. Винаги е по-лесно да се поддържа петстранна солидарност, когато Северна Корея се държи лошо\".\r\nАмериканският президент Доналд Тръмп оглавява усилията за засилване на глобалните санкции срещу Северна Корея, която разработва ракети с ядрени бойни глави, способни да поразят САЩ.\r\nВашингтон казва, че пълното сътрудничество на Китай, Русия и други страни е жизненоважно за успеха на тази кампания, която включва значителни ограничения върху търговията и други връзки със Северна Корея.\r\nКитай, който остава основният севернокорейски партньор, ограничи търговията с тази страна в съответствие със санкциите на ООН, но Вашингтон го призовава да направи повече, за да бъде изолиран Пхенян.\r\nЮжнокорейското правителство приветства инициативата на Ким и президентът Мун Дже Ин настоява за отслабване на напрежението преди Олимпиадата, като отложи съвместните военни учения с американските въоръжени сили за след игрите.\r\nМун също така каза днес, че подобряването на междукорейските отношения е обвързано с уреждане на въпроса със севернокорейската ядрена програма.\r\nБелият дом тепърва трябва да даде подробен отговор. Въпреки това влиятелният сенатор Линдзи Греъм намекна, че Съединените щати ще бойкотират Олимпийските игри, ако Северна Корея участва в тях.\r\n\"Даването на право на Северна Корея на Ким Чен Ун да участва в Зимни олимпийски игри ще легитимира най-нелегитимния режим на планетата\", каза Греъм в Twitter. \"Уверен съм, че Южна Корея ще отхвърли тази абсурдна инициатива и вярвам напълно, че ако Северна Корея отиде на Зимните олимпийски игри, ние няма\".\r\nГреъм призова без успех за бойкот на предишните игри, в Сочи, заради решението на Русия да даде убежище на \"къртицата\" от Агенцията за национална сигурност на САЩ Едуард Сноудън, който направи публично достояние редица поверителни документи.\r\nУчастието на севернокорейски атлети и официални лица в игрите може да създаде неловки моменти за международните лидери, които от месеци полагат усилия да представят Северна Корея като държава парий, каза Робърт Кели, преподавател в Пусанския национален университет в Южна Корея.\r\n\"Това поставя южнокорейците в странно положение, защото може да предизвика напрежение със САЩ и Япония, които правят всичко по силите си да изолират режима\", заяви той.\r\nОтношенията на Япония с Южна Корея и без това са обтегнати, като бивш японски дипломат каза, че Токио изпитва \"умора\" от Сеул и няма доверие на Мун.\r\nАнализатори са скептични, че гамбитът на Ким ще нанесе трайни щети на съюза между Сеул и Вашингтон или на международните санкции.\r\n\"Съмнявам се, че ще има значителен обрат по отношение на глобалните мерки за икономическа и политическа изолация в краткосрочен план\", каза Слот Снайдър от Съвета за външни отношения.\r\n\r\nВ основата на скептицизма на анализаторите е очевидната липса на желание у Ким за компромис по основните въпроси за ядрените оръжия, ракетните изпитания или човешките права.\r\n\"Участието в събития като Олимпийски игри са псевдоотстъпки, защото на Северна Корея в действителност не се налага да се откаже от нищо\", каза Кели.\r\nВ речта си Ким се зарече през 2018 г. да има \"масово производство на ядрени бойни глави и балистични ракети\" с цел \"насърчаване на усилията за привеждането им в бойна готовност\".\r\nТова означава почти сигурно още ракетни изпитания, с повече фокус върху \"реалистични\" учения, вместо експериментални тестове, каза Джошуа Полак от Института за международни изследвания \"Мидълбъри\" в Калифорния.\r\n\"Главната тема тук за стратегическите сили се измества от разработването към серийното производство, разполагането и повишената готовност\", заяви той.\r\nАко Съединените щати искат да се възползват от евентуално намаляване на напрежението, те трябва да се откажат от искането си за спиране на изпитанията като предварително условие за преговори, каза Лиън Сигал, директор на базираната в Ню Йорк неправителствена организация Кооперативен проект за сигурност в Североизточна Азия.\r\n\"Най-важната реципрочна стъпка би била ограничаване, а не просто отлагане на пролетните съвместни учения\", заяви той. \"Ако не се опитат тези стъпки, Северна Корея със сигурност ще продължи с необузданото си разработване на оръжия“. \r\n /БТА/", "date": "2018.01.02", "title": "Ким и Олимпиадата: Иска да вбие клин между Сеул и Вашингтон "}
{"url": "https://www.dnes.bg/mish-mash/2018/01/02/te-ne-obichat-da-izbyrzvat-te-sa-nai-tyrpelivite-zodii.363898", "text": "Търпението е качество, което не всеки притежава и много често може да бъде пренебрегвано. То обаче, макар и да не е толкова вълнуваща, е много важна черта. Ако светът беше изпълнен само с импулсивни и нетърпеливи хора, щеше да има доста повече конфликти и опасности.Широкото определение на търпението е: \"състояние да издържите на провокация, раздразнение или негативни ситуации, без да се оплаквате\". Тези хора проявяват голямо усърдие и могат да отделят достатъчно време, за да направят нещата правилно.Когато се сблъскат с неуспех, те са в състояние да намерят друга посока и друг изход.А ето и кои са най-търпеливите в зодиака.Макар да не изглежда така отвън, Телците са внимателни, тихи и търпеливи. Търпението им позволява напълно да разгадаят някого, преди да започнат връзка с него или да му гласуват доверие.Представителите на тази зодия не бързат да се гневят или да покажат каквато и да е емоция. Тя първо трябва да се изгради и натрупа.Тяхното търпение им позволява да бъдат упорити – те просто няма да спрат по някаква причина.Кои са другите зодии, които се отличават с търпение, четете на ", "date": "2018.01.02", "title": "Те не обичат да избързват, те... са най-търпеливите зодии "}
{"url": "https://www.dnes.bg/crime/2018/01/02/ubitite-v-novi-iskyr-s-po-edin-kurshum.363920", "text": " Петимата, намерени мъртви в дом в Нови Искър са застреляни с по един куршум. Това съобщи главният прокурор Сотир Цацаров.Той каза че убитите са баща, сина му, дъщеря от предишен брак на втората му съпруга, нейното гадже и бабата на момичето. Застреляно е било и домашното куче – немска овчарка, съобщава \"24 часа\".", "date": "2018.01.02", "title": "Убитите в Нови Искър - с по един куршум"}
{"url": "https://www.dnes.bg/index/2018/01/02/zaglavieto-na-pyrviia-srybski-porno-film-ot-1910-g-bylgarin.363829", "text": "\"Българин\" - това е заглавието на първия сръбски порно филм, заснет през 1910 година. \r\nНай-старият запазен сръбски филм е създаден през 1909 година. Той е направен от двама англичани, заснели коронясването на крал Петър Първи Караджорджевич. Макар че мнозина не вярват, година по-късно в Сърбия е заснет и първият филм за възрастни със заглавието „Българин\", пише сръбският вестник \"Блиц\". \r\nФилмът е дело на Славко Йованович заедно с френския оператор Анри Лекар, от когото е учил занаята. \r\n\"Филмът е заснет на пиротски килим, който по-късно се превръща в защитен знак на предвоенните филми от този жанр. В ролите са 100-килограмов мустакат мъжага и дребна девойка, наполовина на килограми. На килима те първо се убеждават. Момъкът напада, а тя се съпротивлява, но накрая все пак се съгласява\", разказва Александър Ерделянович, директор на Архива на югославската кинотека. \r\n\"Филмът е наречен \"Българин\" по две причини – защото българите винаги нападат в гръб /широко разпространено мнение в Сърбия/ или защото той я „скъсва, разбива\" като „българската скупщина\" /в Сърбия „българска скупщина\" се казва за разбита, разнебитена институция, за нещо, в което няма никакъв ред и смисъл/\", смята Ерделянович. \r\nСцените във филма обаче са толкова безобидни, че днес биха могли да се излъчват в следобедно време, обяснява експертът. \r\nОператорът Славко Йованович е направил и революционна крачка за онова време. \"Снимал е със статична камера в общ план, но накрая на филма, когато се виждат голите гърди на момичето, се появява средно едър план, което е рядкост за онова време\", разказват други експерти.", "date": "2018.01.02", "title": "Заглавието на първия сръбски порно филм от 1910 г.: \"Българин\""}
{"url": "https://www.dnes.bg/eu/2018/01/02/vylna-pomete-i-ubi-turistka-v-italiia.363912", "text": "Туристка загина, след като бе пометена от мощна вълна на стръмния бряг край курортния град Амалфи в Южна Италия, предаде ДПА.55-годишната жена - италианка от североизточната провинция Венето, се разхождала по скалистата крайбрежна пътека заедно с още двама души. Те също били отнесени от вълната и паднали в морето, но успели да се спасят, пише БТА.", "date": "2018.01.02", "title": "Вълна помете и уби туристка в Италия"}
{"url": "https://www.dnes.bg/world/2018/01/02/zaradi-ikonomiite-li-izbuhnaha-protestite-v-iran.363871", "text": "Въпреки лозунгите против режима, издигнати от демонстрантите в Иран, експертите смятат, че сегашното протестно движение е мотивирано от същия гняв, обхванал други страни, засегнати от мерки за икономии, пише Франс прес.\r\n\"Това, което най-често кара иранците да излизат на улиците, са обикновените икономически проблеми - недоволството от липсата на работни места, несигурността за бъдещето на децата им\", обяснява пред АФП Есфандяр Батмангелидж, основател на Бизнес форума \"Европа-Иран\".\r\nСпоред този експерт размириците от последните дни са били провокирани от мерките за икономии, въведени от президента Хасан Рохани след идването му на власт през 2013 г., като съкращаването на социалните разходи и повишаването на цените на горивата, обявено преди няколко седмици.\r\n\"За Рохани със сигурност е трудно да прокарва мерките за икономии, но става дума за необходими мерки са справяне с инфлацията и валутните проблеми, както и за да се направи опит Иран да стане по-привлекателен за инвестиции\", заявява Батмангелидж.Икономиите, \"след много труден период на санкции, обаче не може да не подложат на изпитание търпението на хората\".Протестите започнаха в четвъртък в Машхад, втория по големина ирански град, преди да обхванат цялата страна. Най-малко шест души загинаха (б. ред.: по данни на Франс прес от вчера; днес бе съобщено за още девет убити тази нощ) при вълнения, свързани с протестите, които доведоха до насилие на много места. Стотици бяха арестувани.\r\nЛозунги като \"смърт на диктатора\" и нападения срещу символи на режима придадоха на протестите - най-големите след тези от 2009 г. - революционен облик.\r\nПравителството обвини \"злонамерени елементи\" от чужбина в подклаждане на протестното движение.\r\nНякои подозират също, че консерваторите, съперници на умереното течение, част от което е Рохани, искат да саботират икономическата политика на правителството, рискувайки да отприщят движение, което може да се окаже трудно за овладяване.\r\n\"Има доказателства, особено в Машхад, че протестите са били организирани, за да се натрупат политически дивиденти\", заяви пред иранската агенция Тасним Амир Мохебиян, експерт от Техеран.\r\nТой подчерта, че организаторите на това движение \"очевидно не са очаквали, че то ще придобие такъв мащаб. Не можете да си играете с протестните движения.\"\r\n\r\nВъпреки това недоволството, дължащо се на икономическата ситуация, се усеща от няколко години и доминираше последните избори през май.\r\nВече се състояха малки протести: през последните седмици свързаната със синдикатите агенция ИЛНА съобщи по-конкретно за протести на стотици работници от петролния сектор заради забавяне на заплатите, както и на производители на трактори в Табриз, обявяващи се срещу затварянето на техния завод.\r\nНедоволството само се засили с фалита на кредитни дружества, засегнал милиони инвеститори.\r\nБроят на тези дружества се увеличи значително по време на мандата на президента Махмуд Ахмадинеджад. Те се сгромолясаха след спукването на балона на пазара на недвижими имоти.\r\n\"Не съм изненадан от тези протести. През последните две години имахме шествия срещу банките и кредитните институции\", припомня Моджтаба Мусави, политолог от Техеран.\r\n\"Всички казват, че протестиращите са от бедните класи, но много от тях са от средната класа, която загуби много от своите активи\", уверява той пред АФП.\r\nВъпреки очевидните икономически причини недоволството от ограничаването на гражданските свободи продължава.\r\nДори членове на консервативната политическа класа признават, че иранците нямат много възможности да изразяват своето недоволство.\r\n\"Нашата конституция признава правото на протест, но на практика няма механизъм за неговото използване \", подчертава пред агенция ИСНА Голамреза Месбахи Могдам, говорител на (консервативната) Асоциация на войнстващите духовници.\r\n\"Представителите на властта трябва да слушат народа. Медиите също имат задължение да отразяват протестите\".\r\nВ неделя самият президент Рохани призова за създаване на \"пространство\", в което хората да могат да изразяват \"ежедневните си притеснения\".\r\nНякои експерти се съмняват, че протестите може да представляват сериозна заплаха за \r\nрежима, и смятат, че те не изглежда да следват ясна организационна схема.\r\nПолитическите лозунги се смятат за неочаквано предимство за режима, което му позволява да предприеме строги действия срещу протестиращите, определяйки ги като антисоциални и склонни към насилие.\r\n\"Системата предпочита политическите протести пред предизвиканите от икономически причини, защото първите са по-лесни за контролиране\", подчертава Мусави. \r\n /БТА/\r\n ", "date": "2018.01.02", "title": "Заради икономиите ли  избухнаха протестите в Иран?"}
{"url": "https://www.dnes.bg/notifikacii/2018/01/02/2017-ta-nai-dobrata-za-bylgariia-ot-krizata-nasam.363901", "text": "Основният фокус на 2018 ще бъде политиката на доходите, защото основният проблем е намирането на работна ръка в България.  Това каза икономистът Турхан Абдула в ефира на Хубаво е, че през 2017 нямаше събития, които радикално да преобърнат тенденциите, подчерта събеседникът. \"Въпреки политическата криза, която се получи в началото на годината в България, както и европейската сцена трудностите за съставяне на правителство, както в Холандия, така и Германия, се вижда, че има подобрения. Дори и Гърция реализира икономически ръст и първичен бюджетен излишък.\"2017 бе може би най-добрата година в България от 2008 насам, когато настъпи световната икономическа и финансова криза\".Имаме подобрение на всички макроикономически показатели - ръст на БВП, заетост, безработицата е на исторически най-ниски нива. Наблюдаваме тенденция на пазара на труда за постоянно покачване на доходите, което се очаква да продължи и през настоящата, 2018 година, отбеляза гостът.Какво да очакваме от Макрон по отношение на френската данъчна система? Как може да бъде туширано негативното влияние на Brexit върху европейската икономика? Има ли позитивни аспекти на излизането на Великобритания от ЕС?Вижте повече на ", "date": "2018.01.02", "title": "2017-та – най-добрата за България от кризата насам"}
{"url": "https://www.dnes.bg/notifikacii/2018/01/02/germanec-padna-na-relsi-vlakyt-ne-spria-no-toi-ojivia.363876", "text": "Германец на 87 години падна, докато пресичаше железопътна линия, идващият влак не успя да спре навреме, но той е жив и здрав, почти без наранявания и разказва бодро за инцидента, съобщи ДПА, цитирана от БТА.\r\nВъзрастният мъж пресичал железопътна линия в Южна Германия с проходилка, но паднал. Той не можел да стане сам и безпомощно гледал приближаващия влак.\r\nМашинистът видял човека на линията, опитал се да спре, но когато това станало, дядото бил под влака.\r\nКогато го извадили обаче, полицията и бързата помощ установили, че е само с ожулвания по ръцете и дланите. \r\n ", "date": "2018.01.02", "title": "Германец падна на релси, влакът не спря, но той оживя!"}
{"url": "https://www.dnes.bg/crime/2018/01/02/tragediiata-v-novi-iskyr-bashta-ubil-blizkite-si-i-se-samoubil.363917", "text": "Полицията разплете трагичният инцидент в Нови Искър. Бащата от мъртвото семейство е удушил останалите и след това се е застрелял, съобщава. Той е единственият от мъртвите с огнестрелна рана и тя е в главата. Мъртви са децата му Нанси и Георги, и приятелят на Нанси - Боби Иванов, по прякор Схемата. Удушена е и 60-годишна жена, която се предполага че е съпругата му. Стана ясно, че Сотир Цацаров и Борис Сарафов са на мястото на инцидента. По-рано в полицията е получен сигнал от мъж, който не успял да се свърже със свой близък, с който обичайно са в редовен контакт.\r\nКъм адреса са тръгнали патрули от Второ РУ-СДВР, които открили пет тела - по първоначални данни - двама мъже, две жени и момче.\r\n ", "date": "2018.01.02", "title": "Трагедията в Нови Искър: Баща, убил близките си и се самоубил"}
{"url": "https://www.dnes.bg/notifikacii/2018/01/02/hvanaha-kuchkaria-pak-za-iznasilvane-jertvata-na-19-g.363907", "text": "41-годишния Христо Събев-Кучкаря е бил задържан от полицията за пореден опит за изнасилване на момиче. Белезниците щракнали в последния ден на миналата година, а се очаква в сряда прокуратурата да поиска постоянен арест за насилника, пише \"Труд\".\r\nОт Апелативна прокуратура във Варна потвърдиха, че районната прокуратура в Шумен е задържала за срок до 72 часа Христо Събев-Кучкаря. Той е привлечен като обвиняем за блудствени действия с 19-годишно момиче, като случаят е особено тежък.\r\nМомичето е подало сигнал, че Кучкаря е блудствал с нея в квартирата й в Шумен. Насилието станало на 24 декември, а момичето се оплакало чак на 31 декември. Криминалисти успяли да открият и задържали Кучкаря. Според запознати, той се оправдал, че бил поканен от момичето, напил се и не помнел какво е вършил. По данни на жертвата, под предлог, че ще й помогне да ремонтира нещо в квартирата си, Христо е извършил сексуалното насилие.\r\nЖертвата на насилника е дъщеря на негова бивша приятелка. Преди време момичето, което страда от лека дебилност, е било в дом \"Детелина\". Това не е първа подобна проява на Кучкаря – през 2012 г. той е обвинение в блудство с 15-годишно момиче във вилната зона на Шумен и се укрива дълго от полицията.При задържането му тогава през месец август оказва яростна съпротива и вади нож срещу полицаите. В досието му има кражби и блудства. Бил е освободен от затвора през 2014 г.", "date": "2018.01.02", "title": "Хванаха Кучкаря пак за изнасилване, жертвата – на 19 г.!"}
{"url": "https://www.dnes.bg/akoshtete-vqrvaite/2018/01/02/bez-cigari-alkohol-kak-da-spazim-obeshtaniiata-za-2018-a.363897", "text": "Съдейки по статистиката, само десет на сто от хората съумяват да спазят новогодишните си решения. Обикновено до средата на февруари повечето добри намерения за промяна са се изпарили, пише БТА. Отговор на въпросите как да се придържаме трайно към новогодишните си решения дават международни експерти, цитирани от в. \"Дейли експрес\".Ако до февруари решението Ви да поддържате добрата си форма се е изпарило, въпросът е как да промените нагласата си, така че да се придържате и занапред през годината към намерението си? Отговор на питането дава бившият олимпийски гмуркач и консултант на кампания, организирана от сайта за здравословни добавки Bare Biology: \"Придържането към новогодишните решения често е трудна задача. На моменти човек има чувството, че не успява да се справи. Ако сте решили да поддържате добрата си форма, но усетите порив да се излегнете пред телевизора, вместо да се запътите към залата за фитнес, можете да спазвате следното правило - първо тренировката, а след това любимото телевизионно шоу за награда\".Ако сте решили през новата година да усвоите ново умение, например шиене или пекарство, или най-сетне да напишете романа, който винаги сте искали, е много вероятно да се окаже, че не намирате достатъчно време за това. В случая Хариет Грифи, автор на книга за креативност, дава следните препоръки: \"Записвайте идеите си в тетрадка или се присъединете към групи от хора със същите интереси, които ще Ви осигурят нужната подкрепа. В крайна сметка можете да откриете приятел, който също има проблеми с мотивацията, и с него да се държите взаимно отговорни.Ако сте прекалили с чашката по празниците и сте се зарекли, че повече няма да пиете, вероятно ще установите, че това е непосилна задача. Препоръката на експертите в случая е вместо да се заричате, да откриете баланса между добрите намерения и действията си, защото по този начин ще си спестите усещането за ограничение.Хората имат доброто намерение да прекарват повече време с близките си, но в съвременния забързан свят това често е сериозно предизвикателство.\r\nПсихолози обаче съветват да се организираме така, че по-често да намираме време за семейни сбирки, тъй като те допринасят за освобождаване от напрежението и подобряват чувството за благоденствие.След преяждането по Коледа и Нова година не е чудно, че едно от най-популярните решения за следващата година е да се придържаме към здравословно хранене. Според нутриционистката Клоуи Лейбовиц ключът към успех в този случай е да не бъдем перфекционисти: \"Ако постоянно се стремим към съвършенство, сме обречени на провал. Затова хапвайте здравословни плодове и зеленчуци на воля, но не се чувствайте виновни, ако понякога Ви се приисква торта. Поддайте се на това изкушение и след това продължете по обичайния начин, без да си вменявате вина, да се наказвате и да затъвате в негативни мисли\".Ако сте сред хората, които постоянно губят вещите си из разхвърляната къщата или апартамент и ги откриват седмици по-късно, когато вече не са им необходими, съветът на експертите е да подредите дома си. \"Поставете си реалистични цели. Вероятно няма да е по силите Ви да се справите с целия хаос за една седмица. Ако поставянето на краен срок е твърде стресиращо, подреждайте поетапно при всяка удобна възможност\".Ако една от основните Ви цели през новата година е да откриете любовта, започнете с това да казвате \"Да\" по-често, съветва Сузи Лейн от агенцията за запознанства Mutual Lane. \"Ако роднини или приятели Ви поканят на парти, приемете, тъй като не знаете кой ще присъства. Това ще Ви отнеме само няколко часа, но може коренно да промени живота Ви. Ако срещнете човек, когото смятате за подходящ партньор, избягвайте да организирате първите си срещи на едно и също място, за да избегнете усещането за \"дежа вю\". Стремете се да посещавате прояви, които са по вкуса и на двама Ви, за да разчупите леда и да си спестите първоначалното изнервяне.Ако сте взели едно от най-популярните и най-трудни новогодишни решения - да спрете цигарите, е изключително важно да не преминавате през начинанието сами, а да си изградите солидна система за подкрепа. Можете да разговаряте с личния си лекар или друг специалист, за да откриете най-подходящата възможност за справяне с вредния навик, препоръчват експерти от Bupa. Ако някой колега или приятел също е решил да се пребори с тютюнопушенето, можете да споделяте прогреса си и да се подкрепяте взаимно, когато начинанието Ви се струва непосилно. Споделянето намалява вероятността от провал, а опасението, че можете да разочаровате човека, с когото следвате една и съща цел, ще ви крепи в трудни моменти.Вероятно много от нас мечтаят за екзотични пътешествия до Малдивите или остров Мавриций. Тези дестинации обаче не са \"по джоба\" на всеки. За сметка на това има куп по-евтини и не по-малко привлекателни възможности. Съветът на Ейми Бейкър, експерт по туризъм, към хората, които желаят да пътуват повече, но не могат да си го позволят, е да заделят малка сума на всяка заплата, която след известно време ще им позволи кратко и зареждащо с позитивни емоции пътешествие.", "date": "2018.01.02", "title": "Без цигари, алкохол... Как да спазим обещанията за 2018-а"}
{"url": "https://www.dnes.bg/crime/2018/01/02/policiiata-izdirva-keti-kiuhova-vyv-vryzka-s-novi-iskyr.363918", "text": "Във връзка с трагедията в Нови Искър, полицията издирва 44-годишната Кети Николова Кюхова. Хората, които разполагат с информация за търсената жена, ще помогнат за издирването й като позвънят на тел. 112 или в най-близкото поделение на МВР. Анонимността им е гарантирана.По-рано днес бе подаден сигнал, че мъж не може да се свърже със свой роднина, с когото винаги има връзка. Пристигналите на място полицаи са открили телата на пет души. Към мястото на инцидента замина Сотир Цацаров.По последни данни бащата в семейството е убил останалите и след това е сложил край на живота си. Според прокурора Цацаров, всички жертви са били застреляни, дори и кучето, пише \"24 часа\".", "date": "2018.01.02", "title": "Полицията издирва Кети Кюхова, във връзка с Нови Искър "}
{"url": "https://www.dnes.bg/zvezdi/2018/01/02/djino-biankalana-ediniiat-motor-e-v-hola-drugiiat-v-garaja.363904", "text": "Джино Бианкалана има успешен бизнес зад Океана, харесва моторите и колите и определено има страст към високите скорости.\r\n\"Катастрофата ме стресна, причиних много страдание на моите близки. Обичам моторите, но сега държа единия в хола, другия в гаража. Не бих могъл да причиня нещо подобно отново на моите близки\", сподели Джино пред .\r\nТой коментира, че въпреки известността си, не се смята за VIP. \r\n\"Аз съм нормален човек. Нямам жена до себе си, но се надявам да срещна такава, която ме харесва не заради това, че съм популярен, a заради мен самия\", отбеляза Джино.\r\nКакво друго вълнува риалити звездата и каква беше изминалата 2017 година за Джино Бианкалана вижте във видеото на \"Околосветско\".", "date": "2018.01.02", "title": "Джино Бианкалана: Единият мотор е в хола, другият - в гаража"}
{"url": "https://www.dnes.bg/balkani/2018/01/02/novo-zemetresenie-v-gyrciia-useteno-u-nas-i-v-makedoniia.363919", "text": "Ново земетресение разлюля Гърция във вторник вечерта. То е усетено и в България и Македония.\r\nЗемният трус с магнитуд 4.1 по скалата на Рихтер е регистриран в 19.36 ч. българско време, съобщава Европейският сеизмологичен център, цитиран от Нова тв.\r\nЕпицентърът му бил на 10 км североизточно от границата на Гърция с Македония при Стар Дойран, на 8 км северно от село Патарос и на 144 км югоизточно от македонската столица Скопие.\r\nЗеметресението е усетено силно по високите етажи на жилищните сгради в Благоевград.\r\nРано във вторник сутрин южната ни съседка бе разлюляна от трус с магнитуд 5.2 по Рихтер. Епицентърът бе на около 160 км южно от София, на територията на Гърция, в района на Дойранското езеро.\r\nТова бе най-силният от серия от около 10 труса, които бяха регистрирани в нощта срещу вторник в южната ни съседка. Те бяха с магнитуд между 3.3 и 4 по Рихтер. Земетресението с най-голяма сила от 06.24 часа бе усетено и в Македония и в южната част на България.\r\n.\r\n ", "date": "2018.01.02", "title": "Ново земетресение в Гърция. Усетено у нас и в Македония"}
{"url": "https://www.dnes.bg/mish-mash/2018/01/02/pobyrzaite-pytnici-vlakyt-idva-mesta-hich.363873", "text": "Индия заема второ място в света по дължина на железопътния път. И вероятно всеки би могъл да пътува из тази огромна страна с влак... ако не бяха толкова много пътниците в местните железници. \r\nСамо за сравнение според статистиката за ден близо 23 милиона пътници използват влаковете в Индия. За сравнение тази бройка в Русия е „едва“ 2.75 милиона.\r\nА ако ви се струва, че в неделя следобед влакът от Бургас за София е третъпкан, вижте следващата галерия и си помислете пак. Хубаво е, че не ви се налага да ползвате подобен влак, нали? \r\nА  може да откриете тук.", "date": "2018.01.02", "title": "Побързайте пътници: Влакът идва, места – хич!"}
{"url": "https://www.dnes.bg/notifikacii/2018/01/02/misteriozna-smyrt-na-petima-v-novi-iskyr.363911", "text": "Столичната полиция изяснява обстоятелствата около смъртта на пет  души в Нови Искър, съобщиха от МВР.Оттам уточняват, че в столичната  полиция днес следобед е бил получен сигнал за роднини, с които няма  връзка.Мъж е съобщил, че не може да се свърже по телефона със свой  близък, с който обичайно са в редовен контакт, пише БТА.Към адрес в Нови Искър са били изпратени патрули от Второ РУ-СДВР,  допълват от МВР. В къщата са открити общо пет тела - по първоначални  данни - двама мъже, две жени и момче.На място се извършва оглед. Предстои изясняване на причините, довели до смъртта на обитателите на имота.", "date": "2018.01.02", "title": "Мистериозна смърт на петима в Нови Искър"}
{"url": "https://www.dnes.bg/stranata/2018/01/02/petima-raneni-pri-katastrofa-krai-polski-trymbesh.363914", "text": "Пътен инцидент временно е затворил пътя Велико Търново - Русе, съобщиха от пресцентъра на ОД на МВР във Велико Търново.\r\nПроизшествието е станало около 16,00 ч., между двата изхода на Полски Тръмбеш, пише БТА.По първоначална информация челно са се ударили лек автомобил с румънска регистрация и бус с българска регистрация. Пострадали са петима душиПричините са в процес на изясняване. Движението на автомобилите се пренасочва от екипи на полицията през Полски Тръмбеш.\r\n ", "date": "2018.01.02", "title": "Петима ранени при катастрофа край Полски Тръмбеш"}
{"url": "https://www.dnes.bg/mish-mash/2018/01/02/dostijeniiata-na-myrzela-pytiat-kym-novi-izobreteniia.363893", "text": "Ако сте сред хората, които не обичат да се напрягат излишно, а останалите често казват за вас, че сте мързеливи, това може да е знак за интелект.Дори Бил Гейтс е казал, че предпочита да наема мързеливи хора за трудната работа, защото те винаги намират бърз и лесен начин да я свършат.Така че, ако някой каже, че сте мързеливи, това може да означава, че сте скрит талант.Вероятно редовно ставате свидетели на изобретателността на по-мързеливите сред нас, но снимките, които ще ви представим, определено могат да се дефинират като някои от достиженията на мързела.Може да ги разгледате в галерията на ", "date": "2018.01.02", "title": "Достиженията на мързела: Пътят към нови изобретения"}
{"url": "https://www.dnes.bg/temida/2018/01/02/iznudvane-za-onkobolno-dete-lekariat-mente-s-prisyda.363909", "text": "Районният съд във Велико Търново постанови 2 г. условно с 4-годишен  изпитателен срок за мним доктор, който се опитал да измами майка на  болно дете, за което се събират пари за лечение.Присъдата е постановена след споразумение с Районната  прокуратура в старата столица заради това, че 32-годишният мъж е опитал  да извърши измама, съобщиха от прокуратурата в областния град.Румен Симеонов, на 32 години, се е признал за виновен, че за периода от 24 октомври до 2 ноември миналата година, се е представял за доктор Рушен Мохамед - ливанец по народност, специалист по коремна хирургия, практикуващ в Германия. В телефонни разговори измамникът уверявал майката на детето, че е уредил  прегледи и изследвания на болната й дъщеря Никол Георгиева в клиника в  Турция.13-годишната Никол вдига 39 градуса вечерта преди първия учебен ден. Следват болници,  изследвания, антибиотици. А накрая идва и диагнозата. След биопсията се  установява, че е Сарком на Юинг - рак на тазобедрената става.Един ден получава обаждане. От другата страна на линията е мъж, който се  представя като Рушен Мохамед – лекар от ливански произход, практикуващ в  Германия. Обяснява, че ще помогне на детето - с лечение и пари.\r\n\"В  началото ме заблуди, но като цяло не можех да му вярвам на 100%,  защото имаме потвърждение от три лаборатории, че това е диагнозата.  Впоследствие поиска 3000 евро”, разказва майката на Никол.Като се представял за хирург, мъжът се опитал да убеди майката, че дъщеря й няма рак, а друго заболяване и срещу пари ще помогне  за лечението. До ареста се стига след разследване на \"Господари на  ефира\". За  терапията майката на момичето, за което цялата Великотърновска област  се мобилизира с благотворителни кампании за лечението й, трябвало да  плати в брой 3000 евро и 500 долара.С това мошеникът направил опит да й  причини имотна вреда в общ размер на 6709,65 лева, представляваща  левовата равностойност на исканите суми, като опита останал недовършен  поради независещи от дееца причини.Според прокуратурата 32-годишният мним ливански хирург е ром от Нови Искър. Във Facebook измамникът обаче се представя като Рушен Мохамед, ливанец. Цялата схема с опита за измама за дъщерята на Надя той е реализирал сам, няма съучастници, е категоричен прокурорът по случая Тотко Найденов.\r\nРумен има и други предишни подобни измами, за които вече осъждан. Той обичал да се представя за длъжностно лице и влизал в ролите много професионално. Бил полицай и филмов продуцент. Разследвал измами и искал от хората пари, защото МВР било бедно. Организирал фалшиви кастинги за филми и събирал от кандидатите по 20 – 30 лева за участие в препитването. Подобна схема за изнудване от семейството на болно момиче обаче правел за пръв път.", "date": "2018.01.02", "title": "Изнудване за онкоболно дете... лекарят менте с присъда"}
{"url": "https://www.dnes.bg/stranata/2018/01/02/carsko-chng-ot-sakskoburggotski-ot-borovec.363906", "text": "Семейството на Симеон Сакскобургготски го изненада приятно в края на годината, след като \r\nвсички се събраха отново заедно да прекарат коледните и новогодишни празници в Боровец, съобщава официалният сайт на бившия премиер.\r\nОт Лондон пристигнаха Княз Кирил и децата му Мафалда, Олимпия и Тасило, а от Мадрид – князете Кубрат и Константин-Асен, заедно със семействата си, Княгиня Мириам с князете Борис и Белтран, а още от преди Коледа в Боровец със семейството си е и Княгиня Калина.\r\nПреди да отпътуват към “Царска Бистрица”, на 27 декември Царя и семействата на князете Кубрат и Константин – Асен  си направиха снимка пред възпоменателната плоча за Княз Кардам в парка “Врана”. Веднага след това отидоха в Боровец.\r\nДнес, 2 януари, Царското семейство присъства на водосвет за здраве и успехи през новата година, който беше отслужен в православния параклис в Царска Бистрица “Свети Йоан Рилски Чудотворец”. Той е построен от Симеон Сакскобургготски и осветен през 2006 година на мястото, където се венча Княгиня Калина. Така семейството отбеляза и 15 години от сватбата на Княгинята и г-н Китин Муньос, които се навършиха на 26 октомври 2017 година.", "date": "2018.01.02", "title": "Царско ЧНГ от Сакскобургготски, от Боровец"}
{"url": "https://www.dnes.bg/stranata/2018/01/02/nad-2-mln-vinetki-sa-v-prodajba-v-nad-3000-punkta.363880", "text": "Винетки се продават в над 3000 разпространителски пункта в цялата страна, съобщиха от Агенция \"Пътна инфраструктура\".От тях 372 са с денонощен режим на работа. Това са големите бензиностанции, офисите на \"Български пощи\", областните пътни управления и граничните контролно-пропускателни пунктове.\r\nВ дистрибуторската мрежа в момента има над 2 млн. винетки, от които 900 хил. са годишни за леки автомобили. До края на януари по пунктовете ще има 5 млн. броя. Пълен списък на пунктовете за продажба е достъпен на интернет страницата на агенцията.\r\nНа 31 януари 2018 г. изтича валидността на годишните винетки за 2017 г. До края на ноември м.г. са продадени 6 985 024 винетки. Начислените приходи са 338 619 953 лв. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. - на камионите над 3,5 тона.\r\n ", "date": "2018.01.02", "title": "Над 2 млн. винетки са в продажба в над 3000 пункта "}
{"url": "https://www.dnes.bg/notifikacii/2018/01/02/chiia-igra-e-gotova-dnes-da-podkrepi-moskva-v-ukraina.363866", "text": "2018 година няма да е лесна за Украйна. Четиригодишният период, изтекъл след Революцията на достойнството, изисква от днешната власт решителни действия - а по-точно резултати. Войната в източните региони, тоталната корупция на всички властови равнища, липсата на качествени промени в живота формират сериозни протестни нагласи в обществото. Екипът на Петро Порошенко, разчитащ през 2019 г. да спечели отново президентските избори, е изправен пред трудна задача: през новата година не само да търси врагове в украинската политика, но и да демонстрира постижения, пише Серхий Руденко, \"Дойче веле\", руска редакция.\r\n\r\n2017 година не успя за жалост да донесе очаквания мир в Източна Украйна. Независимо от многото примирия, натиска на Европа и САЩ върху Русия и голямото освобождаване на пленници войната в Донбас продължава. Кремъл не желае да изпълнява договореностите от Минск. \"Мъждеещият\" конфликт в Луганска и Донецка област е твърде удобен за Москва. Путин, от една страна, все тъй се пазари за Украйна с Ангела Меркел, Еманюел Макрон и Доналд Тръмп, а от друга - в навечерието на президентските избори показва на хората в Русия твърдия дух на Владимир Владимирович.\r\nЕдва ли ни очакват през новата година промени в руската позиция за Донбас. Путин и западните посредници навярно ще настояват Киев да изпълни поетите ангажименти - да предостави специален статут на ред райони около Донецк и Луганск, да проведе местни избори и т. н. Украйна вече е готова с отговора: след новогодишните празници се предвижда приемането на закон за деокупация на Донбас, определящ между другото и статута на Русия като страна-агресор. С една дума, Киев и Москва ще оставят на дипломатическата \"люлка\" въпроса за Донбас. Това е приемливо за Русия засега, а за Киев - не, но той е принуден да играе по правилата на Путин.\r\nСтранно наистина, но ситуацията в Донбас може да се промени заради предстоящите президентски избори в Украйна. Политик, който сполучи да постигне мир в източните региони, явно ще има добри шансове да спечели вота през 2019 г. А източноукраинският конфликт няма как да бъде решен без активно участие на Русия. \r\nЧия игра е готова днес да подкрепи Москва в Украйна? Играта на Порошенко, на Юрий Бойко - съпредседател на партията \"Опозиционен блок\", на бившата премиерка Юлия Тимошенко, на Виктор Медведчук - лидер на общественото движение \"Украински избор-право на народа\", или на Серхий Тигипко, водач на партията \"Силна Украйна\"? Днес е трудно да се каже. Но това очевидно ще стане ясно още през 2018 г.\r\n\r\nУкрайна навлиза в 2018 г. на фона на остра конфронтация между Националното антикорупционно бюро (НАБУ) и \"старите\" силови ведомства. Преди три години украинските политици говореха с гордост за най-доброто си в света антикорупционно законодателство, за прогресивното електронно подаване на декларации от служителите и т. н. Човек да помисли, че до година-две Украйна завинаги ще се отърве от продажни, крадливи политици и чиновници. Реалността, уви, излезе различна. \"Кръстоносният поход\" срещу корупцията, оглавен от НАБУ, се сблъска с една здраво циментирана кръгова система.\r\nНяма шега, НАБУ посегна на нещо свято - арестува действащия шеф на държавната данъчна служба Роман Насиров, заподозря в незаконни действия главата на ЦИК Михайло Охендовски, откри разработки срещу депутати от провластови групи в Радата. И независимо кой разправя, че детективите-антикорупционери нарушавали закона, миналата година те станаха същински народни герои. Властимащите пък изгубиха инстинкта си за самосъхранение. Виждат го не само детективите от НАБУ, но и обикновените украинци.\r\nНовата година се очертава решаваща в конфронтацията между борците с корупцията и корупционерите. Въпросът е поставен ребром: ще остане ли на власт днешната клептокрация или ще бъде свалена. Изходът от тази битка до голяма степен зависи от президента Петро Порошенко, генералния прокурор Юрий Луценко и шефа на Службата за сигурност на Украйна Васил Грицак. А да не забравяме, че през 2018 г. започва работа Държавното бюро за разследване, което ще подхване украинските топ корупционери. Не е изключена и появата на Антикорупционен съд, за чието създаване настояват Западът и опозицията. Всичко това, да се надяваме, ще осигури победа над корупцията в Украйна.\r\n\r\nПрез новата година в Украйна стартират неофициално две изборни кампании - президентска и парламентарна. И макар изборите да са чак през 2019, изходът им явно много ще зависи от събитията през 2018 г. Сред основните претенденти за поста държавен глава е днешният президент Петро Порошенко. Но ако съдим по изтеклата година, главна роля в изборната му кампания ще играе Юрий Луценко. Именно Луценко навремето бе \"движеща сила\" в пропрезидентската парламентарна група \"Блок на Петро Порошенко\", тъкмо той като генерален прокурор влезе в конфликт с НАБУ и Специализираната антикорупционна прокуратура, тъкмо той обвини Михаил Саакашвили, че работи за Русия.\r\nЮрий Луценко, нарекъл се \"политически терминатор\" още през 2005 г., когато бе назначен за вътрешен министър на Украйна, днес е \"таранът\" на Порошенко. Резултатът от президентската кампания през 2019 г. до голяма степен ще зависи от неговите умения и политически нюх. Защото споменатият Саакашвили, например, няма да слезе от сцената. Както и антикорупционните органи, сред чиито \"клиенти\" и преди, и сега има хора, близки до Порошенко.\r\n2018-а без преувеличение ще бъде годината на Юрий Луценко. Очаква го или политически връх - да речем, министър-председателски пост, или политическа забрава. Нека обаче да припомним, че Луценко, както впрочем и Тимошенко, са политици с кариера, наподобяваща синусоида - ту във властта, ту в опозицията, ту затворническа килия, ту министерски или прокурорски кабинет. Затова през 2018 г. може да наблюдаваме появата на още един потенциален кандидат за президент на Украйна. Ако не на изборите през 2019, то със сигурност през 2024 г. Стига само \"терминаторът\" да не изгори преждевременно.\r\n/БТА/\r\n ", "date": "2018.01.02", "title": "Чия игра е готова днес да подкрепи Москва в Украйна? "}
{"url": "https://www.dnes.bg/obshtestvo/2018/01/02/liulinski-bulevard-shte-svyrje-sofiia-s-bojurishte.363872", "text": "Булевард в столичния квартал \"Люлин\" ще бъде удължен и ще свърже столицата с Божурище.В момента бул. \"Царица Йоана\" завършва със съоръжение на две нива на Софийския околовръстен път. То е изградено като част от Западната дъга и се използва от няколко години.На това място Околовръстният път на София минава на естакада, а под него остава кръгово кръстовище, което свързва бул. \"Царица Йоанна\" с околните територии.Новата отсечка ще свърже столицата и с икономическа зона \"София-Божурище\". \"Национална компания индустриални зони\" ЕАД (НКИЗ) е изготвила проект за сертифицирането на зоната като приоритетен инвестиционен проект, пише \"Монитор\".Това ще даде възможност държавата да подкрепи и финансира приоритетно изграждането на новата пътна връзка. Проектът за получаване на сертификат от НКИЗ на стойност 19 млн. лева е вече внесен в Българската агенция за инвестиции.От страна на Министерството на икономиката са предприети действия за промяна на Общия устройствен план на София, което да позволи новата отсечка.Индустриална зона \"Божурище\" е една от бързо развиващите се през последните години. През 2017 г. беше разширена с още 115 дка и вече се простира върху 2665 дка.През ноември стана ясно, че 3 компании разширяват бизнеса си в индустриалната зона до София. В Божурище фирмите ще инвестират 12 млн. лв. и ще открият нови 40 работни места.\r\n ", "date": "2018.01.02", "title": "Люлински булевард ще свърже София с Божурище"}
{"url": "https://www.dnes.bg/redakcia/2018/01/02/v-tyrsene-na-seks-bez-griah-vtora-jena-siriika-v-turciia.363819", "text": "Многоженството официално е забранено в Турция, но негласно се толерира. Особено сега, когато в страната има много бежанки от Сирия, бизнесът с „втората“ или дори „третата половинка“ просто разцъфтя.\r\nДнес вече никого не можеш да удивиш със сайтове за запознанства. Как обаче стоят нещата, когато си търсиш \"трета половинка\"? След протести на правозащитници преди няколко дни в Турция блокираха сайта Evlilikci.com, който предлагаше възможности за женени мъже и жени да си намерят по още един партньор - при това в пълно съответствие с религиозните норми. Други подобни сайтове обаче продължават да действат, пише .\r\n\r\nСайтът Evlilikci.com се хвалеше, че това е първата подобна услуга в Турция и третата в света - след аналогични проекти, регистрирани във Великобритания и Индонезия. От описанието става ясно, че платформата е предназначена за мъже и жени, които биха искали да удовлетворят своите сексуални потребности, \"без да съгрешат\". \r\nПлатформата предлага и услуги за дамите, които по някаква причина не желаят да са омъжват, но не искат и да \"влизат в грях\". В описанието на сайта се привеждат цитати от Корана, посветени на жените. Малко след като информацията за „услугите“ стана достояние на обществеността, правозащитниците се разбунтуваха. Федерацията на женските сдружение в Турция /TKFD/ внесе жалба срещу сайта в прокуратурата. \"Този сайт злоупотребява с правата на жените, за да проповядва дискриминация по полов признак, прикрита като религиозен ритуал\", четем в жалбата.\r\nПо разпореждане на Агенцията за информация и комуникационни технологии /BTK/ сайтът беше блокиран. Но това не е единствената платформа от такъв род. Аналогични услуги предлагат например онлайн-платформите Seсond Wife и \"Сирийски жени\". \r\nЗа да се регистрира в сайта Seсond Wife, човек трябва да отговори на редица въпроси. Освен за семейното си положение, потребителят трябва да даде информация за своето вероизповедание, да отговори на въпроса откога е мюсюлманин и колко често се моли. Сайтът \"Сирийски жени\" предлага различни подрубрики – например: \"Сирийки, които искат да се омъжат\" или \"Какво се харесва на сирийските жени\". Информациите там изобилстват от примитивни нравоучения и мачистки представи за жените.\r\n\"Сирийките са също толкова нежни създания, колкото и нашите жени. В нашата страна нарасна броят на младите мъже, които биха искали да се оженят за сирийска гражданка. Нарасна броят и на женените мъже, които искат да прекарват свободното си време със сирийка. И тъй като сирийските жени не настояват да се омъжват, мъжете могат да живеят с тях и без брак\", четем в една от информациите на платформата.\r\nЗа да не създава впечатление, че става дума за банална сексуална експлоатация на жени, които са били принудени да напуснат родината си, сайтът пише, че когато ползва „услугата“, мъжът всъщност \"върши добро дело\". \r\nПо-нататък четем: \"Войната е увредила психиката на тези жени. И семейният живот е полезен за тях. Вие можете да поддържате тези жени, за да се почувстват те по-добре\". \r\nВ сайта има и коментари от потребители. Ето един пример: \"Аз съм на 30 години и бих искал да се оженя за сирийка. Няма значение дали е била омъжена преди това\". \r\nМногоженството в Турция е формално забранено и такива бракове официално не се регистрират, но на практика нещата изглеждат другояче. \"Многоженството в Турция е нещо обикновено, особено в провинциалните региони\", казва Гюлзерен Каплан от Центъра за помощ на жените в град Шанлъурфа, в близост до турско-сирийската граница. \r\nТя допълва, че броят на турските мъже, които си взимат сирийка като втора жена, се е увеличил значително. \"Тези жени бягат от войната. А някои турски мъже твърдят, че се женят за тях, за да ги защитят\", казва Гюлзерен. Според нея често става дума за бездетни турски семейства, които явно разчитат, че втората жена ще им роди наследник.\r\nЕдна активистка от Шанлъурфа, пожелала анонимност, разказва, че в случай на конфликт в семейството турските мъже все по-често заплашват съпругите си с думите: \"Ако не се държиш добре, ще си взема жена от Сирия\". \r\nСпоред същата активистка междувременно се е променило и още нещо: \"Навремето само богатите мъже бяха в състояние да си вземат втора жена, защото за това беше необходимо да разполагат със съответно състояние. Сега всичко е по-просто. Не е задължително да имаш много пари. Всеки може да си доведе втора жена\", каза събеседничката на Дойче веле.\r\n ", "date": "2018.01.02", "title": "В търсене на \"секс без грях\" - втора жена сирийка в Турция"}
{"url": "https://www.dnes.bg/crime/2018/01/02/zaradi-smyrtta-na-petima-cacarov-i-sarafov-v-novi-iskyr.363916", "text": "Главният прокурор Сотир Цацаров и директорът на Националната следствена служба Борис Сарафов пътуват към Нови Искър, където бяха открити телата на петима души, съобщава \"Фокус\".Засега не се дава никаква информация как е настъпила смъртта им. Знае се, че в столичната полиция днес е получен сигнал, че човек няма връзка със свои роднини, с които се е опитал да се свърже.\r\nКъм адрес в Нови Искър са били изпратени патрули от Второ РУ-СДВР, където са открити общо пет тела. По първоначални данни става въпрос за двама мъже, две жени и момче.\r\nНа място се извършва оглед. Предстои изясняване на причините, довели до смъртта на обитателите на имота.\r\n ", "date": "2018.01.02", "title": "Заради смъртта на петима, Цацаров и Сарафов в Нови Искър"}
{"url": "https://www.dnes.bg/stranata/2018/01/02/rusenci-ne-iskat-za-plashtat-za-kolite-im-prez-dunav-most.363864", "text": "Започна петиция за отпадане таксата за преминаване през Дунав мост за автомобили с русенски регистрационни табели.\r\nПредложението таксите за преминаване на \"Дунав мост\" за русенски автомобили да отпадне е продължение на инициативата на румънските шофьори това да важи за жителите на Гюргево.\r\nОт вчера цената за преминаване на моста от Румъния към България е повишена с 1 лея и вече е 14 леи или равностойността на 3 евро. \r\nНа изход от България остава 4 лева.\r\n\"Хората от два съседни града трябва да пътуват свободно, без да се ограничават с множество такси, които така или иначе плащаме. Плащаме безброй такси, резултат от тях не виждаме. Виждате къде караме. Трябва да сме по-отворени един към друг, дори да си знаем езиците, защото това са два съседни града\", коментира пред БНР инициаторът на подписката Левен Колев. \r\nТой допълни, че когато петицията набере достатъчно много поддръжници, ще се потърси съдействието на омбудсмана Мая Манолова.", "date": "2018.01.02", "title": "Русенци не искат за плащат за колите им през \"Дунав мост\""}
{"url": "https://www.dnes.bg/health/2018/01/02/presnite-salati-zabaviat-stareeneto-na-mozyka.363887", "text": "Проучване показва, че ползите от гинко билоба за поддържане на паметта и мозъчните функции може да се постигнат и с други изцяло природни средства.\r\nЗеленолистните зеленчуци имат напълно съизмерим потенциал в това отношение, ако се консумират редовно – поне веднъж на ден.\r\nВ стремежа да запазят свежестта и функционалността на мозъка си много хора разчитат на хранителни добавки, без да подозират, че и естествените хранителни продукти могат да забавят значително дегенеративните процеси в мозъка.\r\nЗа да докажат това и да подпомогнат избора на подходящи храни за тази цел, учени от медицински център към университет в Чикаго провеждат интересно проучване. То използва данни от проект на Вашингтонския Университет, стартиран още през 1979 г. и проследяващ интелектуалните способности на група хора в хода на възрастта им.", "date": "2018.01.02", "title": "Пресните салати забавят стареенето на мозъка"}
{"url": "https://www.dnes.bg/zvezdi/2018/01/02/djerard-bytlyr-s-kuche-shushka-ne-podozira-za-shushana.363884", "text": "Джерард Бътлър си взе българско куче и му даде нашенско име - Шушка. Няма откъде актьорът да е знаел, колко популярна ще стане песента \"Шушана\", която се пее от знайни и незнайни изпълнители, та да даде почти същото име на любимеца си.\"Благодарен съм за новото кученце в живота ми. Тя беше бездомна, докато  снимах в България. Открадна ми сърцето\", е признание на актьора, което  припомни БТА.48-годишният актьор осинови четириногото през ноември у нас, където снимаше филм. Сега Бътлър пусна снимка с кучето Шушка в Instagram и пожела на феновете си Честита нова година.\r\nХоливудската звезда скоро заяви, че до пет години иска да създаде семейство и да има поне едно или две деца.", "date": "2018.01.02", "title": "Джерард Бътлър с куче Шушка, не подозира за... Шушана"}
{"url": "https://www.dnes.bg/televizia/2018/01/02/trudno-e-vsiako-nachalo-dori-kato-kralica-viktoriia.363888", "text": "Във втори епизод на \"Виктория\" ще видим, че главната героиня е съкрушена след оставката на министър-председателя Лорд Мелбърн, тъй като той винаги е бил нейна опора.Коварният чичо на кралицата Къмбърланд вижда това като шанс да използва уязвимостта на Виктория и да започне съвместно управление, с помощта на майка й херцогинята на Кент и нейния съветник Конрой.Виктория е задължена да помоли напълно непознатия Сър Робърт Пийл да оформи ново правителство. Херцогинята уверява дъщеря си, че може напълно да разчита на нея и Конрой, но само с напомнянето за него Виктория осъзнава колко сама е всъщност. Отчаяна, младата кралица призовава Мелбърн да заеме отново мястото си на министър-председател и не може да повярва, че той й отказва. Пийл става законният премиер.Неспособна да приеме ситуацията, Виктория съчинява план, с който да го унижи, като не му оставя друг избор освен той сам да се откаже от позицията си, за да си върне Мелбърн. Разбирайки за манипулативния й план, бившият министър-председател е бесен и разочарован, а Конрой и Къмбърланд изпозват случая срещу самата нея...Гледайте \"Виктория\" всеки делник от 19:50 часа по телевизия ", "date": "2018.01.02", "title": "Трудно е всяко начало, дори като кралица Виктория"}
{"url": "https://www.dnes.bg/world/2018/01/02/smyrtna-prisyda-grozi-arestuvanite-protestirashti-v-iran.363853", "text": "Ръководителят на Революционния съд в Техеран предупреди, че на арестуваните протестиращи в Иран може да бъдат наложени смъртни присъди, предаде Асошиейтед прес, като се позова на агенция Тасним.\r\nМуса Газанфарабади каза, че \"очевидно едно от обвиненията може да бъде \"водене на война срещу Бог\".\r\nВ Иран това е престъпление, за което се налага смъртно наказание, отбелязва АП.\r\nГазанфарабади каза, че някои протестиращи ще бъдат изправени скоро пред съда по обвинения, че са действали срещу националната сигурност и нанасяне на щети на обществена собственост. Участието в митинги, които не са разрешени от вътрешното министерство, е незаконно, подчерта той.\r\nИранският Революционен съд разглежда дела по обвинения за сваляне на правителството, посочва АП, цитирана от БТА.Близо 450 души са били арестувани от събота в иранската столица Техеран, засегната по-слабо в сравнение с малки градове от сегашното протестно движение в страната срещу икономическите трудности и срещу властта, предаде междувременно Франс прес.\r\n\"Двеста души бяха арестувани в събота, 150 в неделя и около 100 - в понеделник\", съобщи заместник-префектът на Техеран Али-Асгар Насербахт пред агенция ИЛНА.\r\nЕдва няколкостотин души се опитаха през последните три дни да демонстрират в столицата, но в много градове в провинцията избухна насилие от началото на протестите, които започнаха в четвъртък във втория по големина ирански град, Машхад.\r\nСитуацията в Техеран е по-спокойна от предишните дни, посочи Насербахт. Той отбеляда, че базата \"Сарола\" на елитния Корпус на гвардейците на Ислямската революция, отговарящ за сигурността на столицата при размирици, не е била потърсена за намеса и в момента в иранската столица действат само силите на реда.\r\n\"Няма да позволим по никакъв начин Техеран да няма сигурност и занапред\", подчерта генерал Есмаил Косари, заместник-командващ базата \"Сарола\", цитиран от държавната телевизия. Той предупреди, че \"ако нещата продължат по същия начин, управляващите ще вземат решения, за да се сложи край на това.\"\r\n ", "date": "2018.01.02", "title": "Смъртна присъда грози арестуваните протестиращи в Иран"}
{"url": "https://www.dnes.bg/obshtestvo/2018/01/02/ne-osydena-osinovena-onkobolna-tyrsi-biologichnite-si-roditeli.363840", "text": "Само за последните две години десетки  изоставени деца са поискали да научат повече за биологичните си родители. Голяма част от тях търсят произхода си не от любопитство, а като последен шанс за живот. Малцина обаче са успели да разкрият тайната на осиновяването. \r\nВсичко, което Цвета Мирчева знае за себе си, е от документите, които държавата й е създала.\r\n\"От акта, който ми е издаден след осиновяването, пише, че съм родена 1978 година. Но дали това е така, просто гадаем\", обяснява Цвета Мирчева пред Нова телевизия.\r\n10 години тя е дъщеря на държавата. Живее в дом.\r\n\"Никога няма да забравя как в училище, когато започнах първи клас, са ни делили на градски и домски деца\", разказва тя.\r\n30 години е дъщеря на осиновители.\r\nЦвета винаги е искала да открие биологичните  си родители.\r\nПреди година опитва в социалните мрежи, чрез една от групите, в които изоставили и изоставени се търсят. Тогава е от любопитство.  Днес –  от нужда.\r\n\"В края на март ми откриха рак на кръвта\", разказва Цвета.\r\nЕдинственият й шанс за лечение е със стволови клетки или костен мозък от донор.\r\n\"Решиха със стволовите клетки да опитаме. Трябва да имаш точен донор, който не е задължително да бъде биологичен роднина, но е желателно да бъде съвместим. Преди 4 месеца бях регистрирана в Александровска болница за кандидат донор, но получих отговор, че в световен мащаб заради сложността на стволовите ми клетки, не може да се открие такъв\", разказва Цвета.\r\nТака шансовете й са два - или да чака, без да знае колко, за да се появи донор, или да намери биологичен роднина, с когото шансът за съвместимост би бил по-голям.\r\nНо тайната на осиновяването е присъда за Цвета.\r\n\"Разсекретяването е процедура, която е много дълго във времето, за което нямам и финансовата възможност\", обяснява Цвета.\r\nПо закон – всеки осиновен има право да търси информация за произхода си от съда. Но, само когато \"важни обстоятелства налагат това\".\r\nАдвокатът Фани Давидова обяснява, че няма нормативен акт, който да разписва процедурата, че има такива обстоятелства така че съдилищата трябва да импровизират. \r\nСпоред нея  не и ясно дали биологичната майка има право да откаже да бъде разкрита.\r\nА Цвета е разбрала, че няма минало, когато е станала майка и лекарите са я попитали дали знае за някакви генетични или наследствени заболявания.\r\nКогато са открили тежката й болест нейната осиновителка е казала, че жената, която я е родила е напълно сляпа, че има психически проблеми. \r\nЗа Цвета сега най-големият ужас е, че нейните деца ще останат без майка и ще усетят моментите, които тя е преживяла, когато е била в дома за изоставени деца.\r\nФани Давидова пък призна, че в нейната практика е имало случаи само на деца, които не са успели да докажат, че имат важни обстоятелство, които налагат да бъдат разкрити биологичните им родители.", "date": "2018.01.02", "title": "(Не)Осъдена: Осиновена онкоболна търси биологичните си родители "}
{"url": "https://www.dnes.bg/politika/2018/01/02/sofiia-pod-evroobsada-krai-ndk-narodniia-teatyr-letishteto-hoteli.363870", "text": "В София поетапно започват да влизат засилени мерки за сигурност заради българското председателство на Съвета на Европейския съюз.Страната ни пое ротационното шефство от 1 януари, а официалната церемония по приемането ще бъде на 10 януари.Заради това от днес в столицата влизат постепенно серия от ограничения. Първото от тях е - закриване на два паркинга в непосредствена близост до НДК.На 10 и 11 януари ограничения ще има около Народния театър, където ще бъде церемонията по приемането на председателството, съобщи bTV.Ограничения ще има и при преминаването на делегации от летището до различни хотели. Те включват спиране на движението в участъците, където се придвижват делегациите.\"Най-основното трасе е между летище \"София\", НДК и съответните хотели\", обясни зам.-кметът по транспорта Евгени Крусев. Той уточни, че ограниченията ще са само за определени часови диапазони.\"Целта е спирането на движението да е за максимално кратко време, за да не се затормозява останалият трафик\", каза Крусев.Преди месец и МВР предупреди, че трафикът в София ще бъде затруднен заради събитията, които съпровождат Председателството.Тогава бе съобщено, че се предвижда затваряне на цели пътни артерии, сред които булевардите \"Брюксел\", \"Цариградско шосе\", \"България\" и районът около НДК.При извънредни ситуации не било изключено да се спира и метрото, което минава в подлеза на двореца.Основните маршрути за придвижване на делегатите ще са от летището до НДК, София Тех Парк и хотелите, в които ще се настанят депутатите. По тези трасета движението може да бъде ограничавано или затруднено. Най-сериозна ще е охраната около НДК, където ще се провеждат заседанията. Там в охраната може да се включи и жандармерия, а влизането на граждани в зоната за сигурност ще бъде на специален режим.\r\n ", "date": "2018.01.02", "title": "София под еврообсада: Край НДК, Народния театър, летището, хотели..."}
{"url": "https://www.dnes.bg/stranata/2018/01/02/39-godishen-myj-zagina-pri-katastrofa-krai-nova-zagora.363867", "text": "39-годишен мъж е загинал при катастрофа в новозагорското село Любенова махала, съобщиха от МВР. \r\nСъобщението за произшествието е получено вчера около 05.20 часа.\r\nОт извършения оглед на местопроизшествието е установено, че лек автомобил \"Мерцедес 250Д\" е напуснал пътното платно и се е преобърнал. \r\nПри инцидента на място е починал 39-годишният водач на автомобила. Пътувал е сам, няма други пострадали.\r\nПо случая е образувано досъдебно производство.", "date": "2018.01.02", "title": "39-годишен мъж загина при катастрофа край Нова Загора"}
{"url": "https://www.dnes.bg/notifikacii/2018/01/02/infarkt-pokosil-myja-udaren-s-chiniia-ot-jena-si.363862", "text": "54-годишният Стоян Ненчев от пловдивското село Черноземен е починал най-вероятно от инфаркт, а не вследствие на удара с чиния по главата, нанесен от съпругата му. Мъжът е имал сърдечно заболяване и атрофирал от алкохол черен дроб, съобщиха съдебни медици от Пловдив.", "date": "2018.01.02", "title": "Инфаркт покосил мъжа, ударен с чиния от жена си"}
{"url": "https://www.dnes.bg/crime/2018/01/02/za-chng-shumenec-sedna-zad-volana-s-3-33-promila-alkohol.363845", "text": "49-годишен мъж е хванат да шофира в Шумен под въздействие на алкохол два часа преди настъпване на новата година, съобщиха от МВР.\r\nОколо 22 часа за проверка на ул. \"Трети март\" в кв. \"Дивдядово\" в града бил спрян водач на лек автомобил Хонда \"Сивик\".\r\nШофьорът бил тестван с дрегер, който отчел 3,33 промила алкохол в издишания въздух. Водачът дал кръвна проба за анализ. \r\nЗадържан е за срок до 24 часа в полицейското управление в Шумен.", "date": "2018.01.02", "title": "За ЧНГ: Шуменец седна зад волана с 3,33 промила алкохол"}
{"url": "https://www.dnes.bg/sport/2018/01/02/myri-se-otkaza-v-brizbyn-razchisti-pytia-na-grisho.363868", "text": "Бившият лидер в световната ранглиста по тенис Анди Мъри няма да играе на турнира в Бризбън заради контузия в бедрото на десния крак. Мястото му в схемата заема \"щастливия губещ\" Яник Ханфман (Германия). \r\nШотландецът не е участвал в официален мач от миналия юли, когато загуби на четвъртфиналите на \"Уимбълдън\". Мъри, който заема 16-то място в класацията на АТП, беше поставен под номер 2 в основната схема на турнира в Бризбън, отбелязващ старта на сезона.\r\nУчастието на 30-годишния Анди Мъри на Откритото първенство на Австралия по-късно през януари остава под въпрос. Британският тенисист е петкратен финалист в Мелбърн, където игра в мача за титлата през 2010, 2011, 2013, 2015 и 2016 година.Отказът на Мъри разчиства пътя на Григор Димитров към титлата в турнира. При успех на Гришо на четвъртфинал най-опасният му съперник изглежда №5 в схемата Жил Мюлер. Ако стигне до полуфинал най-опасните препятствия пред Димитров изглеждат третият поставен Ник Кириос или №6 Диего Шварцман.\r\nВ другата половина най-опасен се очертава поставения под №4 Милош Раонич.\r\n", "date": "2018.01.02", "title": "Мъри се отказа в Бризбън, разчисти пътя на Гришо"}
{"url": "https://www.dnes.bg/mish-mash/2018/01/02/parodiia-ili-mma-bg-ronaldo-sreshtu-nasko-ot-melo-tv-maniia.363874", "text": "Бившият футболист Даниел Златков, известен като българския Роналдо, ще се бие срещу Наско Михайлов на 13 януари в \"Арена Армеец\". Това стана ясно преди дни, като днес Михайлов сериозно се закани на Златков.\r\nКакто е известно, Наско е певец, музикант и тв водещ, но това не му пречи да участва и в ММА боеве.\r\n\"Не знам защо г-н Златков иска да се занимава с толкова елитен спорт, в който са намесени толкова много спортове, наистина страхотни мъже го играят. \r\nАз съм човек на спортовете - обожавам баскетбола, но тази път ще се изправим в битка. Надявам се да си готов! Държа да отбележа, че на 12 януари имам рожден ден, така че една победа ще бъде страхотен подарък за мен!\", заяви тв водещият.\r\n ", "date": "2018.01.02", "title": "Пародия или ММА? БГ Роналдо срещу Наско от \"Мело ТВ мания\""}
{"url": "https://www.dnes.bg/obshtestvo/2018/01/02/evropredsedatelstvoto-istoricheski-i-mnogo-vajen-moment.363842", "text": "\r\n\"Трябва да направим това, което всички държави членки досега - а именно да бъдем домакини на европредседателството. Все още обаче по-старите хора продължават да не се чувстват част от Европа, за разлика от по-младите\", отбеляза Жотева в \"България сутрин\" по .\r\nПо думите ѝ, когато се заговори за председателството, винаги се обсъжда колко ще струва, а това е \"меко казано нелепо\".\r\n\"Сега ще си проличи до каква степен държавите от Балканския полуостров са готови да влязат в ЕС и какъв статут ще им бъде даден. В момента всички имат равни права и равен глас в Европа, но ще бъде много трудно да се намери равновесието по време на нашето европредседателство\", допълни тя.\r\nЖурналистът Петър Пунчев пък уточни, че наистина се чувства горд от факта, че страната ни ще бъде домакин на председателството на ЕС.\r\n\"Това европредседателство идва след една много силна външнополитическа година за страната ни. Моментът е исторически и е много важен - както за България, така и за страни като Македония и Сърбия. Трябва да предадем европейския ни опит на другите в региона и да надградим това, което направихме през 2017\", категоричен бе журналистът пред Bulgaria ON AIR.\r\nПунчев допълни, че все още се вижда разликата между бившите социалистически страни и старите държави членки на съюза.\r\nИ двамата смятат, че Brexit, отношенията с Турция и събитията в Близкия Изток ще бъдат основни теми за председателството ни.", "date": "2018.01.02", "title": "Европредседателството - исторически и много важен момент!"}
{"url": "https://www.dnes.bg/health/2018/01/02/kakvo-skapva-synia-i-zdraveto.363860", "text": "Според ново американско проучване на първо място сред неблагоприятните за здравето навици е използването на телефони преди лягане, пише в. \"Дейли експрес\", цитиран от БТА. Така че преяждането, липсата на достатъчна физическа активност и пушенето на цигари не са най-нездравословните привички. \r\nИзследването доказва, че телефонните разговори и въобще заниманията с мобилния апарат, когато сме в леглото, влияят неблагоприятно върху съня. А недоспиването се отразява зле върху организма на човек.Например, заради умората след безсънна нощ, се консумира повече кафе, както и захар, и сладки неща уж, за да получим прилив на енергия. Този подход според експертите обаче не е най-разумният. Предложението им е да потърсим по-здравословни енергизиращи алтернативи.\r\nЗатова не е необходимо да се фокусираме изцяло върху тренировките и спирането на тютюнопушенето, а да се опитаме да си лягаме по-рано, като преди това не е нужно да сме гледали телевизия, в монитора на лаптопа или в екрана телефона си.\r\n\r\n1. Използването на телефона преди лягане.\r\n2. Прекарването на продължително време пред екрана, в това число и на телефона.\r\n3. Късното вечерно похапване.\r\n4. Намирането на извинения да не се тренира.\r\n5. Изключването на плодовете и зеленчуците от всекидневното меню.\r\n6. Поръчването на храна за вкъщи през уикендите.\r\n7. Добавянето на захар към кафето и чая.\r\n8. Тършуването из хладилника след вечеря.\r\n9. Прекомерната консумация на кафе.\r\n10. Използването на асансьори и ескалатори, вместо изкачването на стълби.\r\n11. Прекомерната употреба на газирани напитки.\r\n12. Използването на готови и полуготови храни.\r\n13. Прекомерната употреба на сол.\r\n14. Придвижването с автомобил, вместо пеша.\r\n15. Тайното похапване.\r\n16. Употребата на алкохол над препоръчителния седмичен лимит.\r\n17. Пропускането на сутрешното миене на зъбите.\r\n18. Възможно най-близкото паркиране до магазините.\r\n19. Спането с грим.\r\n20. Бъркането в чиниите на децата.", "date": "2018.01.02", "title": "Какво скапва съня и здравето?"}
{"url": "https://www.dnes.bg/stranata/2018/01/02/surva-surva-mnimi-koledari-obraha-vyzrastna-pernichanka.363857", "text": "Мними коледари ограбили възрастна перничанка в първия ден от новата година, съобщи ОДМВР-Перник, предаде БТА.\r\nДве момчета и две момичета от ромски произход обикаляли домовете на перничани на 1 януари, за да ги сурвакат за здраве.Звъннали на вратата на 81-годишна жена, докато обаче тя отвори, неканените гости я разбили. Когато пенсионерката се показала, \"коледарите\" издърпали портмонето й. В него имало 60 лева.Уплашената жена подала сигнал в Първо РУ.\r\nЗапочнато е досъдебно производство.", "date": "2018.01.02", "title": "Сурва, сурва... Мними коледари обраха възрастна перничанка"}
{"url": "https://www.dnes.bg/football/2018/01/02/valentin-mihov-pred-bulgaria-on-air-az-sym-za-bobi-mihailov.363865", "text": "Валентин Михов няма намерение да подкрепи Любослав Пенев в битката за президентския пост на Българския футболен съюз. \"От двамата кандидати аз съм за Боби Михайлов\", каза той пред \r\nЗа него бившият национален селекционер не е предложил никаква алтернатива и не е показал стратегията си.\r\nСпоред Михов в предстоящата среща между българския шампион \"Лудогорец\" и европейския гранд \"Милан\" разградчани могат само да спечелят.\r\nСпоред него в подобни двубои ще си проличат големите футболисти.", "date": "2018.01.02", "title": "Валентин Михов пред Bulgaria ON AIR: Аз съм за Боби Михайлов"}
{"url": "https://www.dnes.bg/business/2018/01/02/v-sofiia-danyk-avtomobil-do-30-april-5-otstypka.363861", "text": "Софиянци могат да плащат данък \"автомобил\" до 30 април с 5 процента отстъпка. Погасяването на задълженията може да се прави от днес в 22-те районни отдела на дирекция \"Общински приходи\". Всички каси на данъчните служби разполагат с ПОС терминали.Това съобщиха от Столичната община.Онлайн плащания на данък МПС през електронната страница на Столична община могат да се правят още от 1 януари. Задълженията могат да бъдат внесени и през банка или друга финансова институция.Срокът за ползване на пет процента отстъпка от данъка е 30 април 2018 г., ако собствениците на МПС платят дължимата сума наведнъж. Ако изберат плащане на вноски, сроковете са: 30. 06. 2017 - първа вноска и 31. 10. 2017 - втора вноска.През интернет страницата на Столична община могат да се правят и справки - https://sonet09.sofia.bg/OnlineReportWSClient/obligations .Кампанията по плащане на местния данък за недвижими имоти и такса смет ще започне в първите дни на февруари.", "date": "2018.01.02", "title": "В София: Данък \"автомобил\" до 30 април – 5% отстъпка!"}
{"url": "https://www.dnes.bg/politika/2018/01/02/pensioniraniiat-bojidar-dimitrov-pravi-politicheska-formaciia.363877", "text": "Историкът проф. Божидар Димитров, който наскоро се пенсионира и освободи шефството място в НИМ даде заявка, че ще прави политическа формация, която да обедини научния елит на страната. \r\nПроф. Димитров не е новак в политиката. Той беше министър, отговарящ за българите в чужбина в първия кабинет на Бойко Борисов, но подаде оставка, след като наяве излезе досието му на сътрудник на бившата ДС.  \r\nСега обаче явно е решил, че ще се впусне отново в попрището си на политик и дори е готов да тръгне на избори. \r\n\"Трябва да има оздравяване на обществения живот и именно затова взех решение, по примера на цар Борис III и деветнадесетомайците, да направим едно политическо движение, условно наречено Българско прагматично движение, което да предлага и решения, и изпълнители\", обяви той пред Агенция \"Фокус\". \r\n\"Изпълнителите ще бъдат в същата категория, които са били в периода 1935-1943 г. – учени от БАН и висшите учебни заведения. Тези \"професорски\" правителства, които царят е правил, са не само от хора, които разбират от своята материя, но и са се показали като добри мениджъри. Потенциалът на тези хора все още не е използван през 30-те години на Преход. Само една шепа хора измежду депутатите и министрите са с научни звания. Тези хора, които бяха игнорирани от политиката, могат да свършват същата работа, каквато бе свършена в онзи златен за България период – 1935-1943г. Независимо от войната, никога България не е бележела такъв ръст и такова подобрение на параметрите във всяка една област на живота\", аргументира се проф. Димитров. \r\n\"Как смятаме да реализираме нещата? Като политическо движение първо ще видим дали ще ни повярва българският избирател, дали ще повярва на своя научен елит. Ако повярва, ще направим така, както се прави при демокрацията – ще участваме на избори\", разясни още той. \r\nПроф. Димитров отсече, че неговата формация няма да преследва партийци за минали престъпления, защото това би било излишно. \r\n\"Ние ще бъдем политическо движение, което ще гледа напред, а не назад. Няма да търсим кой какво приватизирал и т. н. Халал да ѝ е \"Техноимпекс\" на Корнелия Нинова\", заяви историкът. \r\nНеговата формация нямало да е нито лява, нито дясна, а ще предлага и реализира решения, които водят до две неща с главно \"В\" – Възход и Величие на България. \r\n\"Това е нашата цел. Затова няма да се интересуваме дали едно решение е ляво или дясно\", поясни проф. Димитров. \r\nА иначе той даде добра оценка на свършеното от политиците през миналата година. \r\n\"Във външната политика България отбеляза много успехи и аз искам да изведа на преден план най-големия. Този, за който съм бленувал десетилетия наред – началото на разгрома на онази измислена и антибългарска идеология, наречена македонизъм\",коментира той. \r\nСпоред него с подписването на договора с Македония, който предстои да бъде ратифициран, македонизмът ще приключи след няколко години и на Балканите ще се появи втора българска държава. \r\n\"1,5 млн. души ще се върнат към българската си същност. Има много нации, които имат две държави и България ще се нареди в техния списък\", посочи проф. Димитров. \r\nТой смята, че през вече 2017 г. не е имало събитие, което да \"разтресе държавата\", а само скандали, които дори и това не са от гледна точка на съдържанието им. \r\n\"Не може да бъдат скандал препирните дали втора или трета е братовчедката на Делян Добрев в Хасковската община. Това не е сериозно и в сериозни държавни такива неща не се дебатират, но то отне много време. Дали този е такъв, а онзи – онакъв, пълни глупости. Мисля, че нарочно се измислят подобни неща, за да има с какво да бъде занимавана публиката\", смята историкът. \r\nСпоред него годината е била много добра за България и българския народ. \r\n\"Ръстът на националния брутен вътрешен продукт от 4% не е малък, независимо от сравнително ниската база, от която започва да расте. По-важното е на какво се дължи. В миналото имаше дори с 2% по-голям ръст, в годините на управлението на Станишев, но той беше за сметка на спекулативното строителство на хотели и молове. Днес ръстът, въпреки относителния спад на чуждестранните инвестиции, се дължи на строителството на фабрики и заводи. В повечето случи те произвеждат високо технологична IT-продукция, автомобилни части и т.н. Ръстът на националния доход, в брутни измерения, достигна 100 млрд. лева, от които 49 млрд. е износът, а от него 23 млрд. се дължат именно на тази високо технологична продукция\", мотивира се проф. Димитров.\r\nТой смята обаче, че въпреки сравнително добрите икономически показатели, пред развитието на страната ни има редица пречки. \r\n\"Пречат ни много неща. Пречи ни формата на държавно управление и законите, които имаме. Никой не може да ме убеди, че имаме добра форма на управление и съответните закони, щом циганката Анка е направила фирма със 100 лева капитал, а може да обжалва и спре обществени поръчки от 28 млн. лева. Не мога да повярвам, че трима вечно пияни \"еколози\" могат 16 години да спират строителството на втори лифт на Банско и т.н. Купища лицензионни режими пречат, чудовищната бюрокрация, корупцията\", коментира още проф. Димитров.", "date": "2018.01.02", "title": "Пенсионираният Божидар Димитров прави политическа формация "}
{"url": "https://www.dnes.bg/obshtestvo/2018/01/02/domyt-na-raina-kniaginia-v-sofiia-ot-svyrtalishte-v-muzei.363875", "text": "През тази година ще започне реставрация на къщата на Райна Княгиня в София.\r\nПрез 2016 г. емблематичната постройка получи статут на културно наследство, но в момента се е превърнала в свърталище на бездомници.\r\nСлед сигнал на Bulgaria ON AIR от общината блокираха достъпа до къщата.\r\nОще по темата вижте във видеото.", "date": "2018.01.02", "title": "Домът на Райна Княгиня в София – от свърталище в музей"}
{"url": "https://www.dnes.bg/sofia/2018/01/02/lek-avtomobil-izhvyrcha-ot-pytia-i-padna-v-izkop-za-metroto.363881", "text": "Лек автомобил \"Форд Фиеста\" падна по таван в 10-метров изкоп за метрото на булевард \"Монтевидео\" в столичния квартал \"Овча купел\", съобщава \"Булфото\". По първоначална информация колата е управлявана от жена, а във \"Форд\"-а е пътувала и нейна приятелка. Очевидци посочват, че двете жени са оцелели при тежкото пътно транспортно произшествие, но са откарани от екип на Бърза помощ за пълен медицински преглед. Водачката на \"Форд Фиеста\" се движела по \"Монтевидео\" от Околовръстен път в посока булевард \"Линкълн\". Според свидетели спирачките на автомобила й отказват, тъй като без да намали скоростта си на движение колата преминава през металните ограждения на строителния обект и пада по таван от около 10 метра височина в изкопа за метрото от третия метродиаметър.", "date": "2018.01.02", "title": "Лек автомобил изхвърча от пътя и падна в изкоп за метрото"}
{"url": "https://www.dnes.bg/world/2018/01/02/aiatolah-hamenei-obvini-vragovete-na-iran-za-bezredicite.363855", "text": "Иранският върховен лидер обвини враговете на Ислямската република в предизвикване на безредици в страната, където продължават започналите миналата седмица антиправителствени протести, предаде Ройтерс.\r\nПрез последните дни враговете на Иран използват различни инструменти, включително пари, оръжия, политики и разузнаване, за да създават проблеми на Ислямската република, каза аятолах Али Хаменей, цитиран на официалния си уебсайт.Хаменей добави, че ще направи обръщение към нацията за тези събития, \"когато дойде правилният момент\".\r\nВчера иранският президент Хасан Рохани бе цитиран от държавни медии да прави изявление, в което очевидно обвинява заклетите врагове на Иран - САЩ и Израел, че внасят смут, защото не могат да понесат успехите му на геополитическата сцена. \"Не очаквате ли от тях да потърсят отмъщение? Не мислите ли, че ще провокират някои хора\", каза Рохани на среща с депутати.\r\n /БТА/", "date": "2018.01.02", "title": "Аятолах Хаменей обвини враговете на Иран за безредиците"}
{"url": "https://www.dnes.bg/world/2018/01/02/nad-100-zatvornici-izbiagaha-sled-bunt-v-zatvor-v-braziliia.363813", "text": "Девет затворници загинаха, а 14 бяха ранени при бунт в затвор в бразилския щат Гояс. По време на безредиците избягали 106 лишени от свобода, предадоха агенциите, като се позоваха на местни медии.\r\nКъм момента 29 от избягалите са върнати обратно. Има и 127 души, които също избягали от затвора, но доброволно се върнали, когато безредиците приключили. След оказана медицинска помощ ранените отново били върнати в учреждението за лишаване от свобода.\r\nПо време на бунта, който започнал заради бой между две враждуващи банди, в затвора избухнал пожар. След около два часа безредиците били потушени. \r\n /БТА/", "date": "2018.01.02", "title": "Над 100 затворници избягаха след бунт в затвор в Бразилия"}
{"url": "https://www.dnes.bg/stranata/2018/01/02/ostatykyt-ot-zimata-topyl-i-bez-sniag-temperaturi-do-18.363818", "text": "Остатъкът от зимата се очаква да бъде мек, без големи снеговалежи. Това съобщи синоптикът Симеон Матев.\r\n\"Следва кратко застудяване, след което ще имаме още по-високи температури от тези 15 градуса, с които стартира новата година вчера\".\r\nМатев показа карта, в която се показва влиянието на циклонарния вихър, който довежда до валежите в момента над Западна България.\r\nЗатова Матев предупреди шофьорите да внимават, тъй като има опасност от поледици.\r\n\"Поради нощното изстиване е възможно падащият дъжд да замръзва и да се образува опасна поледица, но това е в рамките на следващия един час\", обясни той пред .\r\nСиноптикът подчерта, че температурите бързо ще се покачват и още по обяд днес ще изгрее слънце.\r\nТой информира още, че температурните амплитуди, които наблюдаваме цяла зима, ще продължат. \r\nПо думите му атмосферната циркулация облагоприятства бързата смяна на различни въздушни маси, като в четвъртък това ще доведе до дъжд и сняг над Западна и Централна България.\r\n\"В петък температурите се повишават, а в почивните дни ще имаме пролетни стойности от 17-18 градуса\", заключи гостът на телевизията.", "date": "2018.01.02", "title": "Остатъкът от зимата – топъл и без сняг, температури до 18°"}
{"url": "https://www.dnes.bg/world/2018/01/02/prodava-se-na-tyrg-v-internet-39-etajen-nebostyrgach-v-kitai.363815", "text": "Имате нужда от небостъргач? Китайски съд предлага от днес на търг в интернет 39-етажна сграда при начална цена 553 милиона юана (71 милиона евро), съобщи Франс прес.\r\n156-метровото здание с обща площ от 76 000 квадратни метра се намира в град Тайюан, в северната провинция Шанси.\r\nСтроежът е започнал през 2006 година, но е спрян през 2010 година поради липса на средства след края на грубото строителство. \r\nХотелът, който трябвало да се помещава в сградата, така и не отворил врати, посочва върховният съд в Шанси, цитиран от агенция Синхуа.\r\nЗатова съдът обявява търг за небостъргача и терена в основния китайски сайт за онлайн търговия Taobao, водеща платформа на местния лидер в електронната търговия Alibaba, наричан понякога китайския eBay.\r\nСъдът разпространи снимки на слабо осветените подземни паркинги и прашни етажи с купища строителни материали.\r\nВ усилията си за прозрачност при продажбите на конфискувани активи повечето китайски съдилища са открили акаунти в платформата за съдебни търгове на Таобао, отбелязва Синхуа.\r\nВ този сайт могат да се купят всякакви конфискувани неща - жилищни сгради, коли, бижута, мобилни телефони.\r\nПрез ноември 28-етажна сграда беше обявена за продажба на търг за 218 милиона юана от съд в източната провинция Чжъцзян, но никой не направи оферта. \r\n/БТА/", "date": "2018.01.02", "title": "Продава се на търг в интернет - 39-етажен небостъргач в Китай"}
{"url": "https://www.dnes.bg/sofia/2018/01/02/za-evroshefstvoto-ogranichavat-dvijenieto-krai-narodniia-teatyr.363816", "text": "Ограничава се движението в района на Народния театър \"Иван Вазов\" от 10 до 12 януари заради официалната церемония по откриването на българското европредседателство, която е на 11 януари. На 12-и ще се възстанови нормалното движение. Това каза заместник-кметът на София Евгени Крусев.\r\n\"Всяко събитие има конкретна схема, конкретно за събитието на 11 януари ограничението ще е на ул. \"Бенковски\", \"Иван Вазов\", \"Славянска\", ще бъдат ограничени паркоместата за 2 дни, ще могат да се ползват алтернативните места, които са около тази зона\", поясни Евгени Крусев пред БНТ.\r\n\"За другите срещи, които са в НДК, ще бъдат затворени паркинга откъм вход А3 и откъм ул. \"Шандор Петьофи\". При преминаване на определени делегации ще се спира частично движението по преценка на МВР от летището до определените хотели\", посочи той. \r\nВсички спирки около НДК ще функционират нормално, единствено спирката под Моста на влюбените в посока \"Пирогов\" ще бъде изместена, добави Крусев.", "date": "2018.01.02", "title": "За еврошефството: Ограничават движението край Народния театър"}
{"url": "https://www.dnes.bg/world/2018/01/02/devet-ubiti-tazi-nosht-pri-razmiricite-v-iran.363820", "text": "Девет души са били убити тази нощ по време на протести и размирици в Иран, съобщи днес държавната телевизия, цитирана от Асошиейтед прес. \r\nОт избухването на протестите в четвъртък броят на загиналите достигна 20, по данни на телевизията.Шестима протестиращи са били убити при нападение срещу полицейски участък в град Кадариджан. Сблъсъците избухнали, след като участници в размириците се опитали да откраднат оръжия от участъка.\r\nЕдинайсетгодишно момче и 20-годишен мъж са били убити в град Хомейншахр, а член на Корпуса на гвардейците на ислямската революция е бил убит в град Наджафабад, съобщи телевизията. И тримата са били застреляни с ловни пушки.\r\n /БТА/", "date": "2018.01.02", "title": "Девет убити тази нощ при размириците в Иран"}
{"url": "https://www.dnes.bg/obshtestvo/2018/01/02/gripyt-nastypva-epidemiiata-idva-v-kraia-na-meseca.363821", "text": "\r\nЕкспертът обясни още, че рисковите групи за заболяванията са най-малките деца, които ходят на забавачка, както и техните братя и сестри.\r\n\"Другите, които са рискови, това са възрастните хора, които често имат допълнителни заболявания, които една такава инфекция може да изведе от равновесие\", подчерта доц. Мангъров пред . \r\nТой обясни, че при грипната инфекция човек е много болен, чувства се много зле. \r\nПо думите му в момента в София, всеки с температура и суха кашлица най-вероятно има грип.\r\n ", "date": "2018.01.02", "title": "Грипът настъпва, епидемията идва в края на месеца "}
{"url": "https://www.dnes.bg/politika/2018/01/02/ostavka-na-shefa-na-kevr-ivan-ivanov-bil-otiavlen-kostovist.363825", "text": "Заради поскъпването на водата и на природния газ лидерът на „Атака“ Волен Сидеров поиска оставката на шефа на КЕВР Иван Иванов. \r\n\"КЕВР е една вредна комисия, където може би трябва да се започне разговор за корупция. Начело на нея стои един отявлен костовист, който трябва незабавно да си подаде оставката\", каза Сидеров пред bTV. \r\nСпоред него комисията трябва да бъде овладяна, защото тя се избира от парламента, но не се отчита пред него.\r\n\"Няма да се примиря с това да се вдига цената на водата, тока и парното, след което хората да сочат с пръст нас и да казват \"вижте какво направихте\", допълни още лидерът на \"Атака\".\r\nТой се закани, че през новата година ще напомня на своите коалиционни партньори, че те са във властта, за да \"правят живота на българите по-добър\".\r\n\"Ние не сме влезли във властта, за да се занимаваме с плажове и лифтове\", каза още Волен Сидеров по повод решението на правителството да разреши строежа на нов лифт в Банско.\r\n\"Не знам защо цялата държава се занимава с някакъв лифт. Вероятно става дума за пари. Ние не се съгласихме да участваме в тази коалиция заради лифтове, плажове или пързалки, а заради нещо по-сериозно и съществено – да вдигаме доходите на хората, да се борим с престъпността\", допълни Сидеров.\r\nНа въпрос дали решението за Банско е било взето под натиск в последните дни на 2017 г. и различията в мнението на Валери Симеонов и Бойко Борисов по казуса, Сидеров каза \"ако обичат да се уточнят като възрастни мъже\".\r\n\"В България няма само 6 млн. скиори\", коментира още Сидеров.\r\nПо повод коментарите в западни медии, че България поема председателството на Европейския съвет в \"облак от корупция\", Сидеров заяви, че в повечето европейски държави има много по-сериозна корупция и \"те си го знаят\".\r\n\"Това е начин да се цапа имиджът на България. Ако обичат, да си гледат тяхната корупция\", каза още Сидеров.", "date": "2018.01.02", "title": "Оставка на шефа на КЕВР Иван Иванов, бил отявлен \"костовист\"!"}
{"url": "https://www.dnes.bg/sofia/2018/01/02/izvyn-stroia-avariia-spria-tramvaite-po-grafa.363827", "text": "Трамвайна мотриса се повреди тази сутрин и предизвика затруднение в трафика на три трамвайни линии в центъра на София.Около 8 часа трамваите по ул. \"Граф Игнатиев\" спряха за около половин час.Мотрисите по линии 10, 12 и 18 прекъснаха движението си в посока центъра на София, съобщи Булфото.От центъра за градска мобилност обясниха, че аварията е отстранена и движението е възстановено за около половин час.", "date": "2018.01.02", "title": "Извън строя: Авария спря трамваите по \"Графа\""}
{"url": "https://www.dnes.bg/zvezdi/2018/01/02/navryh-nova-godina-djesika-alba-rodi-momche.363832", "text": "Джесика Алба завърши годината с подобаващ финал. Актрисата роди момченце на 31 декември и обяви щастливата новина ден по-късно в Instagram, съобщава .\r\n\"Хейес Алба Уорън 12/31/17. Най-хубавият подарък за новата година. С Кеш се чувстваме благословени. Хевън и Онър са обсебени от малкия си брат\", написа до кадъра на новороденото звездата.\r\nТаткото Кеш Уорън също кипеше от гордост и пусна селфи на сина си с думите:\r\n\"Майка ти е най-силната жена, която познавам. Ти си късметлия, че е на твоя страна. Имаш две невероятни сестри, които вече те обожават и знам, че ще си благодарен от факта, че те ще те водят напред. В първия ден от живота ти ти обещавам да те обичам, боготворя и да ти осигуря кутия, пълна с мечти, които да преследваш. Добре дошъл в семейството, сладко бебе Хейес\".", "date": "2018.01.02", "title": "Навръх Нова година: Джесика Алба роди момче! "}
{"url": "https://www.dnes.bg/notifikacii/2018/01/02/s-okurajitelni-vyzglasi-chernokoji-prebiha-policaika-vyv-franciia.363823", "text": "Побой над двама полицаи в новогодишната нощ възмути Франция. Властите арестуваха трима души, част от голяма група хулигани, нападнала и линчувала полицейски патрул, съобщи BFM. \r\nНападението е станало в град Шампини сюр Марн, близо до Париж. \r\nПатрулната кола е била извикана за сигнал за сбиване на улицата. Те обаче са попаднали в капан и са били пребити от 50-на души. \r\nМъжете са заснели нападението си. Един от двамата полицай - жена, е съборена на земята и е многократно ритана от тъмнокожите мъже. Нейният колега също е пребит. Двамата са настанени в болница с множество травми, но без опасност за живота. \r\nПрезидентът Еманюел Макрон реагира остро на нападението в Twitter, като се закани виновните за това \"подло и престъпно линчуване на полицаи\" да бъдат намерени и наказани. Вътрешният министър също заяви, че нападението над полицай е равносилно на нападение над Франция. \r\nЖурналистът Дамиен Рию публикува в Twitter видео, на което се вижда, че нападетелите окуражават биячите. В цяла Франция бяха регистрирани случаи на подпалени коли в  новогодишната  1031 автомобила са били подпалени, съобщи френското  министерство на вътрешните работи, цитирано от ТАСС.\r\nСпоред  министерството при справяне с безредици правоприлагащите органи са  арестували 510 души.", "date": "2018.01.02", "title": "С окуражителни възгласи: Чернокожи пребиха полицайка във Франция"}
{"url": "https://www.dnes.bg/politika/2018/01/02/sankciite-sreshtu-rusiia-na-dneven-red-za-evroshefstvoto-ni.363831", "text": "Една от темите, по които ще работи българското европредседателство са санкциите срещу Русия. Това каза министърът на Българското председателство на Съвета на ЕС 2018 г. Лиляна Павлова пред БНТ. \r\n\"Има създадена работна група и за нас е важно работата по нея да продължи\", коментира министърът. Тя посочи, че работната група трябва да анализира позицията на останалите държави в ЕС по отношение на санкциите срещу Русия. \r\nПавлова припомни, че през декември 2017 г. санкциите са удължени до 31 юли 2018 г. \r\n\"Така че тази тема остава затворена, но ще продължи работата на екипа между държавите. Европейският съвет и европейските лидери са тези, които ще трябва оттук нататък да вземат решението\", допълни Лиляна Павлова.\r\n\"Поехме от Естония 120 досиета. Това е един законодателен пакет във всички сектори, различни досиета, законодателни инициативи и документи. Минимум 18 месеца са необходими за едно досие да намери своя завършек, когато има консенсус по него\", каза Павлова.\r\n\"Доста са темите, по които ще работим. Най-тежката тема, по която няма консенсус и разбирателство, това е темата за сигурността и миграцията\", допълни тя.\r\nСпоред нея ще има сериозен дебат за това дали и как промените предложени за релокацията на мигрантите между държавите и колко е ефективна тази система и как укрепваме и правим по-ефективни външните граници.\r\nТемата за Brexit също ще е много важна по време на председателството ни, като акцентът ще падне върху търговските отношения.", "date": "2018.01.02", "title": "Санкциите срещу Русия - на дневен ред за еврошефството ни"}
{"url": "https://www.dnes.bg/sport/2018/01/02/grisho-zapochna-godinata-s-pobeda-udari-bivsh-1.363834", "text": "Най-добрият български тенисист Григор Димитров започна годината с трудна победа, след като заедно със своя партньор на двойки Райън Харисън елиминираха Лейтън Хюит и Джордан Томпсън с 6:3, 1:6, 10:5 в Бризбън.\r\nШампионът на сингъл от заключителния за миналата година Мастърс и неговият американски колега доминираха в първия сет, но след това играта им се срина и бившият №1 в света Хюит даде импулс в австралийския отбор.\r\nВ решаващата част Димитров и Харисън бяха безупречни, като в един от най-интересните моменти хасковлията изигра невероятно воле с гръб на мрежата, при което реализира точка с помощта на филето.\r\nВ следващия кръг Гришо и неговият партньор излизат срещу дуета Кирьос/Рийд, който също надви двойката Даниел/Инглот с 2:1 сета.", "date": "2018.01.02", "title": "Гришо започна годината с победа, удари бивш №1"}
{"url": "https://www.dnes.bg/notifikacii/2018/01/02/zet-zabi-kolata-si-v-kyshtata-na-tyshtata-posle-zapali-doma-si.363833", "text": "Новогодишните изцепки не са нищо ново, макар някои да имат кофти финал. 46-годишен мъж също влезе в тази статистика за нощта на 31 декември срещу 1 януари.Мъжагата от село Иван Шишманово буйствал заради проблеми с бившата си съпруга. Той се опитал да влезе с автомобила си в къщата на тъщата, съобщиха от ОД на МВР - Разград.\r\nОколо 20.15 часа на 31 декември З.А. преминал с фолксвагена си през оградната мрежа на частния дом и се блъснал в бетонна колона на къщата. След това напуснал местопроизшествието и запалил собствената си къща в селото. При лумналия пожар изгорели около 30 кв. м покривна конструкция и обзавеждането да дома.\r\nМалко по-късно мъжът е установен и тестван за употреба на алкохол. Дрегерът отчел 0,73 промила. По случая е образувано досъдебно производство по чл.216 от НК, за увреждане на чужда недвижима вещ. Предвиденото наказание по този текст от закона е до 5 години лишаване от свобода.", "date": "2018.01.02", "title": "Зет заби колата си в къщата на тъщата, после запали дома си"}
{"url": "https://www.dnes.bg/index/2018/01/02/50-000-lv-nujni-za-vyzstanoviavane-na-priiuta-na-otec-ivan.363828", "text": "Дървен материал и около 50 хиляди лева ще са необходими за възстановяването на приюта на отец Иван от Нови Хан. Той обясни също, че евакуираните в село Доганово обитатели на приюта вече са се завърнали. \"Помещенията, където живеят, не са засегнати. Долу трапезарията не е засегната, всичко си е нормално.\", подчерта отец Иван пред Bulgaria ON AIR. Той каза още, че ще разчита на помощ и дарения, за да бъде възстановена постройката. За \"България сутрин\" отец Иван обясни, че има хора, които идват, за да помагат. \"Важното е, че овладяхме огъня.\", каза отец Иван.", "date": "2018.01.02", "title": "50 000 лв. нужни за възстановяване на приюта на отец Иван"}
{"url": "https://www.dnes.bg/health/2018/01/02/temperaturnite-amplitudi-sa-opasni-za-syrdechnobolnite.363824", "text": "Силните и резки температурни амплитуди могат да влошат състоянието на хора със сърдечносъдови заболявания. Това каза д-р Иван Мартинов - началник на инвазивна кардиология в \"Пирогов\".\r\nСпоред него екстремно ниските температури, съчетани с други фактори, могат да провокират хора с хипертония, аритмия и други подобни заболявания.\r\n\"Превенцията е да се спазват указанията на лекарите. Всички трябва да спазват терапията и режима. Когато е студено или има много големи температурни амплитуди, е най-добре болните да си стоят вкъщи\", отбеляза още докторът пред .\r\nДруг предпазен метод е доброто и топло облекло по време на студените дни, за да не се изменя чак толкова много температурата на тялото.\r\n\"Хората със сърдечносъдови заболявания трябва да са по-умерени - в храненето, при употребата на алкохол. В момента повечето храни съдържат много сол, а солените храни влошават състоянието на подобни заболявания\", уточни още Мартинов в \"България сутрин\".\r\nПо думите му през празниците през кардиологията на \"Пирогов\" са преминали минимален брой пациенти - около 200 души.\r\n ", "date": "2018.01.02", "title": "Температурните амплитуди са опасни за сърдечноболните"}
{"url": "https://www.dnes.bg/notifikacii/2018/01/02/chlenstvoto-v-evrozonata-novata-nadejda-za-bylgariia.363835", "text": "\r\n\"Само в еврозоната аз виждам надежда за България\", категоричен бе той. \r\nФинансистът Емил Хърсев прекъсна надеждите на госта на , като заяви, че влизането ни на този етап е невъзможно, тъй като няма създадени механизми за това.\r\nВ студиото на сутрешния блок двамата експерти дадоха своята прогноза и анализ на финансовите показатели за 2018 г. Разговорът идва след статистиката на \"Галъп Интернешънъл\", която твърди, че 18% от българите очакват новата година да бъде икономически подем, а 26% - на икономически трудности.\r\nВсе пак тези данни са с три пъти по-оптимистични от изведените в края на 2016 г.\r\n\"Очевидно е, че е необходима реформа в еврозоната, по-висш програмен документ, който да последва миналогодишния такъв за размисъл. Влизането ни в нея е първият национален приоритет\", убеден е Хърсев по зададената от Парамов тема.\r\nКольо Парамов коментира и въпроса покачват ли се доходите на българина, спрямо поскъпването на живот, което наблюдаваме, като икономистът отговори:\r\n\"Тези несъразмерни пропорции ще съществуват и занапред, защото има неточни разлики, които досега не се отчитаха. Вече нещата си идват на мястото, все по-точни изчисления идват, за да докажат, че забавихме във времето коренено различната доходна политика, която представи едно изкривено състояние на работата в държавата. Имаме още малко да патим\", смята Парамов.\r\n ", "date": "2018.01.02", "title": "Членството в еврозоната – новата надежда за България"}
{"url": "https://www.dnes.bg/politika/2018/01/02/evroshefyt-bylgariia-bai-ganyo-darven-filosof-i-kopyrki.363804", "text": "\"Копърки\", евтина опера, стара генерация чиновници и хубава кухня очакват еврократите, които след броени дни ще заприиждат в София за еврошефството на България. Заради председателството на Съвета на ЕС, което поехме от 1 януари, страната ни е обект на засилен интерес и противоречиви анализи в световните медии.На старта на българското председателство на Съвета на ЕС европейската редакция на изданието Politico, дава съвети на европейските чиновници, които ще се сблъскат за пръв път с българската действителност през следващите шест месеца, пише \"Труд\".Материалът е озаглавен \"Наръчник за оцеляване на еврократи в София\" и разяснява малко познати на чужденците факти за България - от \"обратното\" кимане с глава за съгласие и несъгласие и такситата \"копърки\" до анализ на родната бюрокрация и чиновническия апарат, с който на европейците ще се наложи да работят.Авторът Кристиан Оливър дава няколко съвета за прекарване на свободното време, сред които посещение на опера за едва 5 евро и отдаване на органична/био революция в храненето. Сред препоръките на анализатора към гостите е и да не очакват любезни усмивки от софиянци, но да се приготвят за \"най-добрата кухня в Европа\".Според Оливър срещата на европейския бюрократ с родната администрация ще е \"разрушителна за душата” и след преживяното ще му е нужна още културна програма за превъзмогване на щетите.\"Българите са умни. Обичат шаха и олимпиадите по математика, работят в Силициевата долина. Проблемът ви е, че старата гвардия в политиката и по министерствата може да бъде излишно формална, снизходителна, склонна да пречи и не съвсем малко корумпирана. С много от тези хора може да се постигне малко – някои работят за мафията, за Кремъл или и за двете”, пише Оливър.Той предлага на еврократите и описание на различните видове \"апаратчици” в България. Те биват Dârven filosof (\"изключително скучен, който не спира и не спира да боботи от позицията на превъзходство; разпространен”), Tutmanik (\"най-просто казано, глупак; далеч не е застрашен вид”), Bai Ganyo (\"безсрамен опортюнист, който ще търси нещо за себе си във всяка ситуация; трагично често срещан”), Mutra (\"дебеловрат мафиот, лошият му вкус е по-добър само от женския подвид – мутресата”), Nekadârnik (\"негоден за нищо; има го почти навсякъде – гълъбът на бюрократичния свят”).В края на текста Кристиан Оливър се обръща към еврочиновниците, на които е време да отпътуват от страната ни обратно към Брюксел, с въпроса: \"Сигурен ли сте, че наистина искате да го направите?\".\r\n ", "date": "2018.01.02", "title": "Еврошефът България - Bai Ganyo, Darven filosof и \"копърки\""}
{"url": "https://www.dnes.bg/stranata/2018/01/02/silno-zemetresenie-v-gyrciia-razliulia-i-bylgariia.363807", "text": "Силно земетресение стана тази сутрин в Гърция. Трусът бе усетен и в Югозападна България.Земетресението е с магнитуд 5,2 – 5,5 по скалата на Рихтер, съобщи bTV. То е регистрирано в 6,24 часа тази сутрин.Епицентърът е на около 30 км от Петрич.Земетресението беше усетено и на много места у нас, включително и в София по високите етажи.Според Европейския сеизмологичен институт трусът е бил на дълбочина от 10 км.За момента няма данни за пострадали или щети.След силното земетресение е имало и вторични трусове, съобщиха от БАН, цитирани от \"Фокус\". Земетресението е част от поредица трусове, започнали още в 00.13 часа българско време, като първият е усетен слабо.", "date": "2018.01.02", "title": "Силно земетресение в Гърция, разлюля и България"}
{"url": "https://www.dnes.bg/obshtestvo/2018/01/02/kysa-pola-i-visoki-tokcheta-edin-myj-na-razhodka-iz-sofiia.363805", "text": "Мъж с къса пола и високи токчета, съчетани с елегантна дамска чанта се превърна в истинска сензация в празнична София.Снимки на разхождащия се неизвестен странник се появиха в социалните мрежи и предизвикаха стотици коментари и реакции – от хумор до гняв и възмущение, пише \"Труд\".На някои от кадрите мъжът е обут в черни кожени ботуши на висок ток и чорапогащник, а на други – в елегантни сребристи дамски обувки, отново на токчета.Два дни преди Нова година мъжът е бил щракнат в центъра на София, край храма \"Света Неделя\". От фотосите се вижда, че човекът е на средна възраст, висок и с плешиво теме.По-късно в социалната мрежа се появила и снимка от магазин за бельо, на която мъжът разглежда чорапогащник.Една от последните снимки на екстравагантния мъж е от магазин за дамски дрехи, където той проявява интерес към колекцията от рокли. \r\n ", "date": "2018.01.02", "title": " Къса пола и високи токчета… Един мъж на разходка из София"}
{"url": "https://www.dnes.bg/stranata/2018/01/02/v-raboten-den-1-za-godinata-sledpraznichen-trafik.363806", "text": "Интензивен следпразничен трафик се очаква и в първия работен ден за годината. От КАТ очакват засилено движение по пътищата и днес. Според информацията на МВР само в понеделник в София са влезли около 300 000 автомобила, информира \"Нова телевизия\".След коледните и новогодишните празници по входните артерии на столицата, по магистралите и на граничните пунктове \"Кулата” и \"Калотина” се образуваха задръствания.От \"Пътна полиция\" предупреждават, че е възможно засиленото движение да продължи. Остават в сила препоръките за внимателно шофиране и спазване на дистанция.\r\n ", "date": "2018.01.02", "title": "В работен ден №1 за годината - следпразничен трафик"}
{"url": "https://www.dnes.bg/stranata/2018/01/02/gryckiiat-trus-useten-v-petrich-sandanski-i-sofiia.363808", "text": "Земетресението, станало тази сутрин в Гърция, е усетено и в Петрич, Сандански, както и в селата Ключ и Искрец.Това съобщиха от секция \"Сеизмология\" при БАН, цитирани от \"Фокус\". Читатели на Dnes.bg съобщават, че трусът е усетен и в София, както и в Пазарджик.Има регистрирани и вторични трусове, които продължават и към момента. Няма информация за нанесени сериозни щети или пострадали. Трусът бе регистриран в 6.24 минути на територията на Гърция с магнитуд 5.2 по Рихтер, на 20 км от нашата най-южна точка в района на Петрич към Дойранското езеро.\r\n ", "date": "2018.01.02", "title": "Гръцкият трус усетен в Петрич, Сандански и София"}
{"url": "https://www.dnes.bg/stranata/2018/01/02/ianuari-zapochva-s-oblaci-dyjd-i-do-12-gradusa.363809", "text": "Времето днес ще е облачно, дъждовно и топло за началото на януари. Ще се появи слаб до умерен западен, в източните райони – южен вятър. Максималните температури ще са предимно между 7° и 12°.Това прогнозират синоптиците от НИМХ при БАН, цитирани от \"Фокус\".Над Черноморието облачността ще е променлива, но валежи са малко вероятни. Ще духа слаб до умерен юг-югозападен вятър. Ще се задържи топло с максимални температури между 10° и 13°.Температурата на морската вода е 8 - 10°. Вълнението на морето ще е 1 - 2 бала.Над планините облачността ще е променлива, често значителна и на места ще превали слаб сняг.Ще духа умерен, по билата и силен западен вятър. Температурите ще се понижат и максималната на височина 1200 метра ще е около 5°, на 2000 метра – около минус 1°.\r\n ", "date": "2018.01.02", "title": "Януари започва с облаци, дъжд и до 12 градуса"}
{"url": "https://www.dnes.bg/eu/2018/01/02/syiuznici-na-merkel-iskat-oriazvane-na-pomoshtite-za-migranti.363810", "text": "Съюзниците на Меркел в съставянето на ново правителство в Германия поставят ново предизвикателство пред формирането на кабинет.Баварските консерватори искат да бъдат намалени корпоративният данък и социалните помощи за кандидатите за убежище, съобщи Ройтерс, цитирана от БТА.Канцлерът Меркел се надява да получи четвърти мандат на поста, като убеди ГСДП да участва в ново издание на така наречената \"голяма коалиция\" в управлението на Германия - въпреки че и двата политически лагера понесоха тежки загуби на изборите през септември.Между 7 и 12 януари е предвидено да се проведат проучвателни преговори.ГСДП отначало искаше да остане в опозиция, но се съгласи да помисли върху възможността за участие в управлението в интерес на политическата стабилност. Това стана, след като коалиционните преговори на Меркел с две по-малки партии пропаднаха. ГСДП обаче не се ангажира с никакви обещания.Документи, подготвени за предстоящ партиен форум на Християнсоциалния съюз, сестринската партия от Бавария на Християндемократическия съюз на Меркел, загатват за предстоящи трудни преговори - при положение че канцлерът и други призовават за бърза работа, за да се състави правителство.ХСС, който исторически е по-консервативен от партията на Меркел, ще играе ключова роля в преговорите. През последните седмици двете консервативни партии показаха по-голямо единство, след като между тях се стигна до продължителен конфликт заради решението на канцлера от 2015 г. да приеме в Германия над 1 милион мигранти.От изтекъл миналата седмица документ на ХСС стана ясно, че партията иска разходите за отбрана да бъдат увеличени до заложената от НАТО цел от 2 процента от брутния вътрешен продукт. Освен това в него се настоява за твърда позиция за имиграцията и се отхвърля засилването на европейската интеграция, което създаде предпоставки за конфронтация с ГСДП.Сега от нови проектодокументи става ясно, че след предстоящия тази седмица партиен форум на ХСС може да се заформи нов конфликт.В един от документите, който беше публикуван от списание \"Фокус\", се посочва, че баварските консерватори искат да бъде намален корпоративният данък с оглед на данъчните намаления в САЩ и сходните мерки във Великобритания и Франция. \"Ако Германия не действа, в близко бъдеще тя ще е с едно от най-високите равнища на корпоративния данък в световен мащаб\", се казва в документа.В друг документ на ХСС се иска да бъдат намалени помощите за кандидатите за убежище с цел така да бъдат разубедени повече мигранти от намерението си да дойдат в Германия, съобщи вестник \"Аугсбургер алгемайне\".Предложението е вместо след 15-ия месец помощите да нарастват - както е сега, кандидатите за убежище да продължат да получават по-ниския основен размер на помощите в продължение на 36 месеца.\"Искаме да намалим социалните помощи за кандидати за убежище така, че Германия да не остава и за в бъдеще основният притегателен център за бежанци от целия свят\", заяви пред вестника Александър Добринт, министър на транспорта на Германия и висш функционер на ХСС.\r\n ", "date": "2018.01.02", "title": "Съюзници на Меркел искат орязване на помощите за мигранти"}
{"url": "https://www.dnes.bg/stranata/2018/01/02/kmetyt-na-petrich-niama-signali-za-shteti-sled-zemetresenieto.363812", "text": "Няма сигнали за щети след поредицата земетресения тази нощ, включително и от най-силният трус тази сутрин, регистрирано край Дойранското езеро, съобщи кметът на Петрич Димитър Бръчков. Според него най-важното е, че вследствие на земетресението няма данни за човешки жертви, нито за материални щети.", "date": "2018.01.02", "title": "Кметът на Петрич: Няма сигнали за щети след земетресението"}
{"url": "https://www.dnes.bg/index/2018/01/02/receptata-dnes-kak-da-izpechem-vkusni-fystyci.363626", "text": "Продукти:\r\n300 г фъстъци\r\n10 г сол\r\n7 г брашноПриготвяне:\r\nИзмийте фъстъците със студена вода. Накиснете ги за няколко минути в купата с вода. След това отцедете водата. Най-добре прецедете ядките през гевгир. Солта полепва по-добре по влажните фъстъци.В отделна купа смесете солта и брашното. Можете и да ги пресеете, за да стане сместа по-хомогенна. Изсипете сместа върху ядките и разбъркайте добре, така че да полепне по тях, докато са мокри.Разстелете фъстъците в подходяща тава за печене, така че всички ядки да легнат на дъното. Не трябва да се струпват едни върху други.Печете в предварително загрята на 160 градуса фурна за около 15 минути като периодично разбърквайте, за да не загорят. Преди консумация ги охладете напълно, за да бъдат хрупкави.", "date": "2018.01.02", "title": "Рецептата Dnes: Как да изпечем вкусни фъстъци? "}
{"url": "https://www.dnes.bg/world/2018/01/02/oshte-dvama-zatvornici-izbiagaha-ot-berlinski-zatvor.363811", "text": "Нови двама обитатели на берлинския затвор \"Пльотцензе\" успяха да избягат от него и по този начин броят на бегълците само за седмица достигна пет души, предаде ДПА.", "date": "2018.01.02", "title": "Още двама затворници избягаха от берлински затвор"}
{"url": "https://www.dnes.bg/politika/2018/01/02/brexit-i-krizi-rano-li-e-da-se-veshtae-kraiat-na-es.363814", "text": "Политологът Стойчо Стойчев е на мнение, че въпреки излизането на Великобритания от Европейския съюз, е рано да се вещае края на общността. \r\n\"Има държави, които искат да се оттеглят, да излязат или да не участват в общия процес на интеграция, но същевременно има едно ядро от държави, което към момента поддържа една по-тясна форма на интеграция\", коментира Стойчев.\r\nПолитологът смята, че от съществено значение е до колко успешна ще е единната европейска валута.\r\nЖурналистът Росен Петров пък коментира пред , че отслабването на Европейския съюз е едно от нещата, които почетният председател на ДПС Ахмед Доган е прогнозирал още през 2015-та година.\r\n\"Общо взето неговите прогнози се сбъдват. Помните 2015-та година, когато той изказа известни геополитически опасения, всички се сбъднаха.\", подчерта Петров.\r\nСпоред политолога Любомир Стефанов във вътрешнополитически план ДПС и Доган заемат любимата си позиция на медиатор.\r\n\"Предсрочни избори през настоящата година няма да има, тъй като ДПС е заинтересовано настоящата констелация да се запази.\", обясни Стефанов.\r\nГостите в студиото се обединиха около мнението, че управлението на Борисов в момента няма алтернатива.\r\nПолитологът Мария Пиргова обясни, че в третия кабинет на Бойко Борисов има все повече концентрирана власт в самия премиер. \"Институциите не функционират, върви едно корупционно преразпределение на средства, най-вече европейски, което засяга все повече и повече граждани, които получават средства по партиен път\", каза Пиргова в студиото на Денят ON AIR.", "date": "2018.01.02", "title": "Brexit и кризи – рано ли е да се вещае краят на ЕС?"}
{"url": "https://www.dnes.bg/stranata/2018/01/02/oshte-desetina-trusa-ot-4-po-rihter-posledvali-nai-silnoto-zemetresenie.363817", "text": "\r\nТой уточни, че максималните оценки за земетресението в Гърция, усетено и у нас, са, че е било с магнитуд 5,2 или средно с магнитуд 5 по Рихтер и с такава енергия. Има информация и за \"рой сеизмични събития още от снощи от 12:00 часа през нощта\", информира сеизмологът, цитиран от БТА.\r\nЗа Гърция такива земетресения са обичайни и трусът от тази сутрин е в \"долната граница на категорията на силните земетресения\", коментира проф. Ботев. Той припомни, че у нас подобно беше земетресението в Перник с магнитуд около 5,6 по Рихтер от 22 май 2012 г.\r\nТази сутрин земетресението от Гърция е усетено най-силно у нас в Югозападна България, каза проф. Ботев. По думите му \"не би трябвало да има сериозни повреди и нарушения в инфраструктурата или в конструкцията на сградите, които да застрашават живота на хората, защото земетресението от Гърция е с умерена сила\".\r\nКметът на Петрич Димитър Бръчков също потвърди, че няма сигнали за щети след поредицата земетресения тази нощ. Според него най-важното е, че вследствие на трусовете няма данни за човешки жертви, нито за материални щети.\r\n\"В непрекъснат контакт съм с институциите и кметовете на населени места\", каза Бръчков. Той допълни, че е нормално хората да са уплашени и притеснени след труса.\r\n ", "date": "2018.01.02", "title": "Още десетина труса от 4 по Рихтер последвали най-силното земетресение "}
{"url": "https://www.dnes.bg/televizia/2018/01/02/socialni-konflikti-s-djaz-ritmi-v-tanc-na-ryba.363036", "text": "Черна джаз банда от 30-тe попада в социален конфликт с елита на lондонското общество по пътя към успеха в \"Танц на Ръба\". Английският драма сериал е номиниран за наградата \"Златен Глобус\" в категорията \"Най-добър мини сериал или телевизионен филм\" за 2014 г. и може да го видим от 2 януари премиерно за България.Сюжетът ни запознава с историята на черна джаз банда от 30-те години на миналия век, която търси слава и популярност в Лондон, но бива оплетена в сложна мрежа от интриги и конфликти от Лондонския елит.\"Танц на Ръба\" представя един свят на страст и предразсъдъци, умесени с джаз музика, през погледа на известния английски драматург Стивън Полиакоф. В главните роли влизат Чуитал Еждиофор (Луис), номиниран за \"Златен Глобус\" в категорията \"Най-добър актьор в мини-сериал\" за 2014, и Джанет Монтгомъри (Сара) - станала известна с роли в сериалите \"Салем\" и \"Това сме ние\".За ролята си в \"Танц на Ръба\", английската актриса Джаклин Бисет (Лейди Кремоун) печели \"Златен Глобус\" за най-добра поддържаща актриса в мини-сериал през 2014.По пътя към славата черната джаз банда на Луис Лестър постепенно се смесва с Лондонския елит, а опианяващата комбинация от музика, пари и партита пренася музикантите в бляскав, но опасен свят. Чувство, че бандата е успяла да се слее с богатото общество  и да избяга от чуждите предразсъдъци се оказва наивно. Внезапната смърт на един от членовете на групата се превръща в поредно изпитание, като поставя музикантите в ситуации на политическо нечестие, злоупотреба с власта и предателство. Ще успее ли бандата на Луис да се справи с предизвикателствата на събдата и английското общество вижте в новия мини драма сериал \"Танц на Ръба\", от 2 януари в 20:50 часа по . \r\n\r\n ", "date": "2018.01.02", "title": "Социални конфликти с джаз ритми в \"Танц на Ръба\""}
{"url": "https://www.dnes.bg/stranata/2018/01/02/romi-na-ulicata-sreshtu-miarkata-na-shofiora-blysnal-dete.363838", "text": "Десетки роми излязоха тази сутрин на протест в пловдивското село Първенец с искане за по-строги санкции спрямо шофьора, убил при пътен инцидент 11-годишно момиченце от махалата. Те се събраха на мястото, където на 20 декември се е случила трагедията, с настояване за по-строга мярка срещу 56-годишния шофьор Димитър Йовчев, който с решение на Окръжен съд-Пловдив е извън ареста с мярка \"подписка\", предаде БТА.\r\nПротестът премина спокойно и без провокации, но със засилено полицейско присъствие. Жителите на махалата обаче се заканиха протестите да продължат, ако Йовчев остане на свобода до делото.\r\nДо края на деня е срокът, в който прокуратурата може да обжалва мярката за неотклонение. Днес се очаква да излезе и експертизата, която ще покаже с каква скорост е карал Димитър Йовчев.", "date": "2018.01.02", "title": "Роми на улицата срещу мярката на шофьора, блъснал дете"}
{"url": "https://www.dnes.bg/sofia/2018/01/02/vypreki-dyjda-stotici-na-opashka-za-novite-moneti.363836", "text": "Стотици се наредиха на опашка въпреки дъжда пред Българската народна банка за пуснатите в обръщение 2 монети, посветени на българското европредседателство, видя репортер на Булфото. ", "date": "2018.01.02", "title": "Въпреки дъжда: Стотици на опашка за новите монети"}
{"url": "https://www.dnes.bg/politika/2018/01/02/novo-veto-ot-rumen-radev-vyrna-antikorupcionniia-zakon.363847", "text": "Както се и закани, президентът Румен Радев върна за ново обсъждане на парламента антикорупционния закон при това още в първия работен ден от годината. \r\n \r\nВетото на държавния глава не е върху отделни текстове, а  върху целия закон. \r\nСпоред  него противодействието на корупцията не може да се ограничи само до мерките, предвидени в приетия закон.\r\nТези мерки, макар и необходими, не са достатъчни за ефективното противодействие на корупцията, каквито са очакванията на обществото, смята Радев.\r\n \r\nВ мотивите за връщане се посочва същественото несъответствие на закона с поставената в него цел – ефективно противодействие на корупцията, както и отклонения от основни начала на Конституцията и международни договори, по които България е страна, допълват от прессекретариата на \"Дондуков\" 2. \r\nРадев отбелязва още,че корупцията е негативно явление с многостранни измерения и чрез нейните проявни форми се овладяват основни лостове на държавното управление в законодателната, изпълнителната и съдебната власт от частни икономически интереси, които оказват сериозно влияние върху процесите на вземане на решения в своя полза чрез незаконни и често скрити форми на натиск или влияние.\r\n\"Корупцията ограничава основните права и свободи на гражданите, ерозира доверието в държавата, затруднява икономическото развитие и инвестициите и краде от благосъстоянието на нацията. Поради тази сложност на корупцията като социално явление с различни проявни форми в преамбюла на Конвенцията на Организацията на обединените нации срещу корупцията изрично се подчертава, че, за да бъде ефективно предотвратяването и борбата с корупцията, е необходимо прилагането на всеобхватен и мултидисциплинарен подход. Затова многократно съм призовавал за предприемането на широкомащабни законодателни мерки, в които акцентът да е върху разкриването, пресичането и разследването на корупционните схеми\", пише той до парламента.\r\nСпоред него амбицията на закона да бъде кодифициращ акт в материята за противодействието на корупцията  не е реализирана чрез неговите разпоредби. \r\nВъпреки се смята, че е положително, че в има публична процедура по определяне на председателя, заместник-председателя и членовете на Комисията, в закона не се  съдържат достатъчно гаранции за професионална им компетентност. \r\nИзискуемият 5- годишен професионален стаж е по-малък от стажа, изискван за главния секретар и директорите на дирекции в администрацията на досегашната Комисия за отнемане на незаконно придобито имущество, мотивира се Радев. \r\n\"Освен това за членовете на Комисията не е предвидено професионалното направление на магистърската им степен, което би позволило избирането на лица без познания в сферите на компетентност на Комисията, което според президента поражда основателно съмнение, че изборът ще бъде повече политически, отколкото въз основа на критерия \"високи професионални качества\". \r\n\"Поради спецификата на производството по отнемане на незаконно придобитото имущество е резонно да се очаква засегнатите лица да сезират Европейския съд по правата на човека. Това поставя с изключителна острота въпроса за регресната отговорност, когато България е осъдена да заплати вредите, причинени от незаконосъобразни актове, действия или бездействия на органи и на длъжностни лица. С приетия закон отговорността на членовете на Комисията е намалена и обхваща само вредите, настъпили в резултат на престъпление от общ характер. Стремежът към намаляване на отговорността на Комисията за мен е недопустим\", мотивира се още държавният глава.\r\n \r\nПоради всичко това намирам, че уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. Една такава гаранция досега беше балансът между няколко конституционно предвидени органа при определяне на персоналния й състав.", "date": "2018.01.02", "title": "Ново вето от Румен Радев - върна антикорупционния закон"}
{"url": "https://www.dnes.bg/obshtestvo/2018/01/02/desi-radeva-za-rozovoto-bukle-vyv-viena-prosto-nevena.363846", "text": "Съпругата на президента Десислава Радева благодари публично на дизайнерката си за роклята в розово букле, с която се появи на прочутия Новогодишния концерт на Виенска филхармония.В първия ден на 2018 година българският държавен глава Румен Радев и съпругата му бяха на посещение във Виена по лична покана на федералния президент на Република Австрия Александър Ван дер Белен.Двамата бяха почетни гости на световноизвестния Новогодишен концерт на Виенската филхармония в златната зала на \"Музикферайн\".Тоалетът на Радева отново се превърна в по-обсъждана тема от самото посещение на президента. На фона на похвалите и критиките съпругата на президента благодари на дизайнерката си Невена Николова.\"Просто Nevena! Благодаря ти!\" написа Радева в профила си във Facebook. Nevena е известната българска дизайнерка Невена Николова, която живее в Лондон и е ушила роклите на не една и две знайни особи. Една от тях е сестрата на херцогинята на Кеймбридж Пипа Мидълтън. Преди време Невена призна и че е отказала да ушие рокля на суперзвездата Бионсе, защото била претрупана от работа.Самата дизайнерка също публикува снимки на Десислава Радева в профила си във Facebook.\"Рокля НЕВЕНА за Десислава Радева. Розово букле и десетки нюанси и видове кристали Сваровски в знак на уважение към Австрия. Честита Нова година на всички, които вярват в красотата и добротата\", написа тя.", "date": "2018.01.02", "title": "Деси Радева за розовото букле във Виена: Просто Nevena!"}
{"url": "https://www.dnes.bg/temida/2018/01/02/ekskmetyt-iznasilil-uchenichka-v-opit-da-izleze-na-svoboda.363839", "text": "Екскметът на Стрелча и Пазарджик Иван Евстатиев, който бе осъден за изнасилване на ученичката Ирена, може да поиска предсрочно освобождаване от затвора.Това стана ясно от думите на адвоката на бившия градоначалник Ташкена Колчева.Преди дни Пловдивският окръжен съд намали присъдата на Евстатиев от 6 години на 4 години. Той обаче ще обжалва решението, защото държи на това, че е невинен и иска да бъде оправдан.\"Ако намалената присъда все пак влезе в сила, Евстатиев може да поиска предсрочно освобождаване\", каза Колчева, цитирана от \"\".Адвокатката обясни и че ако наказанието от 4 г. лишаване от свобода влезе в сила, на 17 януари 2018 г. бившият кмет ще е излежал вече половината от него и ще има право да поиска условно предсрочно освобождаване.Според защитника на жертвата Иван Грошев обаче не може да има подобно механично приспадане. Той обясни, че за да бъде предсрочно пуснат на свобода който и да е осъден, с него трябва да е извършвана превъзпитателна работа. Такава не е провеждана с Евстатиев, тъй като той няма влязла в сила присъда.Все още не е ясно дали окръжната прокуратура в Пловдив ще протестира намаленото наказание на бившия кмет.\r\nЕвстатиев бе задържан преди две години за изнасилването на 16-годишната тогава Ирена Белухова. През двете години в затвора бившият кмет се стопи с 40 килограма, а според адвоката му е сринат психически.\"След като научи, че присъдата му е изменена, Евстатиев не показа чувства. След дългия престой в ареста е смазан физически и психически и няма нормални човешки реакции\", обясни защитничката.Тя разбрала за намалената присъда на 28 декември, но не е получила все още официално мотивите. Делото в окръжния съд в Пловдив, образувано по жалба на Евстатиев, се е провело на 25 ноември при закрити врата.Трима магистрати са участвали в състава. Те са променили присъдата от първата инстанция единствено в частта ѝ за наказанието, намалявайки го с 2 г.Обезщетението, което трябва да плати на ученичката, остава 12 000 лв.\"Ние не обжалвахме първоначалната присъда на Евстатиев, тъй като никога не сме настоявали тя да е висока и жестока, а чрез нея да се покаже, че половият акт е бил против волята на момичето\", обясни защитникът на момичето Иван Грошев.Той обясни, че в окръжния съд бившият кмет не поискал да бъде оправдан, а да му намалят присъдата. Извинил се на Ирена и родителите ѝ.\"Така реално призна вината си. Не съм запознат с мотивите за по-ниското наказание, но вероятно разкаянието му е изиграло роля. Това е първата стъпка към поправяне\", коментира адвокат Грошев. Според него и присъда от 4 г. лишаване от свобода доказва, че Евстатиев е виновен. На същото мнение било и семейството на жертвата.\"Родителите искат по-бързо всичко да приключи, за да може дъщеря им да забрави. Досега при всяко съдебно заседание Ирена трепереше, а ръцете ѝ се потяха\", обясни защитникът.Момичето било на 16 г., когато е изнасилено от Евстатиев. На 15 януари 2016 г. по обед деветокласничката се връщала от училище, когато се видяла с бившия градоначалник пред хотел в Стрелча, където той живеел.Евстатиев я поканил в стаята си да говорят за намерението ѝ да кандидатства в юридическия факултет в Пловдив. Самият той е доктор по право.Ученичката му имала пълно доверие, тъй като двамата се познавали добре. Ирена помагала в щаба му за местните избори през 2015-а. Майка ѝ Христина пък била секретарка в община Стрелча, когато Евстатиев кметувал.В хотелската стая бившият управник почерпил момичето с водка. Двамата изпили една бутилка, започнали и втора. Момичето изпаднало в неадекватно състояние след като погълнало около 250 гр водка. Евстатиев се възползвал и я насилил.След това я качил на джипа си и я оставил пред дома на разтревожените й родители. Заръчал й да не казва нищо, но под натиска на родителите си момичето признало всичко.Тя била освидетелствана от съдебен лекар, а Евстатиев - арестуван. Още по време на досъдебното производство бившият кмет тъврдеше, че сексът с ученичката е бил доброволен от нейна страна.Срещу него бяха повдигнати две обвинения - за изнасилване и опиване на непълнолетна.", "date": "2018.01.02", "title": "Екскметът, изнасилил ученичка - в опит да излезе на свобода "}
{"url": "https://www.dnes.bg/health/2018/01/02/na-pochivka-s-dete-kak-da-go-oblichame.363830", "text": "Зимните месеци са вълнуващ период от годината особено за децата. Наред с многото удоволствия, които носи снегът, трябва да сме особено внимателни при играта на децата в студеното време.", "date": "2018.01.02", "title": "На почивка с дете - как да го обличаме? "}
{"url": "https://www.dnes.bg/crime/2018/01/02/banderoli-bol-a-cigarite-gi-niama.363837", "text": "Огромно количество акцизни бандероли за тютюневи изделия с надписи на Република Беларус са иззети от митнически и гранични служители на ГКПП Капитан Андреево, съобщиха от Агенция \"Митници\".\r\nЦенните книжа - общо 2 190 000 броя, са били открити при митническа проверка в тайници на камион, който е пътувал от Турция за Латвия през нашата страна и е бил управляван от молдовски гражданин. \r\nШофьорът е заявил, че не пренася други стоки, валута или ценности освен декларирания товар.\r\nПри митническата проверка със специализирана рентгенова апаратура обаче служителите са установили подозрителна плътност и съдържание в две зони на ремаркето. При последвалата физическа проверка, инспекторите са открили в тези зони специално изградени тайници.\r\nТе са съдържали общо 73 пакета с по-малки опаковки с 2,190 млн. бандероли с надписи на Република Беларус. Бандеролите са били иззети с протокол. \r\nСрещу шофьора е съставен акт за нарушение на Закона за митниците. Товарният автомобил е задържан като средство, послужило за укриване и превозване на ценните книжа през границата.", "date": "2018.01.02", "title": "Бандероли бол, а цигарите ги няма! "}
{"url": "https://www.dnes.bg/zvezdi/2018/01/02/prirast-na-pyt-e-oshte-edno-holivudsko-bebe.363843", "text": "Актьорите Ребека Хол и Морган Спектър ще стават родители, съобщи в. \"Дейли мирър\", цитиран от БТА. Двамата обявиха новината в Инстаграм със снимки, на които се вижда как обгръщат с ръце коремчетата си.Ребека Хол е на 35 години и се омъжи за Морган Спектър през 2015 г. Тя изпълни ролята на Вики във филма \"Вики Кристина Барселона\" на Уди Алън.За нея тя получи номинация за награда \"Златен глобус\" за най-добра актриса. След това актрисата се снима в драмата \"Фрост/Никсън\", в криминалето \"Градът\", последваха лентите \"Пробуждане\", \"Железният човек 3\".", "date": "2018.01.02", "title": "Прираст: На път е още едно холивудско бебе"}
{"url": "https://www.dnes.bg/stranata/2018/01/02/ot-sutrinta-zaraboti-novoto-regionalno-depo-v-pazardjik.363844", "text": "Днес е заработило новото регионално депо в Пазарджик, което към момента обслужва само града. Още от 5:00 часа сутринта се събират отпадъците в града. Пристигнаха и първите камиони.\r\nВ края на миналата година община Пазарджик обяви частично бедствено положение заради този проблем. В петък ще стане ясно дали то ще бъде удължено.\r\n\"В община Пазарджик ситуацията е съвсем нормална. Колите извозват по график по райони както в рамките на града, така и по селата. Регионалното депо ги приема. Проверяват се всички документации, които са необходими, минават през кантар и когато всичко е наред, отпадъците се депонират по правилата. Следва да изчакаме още няколко дни и ако нещата вървят нормално, да си сключим съвсем редовен договор с избрания оператор. Това по никакъв начин няма да се отрази на сметоизвозването и депонирането, тъй като към момента осигурихме оператор и нещата си вървят по план\", заяви пред \"БНР\" Петър Петров, заместник-кмет на Пазарджик.\r\nКметът на община Рила Георги Кабзималски обясни, че отпадъците в общината днес ще бъдат извозени на депото в Рила и оттам ще ги претоварят в Перник, Самоков или Разлог.\r\n\"На едно от трите места ще бъдат депонирани отпадъци. Малко тежко, но това е положението\", коментира още той.", "date": "2018.01.02", "title": "От сутринта: Заработи новото регионално депо в Пазарджик"}
{"url": "https://www.dnes.bg/notifikacii/2018/01/02/jena-udari-piianiia-si-myj-s-chiniia-po-glavata-toi-pochina.363856", "text": "Една традиционна история от семейния бит завърши трагично в село Черноземен навръх Нова година. \r\n54-годишен мъж издъхнал няколко часа след като бил ударен с чиния по главата от жена си. Причината е тривиална – прибрал се пийнал.В новогодишната нощ Стоян Ненчев се прибрал почерпен, а съпругата му Димитринка му вдигнала луд скандал, съобщиха от полицията в Пловдив, цитирани от \"\".Ядосана, жената го ударила с чиния по главата. Стоян получил рана на слепоочието, но линейка така и не била повикана.На следващия ден мъжът бил открит вкочанен. Съпругата му е задържана в районното управление в Хисаря.От районната прокуратура съобщиха, че по първоначални данни няма причинно следствена връзка между смъртта на мъжа и удара.\r\n ", "date": "2018.01.02", "title": "Жена удари пияния си мъж с чиния по главата. Той почина"}
{"url": "https://www.dnes.bg/dnes-te-kazaha/2018/01/02/02-01-2018.363859", "text": "Ние не сме влезли във властта, за да се занимаваме с плажове и лифтове! Лидерът на \"Атака\" Волен Сидеров", "date": "2018.01.02", "title": "02.01.2018"}
{"url": "https://www.dnes.bg/cars/2018/01/02/audi-shte-predlaga-dve-novi-versii-na-q2.363851", "text": "Компанията Audi подготвя две нови версии на кросоувъра Q2, като първата от тях ще бъде готова още до средата 2018 г., съобщава Indians Auto Blog.Първо  ще излезе удълженият вариант на модела – Audi A2 L, който ще бъде предназначен за пазара в Китай. Кросоувърът ще получи само бензинови турбомотори – 1,0 TSI (116 к.с.), 1,4 TSI (150 к.с.) и 2,0 TSI (290 к.с.). Моторите ще се съчетават с 6-степенна механична и 7-степенна роботизирана скоростна кутия с два съединителя.\r\nПроизводството на удълженото Q2 L в Китай вече стартира, а в Audi вече работят и по електрическа модификация на модела. В компанията са наясно, че най-големият пазар в света постепенно се отказва от бензинови и дизелови автомобили, като те ще бъдат последвани и от хибридите.За целта се подговя версията Audi Q2 E-Tron. В Китай тя ще бъде изградена на удължената модификация (L), докато на други пазари за основа ще се използва стандартния кросоувър. Пробегът на модела с едно зареждане ще е около 500 км, което ще му позволи за се конкурира с Model X.Засега не е ясно дали електромобилът ще поучи фирмената система за задвижване на четирите колела Audi Quattro AWD. ", "date": "2018.01.02", "title": "Audi ще предлага две нови версии на Q2"}
{"url": "https://www.dnes.bg/stranata/2018/01/02/maskirani-i-vyoryjeni-obraha-benzinostanciia-vyv-vidin.363852", "text": "Маскирани нахлуха с пистолет в бензиностанция във Видин, като са откраднали пари, винетни стикери и лотарийни билети, съобщиха от Областната дирекция на МВР–Видин, предаде \"\".\r\nНа 31 декември в 04:45 часа на тел. 112 бил получен сигнал за въоръжен грабеж.\r\nДве неизвестни лица с маски на главите влезли в търговски обект – бензиностанция, намираща се на изхода на областния град, до ТЕЦ-Видин, и след като единият от тях е заплашил с пистолет служителката, отнели пари в евро и лева на обща стойност 1 495 лева, 6 броя седмични винетни стикери за товарни автомобили и 96 броя лотарийни билети на обща стойност 398 лева.\r\nРаботата по случая продължава, в Районно управление \"Полиция\"-Видин е образувано досъдебно производство за престъпление по чл.198, ал. 1 от Наказателния кодекс.", "date": "2018.01.02", "title": "Маскирани и въоръжени обраха бензиностанция във Видин"}
{"url": "https://www.dnes.bg/stranata/2018/01/02/jena-se-izgubi-nad-peshtera-pribrala-si-se-v-sofiia.363858", "text": "55-годишна жена от София вдигна на крак полицията и жандармерията в Пещера, след като приятелите й съобщават, че е тръгнала да се разхожда в курорта Св. Константин над града и е изчезнала. Случката се е разиграла в първия ден на новата година, съобщи говорителят на полицията Мирослав Стоянов.\r\nОколо 10 ч. на 1 януари софиянката излязла от вилата на приятеля си в курорта Св. Константин, където посрещали 2018 г. в голяма компания, като заявила че отива да се поразходи. Документите и мобилния си телефон оставила във вилата.\r\nСлед като не се прибрала в продължение на няколко часа, приятелите й се разтревожили и тръгнали да я търсят, но безуспешно. \r\nОколо 18 ч. подали сигнал в полицията за изчезнала жена, пише \"\". Незабавно били сформирани екипи от полицаи и жандармеристи, представители на местната ловна дружинка и доброволци, които въпреки падналия мрак тръгнали да търсят изчезналата в планинските масиви на курорта. \r\nЕдва около 22ч. бил получен сигнал, че издирваната всъщност се е прибрала в дома си в София и търсенето било прекратено. \r\nВсе още не е ясно как столичанката се е придвижила до София и защо, след като тръгнала да се разхожда, изненадващо се е прибрала в дома си, без да предупреди когото и да било.\r\nОт полицията не крият възмущението си от безотговорността на жената, като се има предвид, че за издирването й е била организирана мащабна акция и е бил използван голям човешки ресурс.\r\n ", "date": "2018.01.02", "title": "Жена се \"изгуби\" над Пещера, прибрала си се в София"}
{"url": "https://www.dnes.bg/crime/2018/01/02/bashta-i-sin-streliaha-po-rodata-raniha-jena.363854", "text": "Баща и син стреляха по свои роднини в село Бело поле, съобщиха от Областната дирекция на МВР – Видин. В резултат на екшъна е ранена жена.\r\nНа 1 януари около 09.00 часа в Районно управление \"Полиция\" – Белоградчик е получен сигнал от 40-годишен жител на с. Бело поле за това, че е бил нападнат от роднини в къщата му в селото. \r\nУстановено е, че около 08.30 часа 46-годишен мъж и синът му 28-годишен, и двамата от Бело поле са влезли в имота, обитаван от тъжителя и жена му, където са възпроизвели с оръжие изстрели в двора на имота, счупили са стъклата на два от прозорците на сградата и са разбили входна врата, чрез което са проникнали в сградата и възпроизвели изсртели, насочени срещу обитателите на имота. \r\nВследствие на действията им е причинено нараняване в областта на окото на 37-годишна жена, която е откарана в ЦСМП – Видин. \r\nПри огледа са иззети 5 броя гилзи, а от дома на двамата мъже е иззет пистолет и 4 броя боеприпаси. Лицата са задържани за срок до 24 часа, по случая в Районно управление \"Полиция\" – Белоградчик е образувано досъдебно производство.", "date": "2018.01.02", "title": "Баща и син стреляха по родата, раниха жена"}
{"url": "https://www.dnes.bg/notifikacii/2018/01/02/otkriha-myrtvi-bylgarka-i-germanec-v-kefaloniia.363899", "text": "30-годишен германец и 23-годишна жена от български произход са открити мъртви в Гърция, предава АП, цитирана от \"Труд\". Първоначалните данни насочват към версията за двойно самоубийство.\r\nДвойката била наела къща на западния остров Кефалония на 26 декември.Собственикът на къщата открил телата на туристите вечерта на Нова година. Полицията съобщи, че разследването продължава. Телата са откарани в град Патра за аутопсия.", "date": "2018.01.02", "title": "Откриха мъртви българка и германец в Кефалония"}
{"url": "https://www.dnes.bg/business/2018/01/02/2017-ta-za-trudoviia-pazar-pozitivna-no-ne-syvsem.363903", "text": "2017 г. бе една много позитивна година, но и разнопосочна. Това казав ефира на .\"2018 г. ще бъде доста динамична, дигитална и цифрова. Ще има доста приходи от BPO сектора, а строителния и минния сектор остават на по-заден план и ще изпитват затруднения\".Имаше прекалено мотивирани работници, но и доста неясна цел за служителите, започващи работа в компаниите. Причината е, че програмата и мерките, които се опитваха да се създадат в държавата, бяха доста неясни и по-скоро насън се случваха нещата, отколкото наяве. Едно от интересните неща, които се случиха през 2017, е че повече хора се  опитаха да си намерят мястото в България, каза събеседничката. \"А и се създадоха мерки с цел да се привлекат работници и от други държави\". ", "date": "2018.01.02", "title": "2017-та за трудовия пазар – позитивна, но не съвсем"}
{"url": "https://www.dnes.bg/stranata/2018/01/02/prokuraturata-syglasna-sys-syda-za-shofiora-ubil-dete-v-pyrvenec.363863", "text": "Прокуратурата отказа да протестира решението на съда да освободи с най-леката мярка за неотклонение – \"подписка\", Димитър Йовчев – мъжът, който блъсна и уби дете в ромската махала на пловдивското село Първенец.\r\nНа 22 декември 56-годишният мъж излезе на свобода, след като съдът счете, че Прокуратурата не е събрала доказателства по изискуемия процесуален ред.\r\nТази сутрин обаче стана ясно, че Прокуратурата се е отказала да иска задържането му под стража и изцяло се съгласява с мотивите на съда – че Йовчев е с чисто криминално минало, не е осъждан, престъплението е неумишлено и няма опасност да се укрие или да извърши ново престъпление.\r\nЙовчев е с отнета шофьорска книжка и забрана да напуска страната, пише bTV.\r\nИменно пускането му на свобода обаче предизвика гнева на хората от ромската махала в Първенец и те се вдигнаха на . Хората искат мъжът да е задържан до делото, да получи присъда \"доживотен затвор\", както и в селото да има тротоари, пешеходни пътеки и легнали полицаи. В противен случай заплашиха да спрат децата си от училище и да затварят пътища.", "date": "2018.01.02", "title": "Прокуратурата съгласна със съда за шофьора, убил дете в Първенец"}
{"url": "https://www.dnes.bg/stranata/2018/01/02/dvama-postradaha-pri-tejyk-pyten-incident-pri-pytia-ruse-biala.363894", "text": "Двама души са пострадали в катастрофа на пътя Русе - Бяла, при разклона за с. Пиргово, съобщават от МВР - Русе. Инцидентът е станал в найора на т. нар. \"Мойсев баир\".Два леки автомобила са се ударили челно. Пострадали са двамата водачи, които са били откарани с линейки към болницата в Русе, съобщава \"Фокус\". Все още няма информация за състоянието им. Наложило се е екипи на пожарната да окажат помощ за изваждането на единия от шофьорите.В момента екипи на полицията обработват произшествието на място и е създадена временна организация на движението, но пътят е проходим.", "date": "2018.01.02", "title": "Двама пострадаха при тежък пътен инцидент при пътя Русе - Бяла"}
{"url": "https://www.dnes.bg/stranata/2018/01/02/za-2017-g-zadyrjani-sa-nad-20-000-kub-m-nezakonna-dyrvesina.363848", "text": "Над 20 000 куб. м незаконна дървесина и над 16 000 куб. м дърва за огрев за задържани при проверки на контролните органи през изминалата година, съобщиха от Министерството на земеделието, храните и горите.Рекорден брой от 370 000 проверки са извършени в горските територии през 2017 г. Над 200 хиляди от тях са проверките на мобилните екипи и стражарите на 6-те държавни предприятия и близо 170 хиляди - на инспекторите от 16-те регионални дирекции на Изпълнителна агенция по горите. С това общият брой надвишава проверките в горските територии за 2016 г. с над 80 хиляди.Близо 18 000 са издадените актове от проверяващите екипи на Изпълнителната агенция по горите и предприятията. От нарушителите са отнети и близо 400 моторни превозни средства, над 650 каруци, близо 500 моторни триона, както и други инструменти за дърводобив.Проверките са за незаконна сеч, транспортиране на незаконно добита дървесина, без превозен билет или от превозни средства без GPS устройство, както и продажба на незаконно добити дърва за огрев, а също и проверки на физически лица, ловци и риболовци и МПС.Близо 1,25 млн. пространствени куб. м дърва за огрев са предоставени от 6-те държавни предприятия по обобщени данни към 18 декември 2017 г. чрез директни продажби на физически лица. С това са задоволени нуждите на 180 000 домакинства. Предоставените дърва за огрев през 2017 г. са със 100 000 кубически метра или с 9 процента повече от продаденото от предприятията през цялата 2016 г.Освен количествата дървесина, предоставени на населението чрез директни продажби от териториалните поделения на предприятията, те реализираха през 2017 г. продажба и на общо на близо 2 милиона и 650 хиляди плътни куб. метра /около 4 милиона и 650 хил. пространствени куб. м/ дървесина от категорията \"дърва на юридически лица и еднолични търговци\", значителна част от която също се ползва за отопление.\r\n ", "date": "2018.01.02", "title": "За 2017 г.: Задържани са над 20 000 куб. м незаконна дървесина"}
{"url": "https://www.dnes.bg/health/2018/01/02/maslo-ot-karamfil-pomaga-pri-glavobolie-i-stres.363576", "text": "То има приятен аромат и редица ползи за здравето. Маслото от карамфил е едно от най-ценните, които трябва да имаме в домашната аптечка. Неговите качества се дължат на антимикробните, противогъбичните, антисептичните, антивирусните му свойства.Маслото се получава от пъпките на карамфиловото дърво, което е било използвано с лечебни цели още в древните индийски и китайски цивилизации.Вероятно не знаете, но ароматният карамфил е богат на минерали като калций, желязо, фосфор, натрий, калий и витамини А и С.Маслото получено от него помага за елиминиране на лошия дъх, облекчаване на респираторни проблеми, но ползите му не свършват само с това. Вижте за какво още може да ви бъде полезно.Маслото от карамфил често се препоръчва за грижа за кожата, особено за тези, които страдат от акне. В редица продукти с антистареещ ефект се съдържа маслото от карамфил. То има способността да забавя стареенето на кожата, да я подхрани, озари тена ѝ, да подобри притока на кръв.Маслото от карамфил има мощни антивирусни свойства и способства за пречистване на кръвта, като повишава резистентността към множество заболявания, тъй като антиоксидантите в него действат срещу свободните радикали, за които знаем, че причиняват множество усложнения в организма.", "date": "2018.01.02", "title": "Масло от карамфил помага при главоболие и стрес"}
{"url": "https://www.dnes.bg/notifikacii/2018/01/02/sataninski-ritual-zad-smyrtta-na-dvoikata-v-kefaloniia.363910", "text": "Разследването за причините на смъртта на двойката, открити мъртви в Кефалония, които са наели къща за гости, е взело мистериозен обрат, след като полицията е открила предмети, които биха могли да сочат сатанински ритуал, предаде \"Български новини\". \r\nПолицията намери ножове и други остри предмети на местопрестъплението, където телата лежали в кръв. След най-новите доказателства, включващи свещи и сатанински пентаграм, полицията смята, че двойката може да е била замесена в сатанински ритуал, който завършва с това, че двамата отнемат живота си.\r\nПричината за смъртта е множество наранявания от остър предмет в горната част на тялото и крайниците. Според местните медии, съдебният лекар е отхвърлил вероятността за престъпление със замесено трето лице. Предполага се, че двамата са били под влияние на алкохол, но това тепърва предстои да се доказва.", "date": "2018.01.02", "title": "Сатанински ритуал зад смъртта на двойката в Кефалония?"}
{"url": "https://www.dnes.bg/zvezdi/2018/01/02/liubov-gushterov-i-svetlana-posreshtnaha-zaedno-2018-g.363891", "text": "След краткотрайна раздяла Гущеров и плеймейтката Светлана се сдобриха на Коледа, а двамата се похвалиха, че са посрещнали заедно и новата година.Двойката сподели общ кадър от маса, а Светлана и пожелание за 2018-а, в което включи и Християн.\"Пожелавам ви новата 2018 година да е изпълнена с толкова много любов, колкото моята! Бъдете здрави и дарявайте щастие на любимите си хора!\"Гущеров също не остава безразличен и на свой ред се похвали, че плеймейтката е неговият свят и неговата любов.Още новини за звезди четете на ", "date": "2018.01.02", "title": "Любов! Гущеров и Светлана посрещнаха заедно 2018 г."}
{"url": "https://www.dnes.bg/world/2018/01/02/protestite-v-iran-ne-stihvat-koi-sa-vodachite-im.363822", "text": "Вълната от протести в Иран не отслабва и доведе до първите 13 жертви, включително 10 протестиращи, загинали в периода от 30 декември - 1 януари, пише френският в. \"Монд\". Онлайн записи показаха нападения срещу правителствени и религиозни сгради, банки и централи на проправителствени милиции. Подобни демонстрации не са виждани в страната от 2009 г. насам.\r\nПротестите бяха поведени от консервативните протестиращи от град Машхад в североизточната провинция Хорасан-е Разави, които подкрепят духовника Ебрахим Раиси, отбелязва в. \"Монд\" в друга статия. Те са противници на президента Хасан Рохани. Към тях обаче са се присъединили и протестиращи с други политически убеждения, които отправиха националистически и икономически искания.\r\nИзпитващите икономически затруднения иранци са недоволни от голямата финансова помощ, която режимът в Техеран оказва на чуждестранни структури като ливанското движение Хизбула. Лидерът на Хизбула Хасан Насрала се хвали с построените с ирански пари болници, пътища и училища в Ливан, отбелязва френското издание.\r\nВ зависимост от това кои източници ползвате протестиращите искат всичко - от по-ниски цени и по-добра икономика до падане на религиозното правителство. Светът може да е изправен пред всичко - от разнородни прояви на недоволство до предстоящ \"площад Тахрир\", пише британският в. \"Гардиън\".В Ислямска република Иран откритите прояви на несъгласие не са такава рядкост, за каквато биват представяни - жени протестират срещу налаганите им ограничения, обикновени граждани протестират заради неплатени заплати и загубени влогове. \r\nНо уличните протести са рядкост и за тях нервното правителство обвинява чужди сили, регионални съперници разпространяват слухове, а активисти се опитват да използват исканията за по-голяма отчетност и по-малко неравенство и корупция за своите идеологии. \r\nВ кюрдския регион Керманшах хората са недоволни от инфлацията, безработицата и пренебрегването от държавата на техния регион, който е още по-засегнат от тези проблеми, отбелязва британското издание. От своя страна властите са наясно, че е опасно да пренебрегват тези искания. Доклад на вътрешното министерство показва, че недоволството засилва привлекателността на салафистки джихадистки групи в северозападния граничен регион и посочва начини за справяне с проблем.\r\nНо протестите, които се отнасят до местните проблеми, започнаха от Машхад, който е политическа база на противници на Рохани, подчертава в. \"Гардиън\". Медии, поддържащи твърдия курс, показват симпатия към протестиращите и вече има признаци, че фракции, противопоставящи се на Рохани, подтикват към размирици, като се опитват да провалят политическите планове на президента и може би дори да му попречат да се кандидатира за Върховен лидер на страната, когато постът бъде освободен.\r\nПрезидентът беше избран през май миналата година с платформа, обещаваща икономическо възстановяване, но среща спънки на всяка стъпка. Ефектът от облекчаването на западните санкции в замяна на подписването на ядреното споразумение все още не се вижда, а плановете му за реформа на банковата система се сблъскаха със съпротивата на влиятелни кръгове в страната. Президентът беше принуден да прибегне до по-скромни мерки като повишаването на износните мита вместо до структурни промени.\r\nИранците разбират проблемите, пред които е изправена страната им, и чакат подобряване на икономиката с различна степен на търпение. Голяма част от тях са настроени по-националистически от всякога и антиарабската ксенофобия се засилва.\r\nВъпреки помирителните думи на самия Рохани иранското правителство засилва мерките срещу протестиращите, подчертава в. \"Ню Йорк таймс\". Явно е, че протестиращите няма да получат свобода на действие. Заместник вътрешният министър Хосеин Золфагари заяви снощи, че \"от тази вечер безредиците ще бъдат подложени на по-сериозен контрол\", отбелязва изданието. Още вчера силите за сигурност се подготвяха за операция и в столицата Техеран сили за борба с безредиците с водни оръдия са в готовност.\r\n /БТА/\r\n ", "date": "2018.01.02", "title": "Протестите в Иран не стихват, кои са водачите им? "}
{"url": "https://www.dnes.bg/crime/2018/01/02/novogodishen-obir-10-bona-i-zlato-ot-dom-v-liaskovec.363841", "text": "Взломна кражба на пари и злато от жилище в Лясковец разследват служители на полицията в Горна Оряховица, съобщиха от ОД МВР - Велико Търново. По данни на собствениците липсвали 10 000 лв. и златни накити.Сигнал за извършеното престъпление е получен на 31 декември.На местопроизшествието е извършен оглед. По случая е започнато досъдсебно производство.", "date": "2018.01.02", "title": "Новогодишен обир: 10 бона и злато от дом в Лясковец"}
