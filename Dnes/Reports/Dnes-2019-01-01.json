{"url": "https://www.dnes.bg/sofia/2019/01/01/pyk-ivancheva-se-hvali-s-parichki-ot-novogodishnata-pitka.397978", "text": "Подсъдимата кметица на столичния квартал \"Младост\" Десислава Иванчева, която успя да се прибере у дома за коледните и новогодишни празници, ще се радва на здраве и успех през 2019 година. \n\r\nСъс своя късмет тя се похвали в личния си профил във Facebook, като обясни, че семейството й няма традиционната баница с пожелания:\r\n\"Нямаме баница с късмети, но имаме питка с парички...\r\nЗа сега имам две парички, намерени през 2019 г.\r\n20 ст. - здраве\r\n50 ст. - успех\r\n2018 г. също си намерих... Дано, наистина да са късметлийски\".\r\nПо-късно тя отново използва социалната мрежа, но този път за да се оплаче.\r\n\"Мама от 01 ч е в спешното на Окръжна болница... Болницата е на 200 м от блока ми и аз не мога да отида да я видя...\"\r\nВ коментарите под поста обаче става ясно, че сърцето на вързастната жена е излязло от ритъм, но бързо била освободена за домашно лечение.\r\n ", "date": "2019.01.01", "title": "Пък Иванчева се хвали с... парички от новогодишната питка"}
{"url": "https://www.dnes.bg/eu/2019/01/01/svetyt-posreshtna-novata-2019-a-s-nadejda-i-shou.397971", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСветът посрещна новата 2019 година с пищни фойерверки и празненства. Празничните светлини огряха Нова Зеландия и Австралия. Над един милион души се събраха само в Сидни, за да наблюдават светлинното шоу, което озари небето за 12 минути с 100 хил. фойерверки с различни ефекти.\r\nОбективът на  засне и впечатляващите фойерверки и в Тайван, Хонконг. \r\nХиляди се събраха и в центъра на Пхенян. Те посрещнаха новата година с музикална шоу програма и много фойерверки.\r\nПищни тържества белязаха началото на новата 2019 година и в Европа. Грандиозно светлинно шоу и на плажа Копа Кабана в Рио де Жанейро. 10-минутна заря обагри небето.\r\nВ Ню Йорк на Таймс Скуер хиляди се събраха под дъжда, за да станат свидетели  на ежегодното спускане на кристалната топка, даваща началото на новата година.", "date": "2019.01.01", "title": "Светът посрещна новата 2019-а. С надежда и шоу"}
{"url": "https://www.dnes.bg/za-da-se-razbirame/2019/01/01/zdrave-liubov-i-shtastie-kak-da-go-postignem-prez-2019-a.397808", "text": "Готови ли сте да направите 2019-а незабравима? Време е за ново начало, за поставяне на нови правила за повече здраве, щастие и любов. Споделяме следващите редове, които да ви вдъхновят да не спирате да търсите по-доброто за себе си.\r\n\r\nХранете се по-добре – Най-добрият начин да изгубите излишни мазнини е да промените начина си на хранене. Няма значение колко тренирате. Хубавата фигура се дължи на начина на хранене (80%) и на спорта (20%).\r\nСпрете да пресмятате калориите си – Вместо това се съсредоточете върху качеството на храната. Не всички калории са равни. Помислете само какво получава тялото ви от 100 калории под формата на сладкиши, пържено и 100 калории от сурови бадеми.\r\n                    \n                    \n                „Рестартирайте“ черния си дроб – Особено важно правило след празничното преяждане. Добавете към менюто си храни, които действат детоксикиращо на черния дроб – като грейпфрут, вода с лимон, карфиол, зеле, аспержи, броколи, чесън, куркума, зелен чай.\r\nОстанете хидратирани – Водата прави чудеса за вашето тяло и е от решаващо значение за поддържането на метаболизма, храносмилането, познавателните умствени функции, изхвърляне на токсините, вашите нива на енергия.\r\nДобавете към закуската си повече протеини – Протеините от закуската ни помагат да изградим мускули, да имаме енергия през деня, осигуряват ни ситост.\r\nЯжте повече храни богати на омега-3 мастни киселини – Те са важни за здравето на кожата, сърцето, намаляват възпалението в организма. Съдържат се в по-мазните риби, орехите, лененото семе и други.\r\n", "date": "2019.01.01", "title": "Здраве, любов и щастие! Как да го постигнем през 2019-а?"}
{"url": "https://www.dnes.bg/eu/2019/01/01/zaradi-ksenofobski-vijdaniia-myj-gazi-chetirima-v-germaniia.397974", "text": "И в Германия мъж блъсна четирима празнуващи в новогодишната нощ, предаде ДПА.\r\nСпоред полицията, най-вероятният мотив са ксенофобските възгледи на водача. \n\r\n\"Освен това следователите разполагат с първоначална информация, че водачът страда от психическа болест\", се казва още в изявлението на властите.\r\nПетдесет годишният мъж е арестуван след инцидента в град Ботроп в провинция Северен Рейн-Вестфалия. \r\nСпоред свидетелите, той е засилил колата си минути преди полунощ към пешеходец, който успял да избяга. След това е блъснал група хора на оживен площад в центъра на града, включително сирийци и афганистанци.\r\nЕдин от пострадалите все още е в болница, предаде Ройтерс.\r\nЗа потенциалния ксенофобски мотив властите съдят по това, че при ареста заподозреният е направил расистки коментари.  \r\n ", "date": "2019.01.01", "title": "Заради ксенофобски виждания, мъж гази четирима в Германия"}
{"url": "https://www.dnes.bg/sofia/2019/01/01/ot-igrachka-stana-plachka-piratka-podpali-zavedenie.397975", "text": "Първият ден от годината започна с главоболие за един от собствениците на заведение на бул. „Витоша”. В празничната нощ, имотът му се запалил и изгорял до основи.\r\nНай-вероятната причина за инцидента е хвърлена пиратка, съобщава Нова тв.\r\nПри инцидента няма пострадали, щетите са само материални. \r\nЗаведението не е работело, а изгорялото помещение всъщност е допълнителна постройка, която се използва за склад.\r\n ", "date": "2019.01.01", "title": "От играчка стана плачка: Пиратка подпали заведение "}
{"url": "https://www.dnes.bg/akoshtete-vqrvaite/2019/01/01/7-te-neshta-koito-shte-vi-napraviat-po-privlekatelni.397803", "text": "Има ли край вас някой специален мъж, който бихте искали да впечатлите? Привлечени ли сме от някого, искаме да дадем най-доброто от себе си... Когато става въпрос една жена да излъчва сексапил, това не се отнася нито до дрехите, които ще облече, думите, които ще каже или как ще изглежда. Привлекателността ни се заражда вътре в нас.\r\nАко тя липсва там, и най-секси роклята няма да ви помогне да впечатлите представителите на противоположния пол. Следващите редове ще ви разкрият няколко лесни стъпки, с които да бъдете по-привлекателни.\r\n\r\nТова е едно от най-важните неща, които трябва да направите! Трябва да се научите да обичате себе си и да бъдете съюзник на вас самите, особено в това, когато полагате усилия да бъдете по-секси.\r\n                    \n                    \n                \r\nПомислете за това, което ви прави щастливи, какво ви кара да се чувствате красиви, женствени, което запалва огън в душата ви. Вашата идея за красота е най-важна. Само така ще може да си поставите ясна цел.\r\n\r\nНяма нищо по-силно и по-секси от истинската усмивка. Привлекателните жени излъчват радост и удовлетворение, а усмивката им действа като магнит на мъжете. Усмихвайте се, когато го почувствате, за да поздравите или когато си взимате довиждане. Също така е важно да се опитате да култивирате вътрешното си щастие и способността да бъдете отворени за другите, за да може личността ви да бъде привлекателна, пламенна.\r\n", "date": "2019.01.01", "title": "7-те неща, които ще ви направят по-привлекателни"}
{"url": "https://www.dnes.bg/stranata/2019/01/01/shte-zabogateem-li-ot-dnes-po-visoki-zaplati-no-i-po-visoki-ceni.397972", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт днес българинът е една идея по-богат. Минималната работна заплата вече е 560 лева, а по-високи възнаграждения са предвидени и в бюджетния сектор, и за учителите.\r\nЗа сметка на това обаче се увеличават някои цени. Ще се вдигне ли стандартът на живот на българина или положението ще си остане същото?\r\n\"Жена ми, да е жива и здрава, прави една сметка, колко пари ни трябват  за храна. Оказва се, че ни трябват, ние сме 2-ма души, децата са  отделно, трябват ни 250-260 лева\", споделя Никола Добрев, пред, на 90 години, работил в международния отдел на Локомотив София. Говори френски и немски език. Пенсията му е 272 лева.\r\n                    \n                    \n                През месец май плащал 15 лева за вода. Сметките обаче постепенно станали непосилни.Ноември месец платил 46 лева за студена вода.\n\r\nРаботещите в бюджетния сектор очакват 10% увеличение на заплатите, учителите – 20%, а хората с минимална работна заплата ще получават с 50 лева повече спрямо миналата година.\n\r\nОт 1 юли минималната пенсия ще се увеличи с малко над 10 лева и ще стане 219 лева.\r\nНо добрите новини са до тук. От днес се качва цената на водата в 27 български града - с между 5 и 25 стотинки. Ще поскъпне и природният газ с 3,5%, но това за сега няма да се отрази на цената на парното, топлата вода и тока.\n\r\nПроф. Ганчо Ганчев не е оптимист за следващата година. Според него, тя ще е смята, почти същата като 2018 за България, но малко по-лоша. Най-вече заради негативните външноикономически тенденции.\n\r\n\"Нарастването на потреблението ще се забави. Можем да очакваме едно относително забавяне и влошаване на основните макроикономически параметри. При ниски инвестиции, при относително изоставане на капитала, ние не можем да очакваме високи темпове на растеж\", коментира Ганчев пред Bulgaria ON AIR.\n\r\nСпоред проф. Ганчев фактът, че през 2018 са се родили по-малко бебета в сравнение с миналата година е показателен за икономическото състояние на българина. Когато има бебета, сметките не са проблем, а животът е по-добър.", "date": "2019.01.01", "title": "Ще забогатеем ли? От днес: По-високи заплати, но и по-високи цени..."}
{"url": "https://www.dnes.bg/eu/2019/01/01/nova-godina-i-rojden-den-na-vyrtelejkata.397977", "text": "Има какви ли не интересни начини да посрещнеш нова година, но когато няколко дечица се качват на въртележката в увеселителен парк в Рен, едва ли са очаквали, че именно там ще посрещнат 2019 г.\r\nСедем души са на върха на 50-метровия атракцион, когато техническа повреда спира въртенето му.  \r\nПет от тях са непълнолетни, между 13 и 17 години. Едно от децата, родено на 1 януари, не просто посрещна новата година на въртележката, но и своя 17-ти рожден ден.\r\nСлед като няколко пъти спасители се опитват да свалят блокираните хора със стълба, ала не успяват, е повикан хеликоптер.\r\n ", "date": "2019.01.01", "title": "Нова година и рожден ден... на въртележката"}
{"url": "https://www.dnes.bg/travel/2019/01/01/vodachka-na-bg-turisti-v-ohrid-zalojnichka-na-hotelier.397973", "text": "Служителка на голяма българска туристическа агенция е била взета за заложник от собственик на вила за настаняване, след като изгубила парите за нощувки, закуски и празнична новогодишна вечеря на група от 65 туристи от София.\n\r\nВ 10 сутринта на 1 януари автобусът с българите е потеглил към София, но без водачката си.\r\n\"Собственикът на вилата, в която бяхме настанени й взе личните документи и каза, че няма да си тръгне, докато не уреди плащанията\",съобщиха участници в новогодишния воаяж пред \"Монитор\".\n\r\nБългарите пристигнали на 30 декември по програма на голяма софийска туристическа агенция с две нощувки във вила в центъра на Охрид и празнична вечеря в местен ресторант. Когато трябвало да се настанят изненадващо водачката им обявила, че е изгубила всички служебни пари, с които трябва да плати спането и яденето на групата, общо около 3500 евро.\n                    \n                    \n                \r\nЦялата програма и новогодишното настроение на туристите се сринали, като се оказало, че нито могат да ги настанят да спят, нито ще ги приемат без да си платят наново в ресторант. Тогава в преговори влязъл собственикът на вилата за настаняване. \n\r\n\"Сестра му работела в полицията и с нейно съдействие и без никакво правно основание е прибрал личната карта, задграничния паспорт и списъка с туристите на представителката на туроператора, за да не напусне Македония и да остане в Охрид като гарант за уреждане на проблема\", разказа източник от групата. \n\r\nХазяинът пък от своя страна станал гарант пред ресторанта, за да приемат българската група за новогодишната нощ.\n\r\n\"Ситуацията е скандална, не вярваме във версията за откраднати или изгубени пари, ако ставаше въпрос за кражба или загуба, може би щяха да й вземат и документите, а не само парите. Съмняваме се, че има някакво заиграване със събраната сума\", коментираха участници в злополучното пътуване.", "date": "2019.01.01", "title": "Водачка на BG туристи в Охрид – заложничка на хотелиер!?"}
{"url": "https://www.dnes.bg/science/2019/01/01/novi-horizonti-okolo-nai-dalechnoto-izsledvano-tialo.397967", "text": "Сондата \"Нови хоризонти\" на НАСА прелетя край Ултима Туле - най-отдалеченото изследвано досега небесно тяло, на 6,4 милиарда км от Земята, предадоха Франс прес и ТАСС.\n\n\n\r\nПредвидено е сондата да вземе 900 снимки от Ултима Туле за няколко секунди, докато прелита на около 3500 км от него със скорост 51 500 км/час. Учените се надяват, че изследването на това небесно тяло ще даде по-голяма яснота как се е образувала Слънчевата система.\n\r\nАко всичко върви по план, първите кадри на Ултима Туле би трябвало да стигнат до Земята тази вечер, пише БТА. \n\r\nУлтима Туле е в пояса на Койпер - реликва от формирането на планетите в Слънчевата система. Учените не знаят дали това небесно тяло, открито през 2014 г. от космическия телескоп \"Хъбъл\", е с кръгла или издължена форма. Не са известни и размерите му, макар да се смята, че те са около 100 пъти по-малки от тези на планетата-джудже Плутон.\n                    \n                    \n                \r\nУчените решиха \"Нови хоризонти\" да изследва Ултима Туле, след като през 2015 г. изстреляната 9 години по-рано сонда осъществи основната си мисия - да изпрати изключително подробни снимки на Плутон. \"Този път ще се опитаме да направим снимки на Ултима Туле с резолюция, която е 3 пъти по-голяма в сравнение с тази на снимките на Плутон - заяви научният ръководител на мисията Алън Стърн. - Ако опитите са успешни, снимките ще са впечатляващи.\"", "date": "2019.01.01", "title": "\"Нови хоризонти\" около най-далечното изследвано тяло"}
{"url": "https://www.dnes.bg/stranata/2019/01/01/nova-godina-s-oryjie-v-tylpata-na-ploshtada-v-burgas.397968", "text": "В Бургас снощи заловили 47 годишен мъж с оръжие сред празнуващите. Това става ясно от пожеланията на вътрешния министър Младен Маринов по случай новата година, пише БТА. \n\n Арестът станал минути след настъпването на новата година. Полицаите забелязали криминално проявения мъж сред събралите се да празнуват хора, докато изважда оръжие. Благодарение на бързата им реакция не е допуснат нежелан инцидент.\n\r\nПрез изминалото денонощие не бяха допуснати сериозни инциденти и нарушения на обществения ред и Новогодишната нощ премина в спокойна за всички обстановка, казва Маринов.\n\r\nЕкипи на столичната пожарна са реагирали на сигнал за пожар в резервна постройка към заведение в центъра и при инцидента няма пострадали.\n                    \n                    \n                \r\nДнес продължава работата на дежурните екипи в цялата страна. Към момента трафикът през граничните контролно-пропускателни пунктове на страната е нормален. Постепенно се засилва трафикът по пътните артерии. Полицаите са разположени по най-натоварените трасета, за да подпомагат движението при необходимост. Маринов призовава всички да шофират толерантно, със съобразена скорост и повишено внимание. Той благодари на всички униформени , които са били на работа на Нова Година", "date": "2019.01.01", "title": "Нова година с оръжие в тълпата... на площада в Бургас"}
{"url": "https://www.dnes.bg/zvezdi/2019/01/01/zvezdite-vinagi-sa-perfektni-vijte-kak.397802", "text": "Ако говорите с правилните хора, ще разберете, че трикове, които стилистите на звездите прилагат от десетилетия, им осигуряват съвършен вид. Един от тези хора е стилистът на знаменитости Аларна Хоуп, която издаде, че всяка дреха се модифицира спрямо съответната личност така, че създава усещането за съвършеност.\n\r\n\"Първият трик е в избора на дрехи. Всеки стилист избира облекло, което да пасне на най-широката част от тялото на клиента си, а след това напасва всичко останало от него\", пише стилистката в блога си.\r\n\"На пръв поглед изглежда доста трудоемко, защото веднъж плащаш луди пари за дрехата, а след това трябва да я модифицираш, но пък накрая пасва перфектно\", добавя дамата.\n                    \n                    \n                \r\nЗа да подкрепи твърдението си, Аларна кара читателите да се замислят кога за последен път са видели някоя знаменитост да си намества дрехата. Това няма как да се случи, защото тя приляга на най-проблемните места. Когато слагате панталони, винаги мерете внимателно дължината, съветва Хоуп.\r\nОще по темата вижте в ", "date": "2019.01.01", "title": "Звездите винаги са перфектни. Вижте как!"}
{"url": "https://www.dnes.bg/rusia/2019/01/01/kato-po-chudo-izvadiha-bebe-izpod-ruinite-v-magnitogorsk.397969", "text": "11-месечно бебе бе извадено живо, но в тежко състояние изпод развалините на срутената част от жилищна сграда в руския град Магнитогорск, предаде ТАСС, цитирана от БТА. \n\r\nДетето е било откарано с линейка до болнично заведение за реанимация. Лекари дадоха положителна прогноза, че животът на момиченцето ще бъде спасен. Според съобщението на пресслужбата на губернатора на Челябинска област детето е оцеляло при срутването благодарение на креватчето и топлите дрешки.\r\nПо последни данни от развалините са извадени телата са седем загинали, а още един човек все още е затрупан. В неизвестност са над 30 души.\r\nНа 31 декември рано сутринта в един от входовете на десететажен блок стана експлозия, предизвикала срутване. Според руския Следствен комитет вероятната причина за взрива е изтичане на битов газ. Трагедията се е разиграла преди разсъмване, когато повечето от обитателите на сградата са спели.", "date": "2019.01.01", "title": "Като по чудо: Извадиха бебе изпод руините в Магнитогорск "}
{"url": "https://www.dnes.bg/akoshtete-vqrvaite/2019/01/01/loshite-navici-koito-ni-prechat-da-otslabnem.397805", "text": "Ограничена консумация на протеини, недостатъчно пиене на вода, пазаруване без списък, постоянен стрес и емоционално хранене... Това са само част от вредните навици, \"благодарение\" на които не можем да постигнем така желаната фигура. Кои други е добре да елиминирате, за да бъдете в добро здраве и форма, вижте в следващите редове.\r\n\r\nЕдна китайска поговорка гласи: „Този, който се страхува да направи първата крачка, прекарва целия си живот на един крак“. Какво ще се промени в първия ден на месеца, седмицата, годината? Това са само оправдания, с които забавяте така желаната промяна. Започнете всеки ден да полагате малки усилия за вашата фигура и здраве. Само така ще успеете да направите големите промени.\r\n                    \n                    \n                \r\nНе малко хора, които се опитват да отслабнат, през седмицата почти нищо не хапват, а когато дойдат почивните дни, се отдават на гуляй. Това е вреден навик, който няма да ви помогне да отслабнете. Вижте как може да редуцирате теглото си с  и да си позволите сладки лакомства.\r\n", "date": "2019.01.01", "title": "Лошите навици, които ни пречат да отслабнем "}
{"url": "https://www.dnes.bg/obshtestvo/2019/01/01/pak-e-vreme-za-rabota-a-koga-ni-ochakva-pochivkata-prez-2019-ta.396582", "text": "Коледните и новогодишните празници определено са едни от най-приятните и хубави дни през цялата година. Виждаме се с близки и приятели, сядаме на празнични трапези, правим равносметка на отминалата година и си поставяме нови цели за следващите 365 дни.\n\r\nПървият работен ден след дългата почивка обаче никак не е любим и почти винаги е по-особен и натоварващ. Човек трябва да се настрои на работен режим след дълго празнуване, а и задачите обикновено се натрупват изключително бързо. Затова и не е изненадващо, че психолозите  определят първия работен ден през годината като един от най-стресовите през цялата година, а експертите говорят за следпразнична депресия.\n\r\nЗатова, за да тръгне по-леко и с приятни мисли работната година, най-добре е тя да започне с поглед към следваща почивка. А по традиция почивните дни в България никак не са малко и ще ни радват през цели 5 месеца от годината - март, април, май, септември и декември.\n                    \n                    \n                \r\nПървият \"дълъг уикенд\" през 2019-та идва за националния ни празник 3 март, който се пада в неделя. Така там ще почиваме 3 дни – събота, неделя и понеделник, съответно от 2 до 4 март, включително.\n\r\nДоста по-богати на почивни дни ще са краят на април и май, където с малко отпуска може да се направят доста дълги почивки. През 2019 година Великден се пада на 28 април и покрай най-светлия християнски празник по традиция се събират 4 почивни дни – от Разпети Петък до втория ден на Великден, които винаги е в понеделник. Така ще почиваме на 26, 27, 28 и 29 април. \n\r\nНа работа се връщаме във вторник, 30 април, но само ден след това отново ще почиваме заради 1 май, който тази година се пада в сряда. Още същият уикенд ни очакват нови 3 почивни дни – събота, неделя и понеделник заради Гергьовден, който тази година се пада в понеделник. Така простата сметка показва, че само с 3 дни отпуска може да слеем празничните дни от Великден до Гергьовден и така да почиваме цели 11 дни!\n\r\n24 май пък се пада в петък и тук отново за много хора има предпоставката за още 1 дълъг уикенд.\n\r\nТрадиционните септемврийски празници ще ни дадат възможност да изпратим лятото с две порции по 3 почивни дни. 6 септември – празникът на Съединението, е в петък и така там ще имаме петък, събота и неделя почивни дни (6, 7 и 8 септември). Денят на Независимостта пък е в неделя и така ще почиваме и в понеделника след него. По този начин ще изпратим лятото с последен дълъг уикенд – 21, 22 и 23 септември.\n\r\nИ така стигаме до чакания от всички декември, който през 2019 година ще ни накара да си пуснем някой ден отпуск, ако искаме по-дълга почивка. Трите почивни дни за Коледа – 24, 25 и 26 декември тази година се падат вторник, сряда и четвъртък. Хубавото е, че ако пуснем отпуск в понеделника преди тях и петъка след тях, ще можем да почиваме цели 9 дни. 2020 година пък ще посрещнем само с 1 почивен ден – 1 януари, който се пада във вторник. \n\r\nИначе за любителите на числата, \"най-мързеливите\" месеци в България ще бъдат септември и декември, които ще имат само по 19 работни дни. Най-много пък ще работим през юли и октомври – по цели 23 дни в месеца. \n\r\nТака че време за почивки ще има, но вече е време да запрятаме ръкави и да започваме работа. На първо време остава да си пожелаем творческо вдъхновение и търпение през цялата работна 2019 година, а време за почивка все ще се намери.", "date": "2019.01.01", "title": "Пак е време за работа! А кога ни очаква почивката през 2019-та?"}
{"url": "https://www.dnes.bg/obrazovanie/2019/01/01/obrazovanieto-prez-2018-ta-uchiteli-uchenici-uchebnici.396457", "text": "За поредна година българското образование беше в режим говорене, гафове и търсене на решения. А на практика българските деца отново излизаха неграмотни, демотивирани да учат, нечетящи и с доста посредствени резултати на международните тестове. Образователният министър Красимир Вълчев призна, че днешната образователна система трябва да е като организъм, а не като производствена система. Според него драмата на днешното образование е, че то е от времето на масовото производство и е неадекватно за новото време.\r\nПрестижът на професията е тотално сринат, а учителското заплащане е на дъното на икономическата йерархия. И за да промени тази несправедливост кабинетът реши стартовата заплата за учители и други педагогически специалисти, да стане 920 лева....но от 1 януари 2019 г.  Министърът дори обеща, че \"през 2021 година учителските заплати трябва да бъдат увеличени двойно\".\r\n                    \n                    \n                Но предупреди, че въпреки заплатите недостигът на учители ще се задълбочава през следващите години. Защото се очаква 40 000 учители да напуснат системата през следващите 7-8 години. И най-критично ще е след 10 години. За целта призивът му беше някои позиции да се заемат от неправоспособни учители, а на други места да се оставят пенсионерите.\r\nПокрай Истанбулската конвенция и натискът от Европа за нейното приемане джендър скандалите не подминаха и образованието ни. Оказа се, че децата ни трябва да бъдат ограмотени според най-новите псевдонаучни теории за развитието на пола, а не според биологичната реалност. В новия учебник по биология за 9 клас (по новата програма) беше включен скандален текст, според който \"Сексуалната идентичност се формира в зряла възраст\" - едно безумно джендър-твърдение. Правят се и редица допускания за развиване на хомосексуална ориентация, които са чисто хипотетични и няма основание да бъдат включвани в учебник, възпитаващ децата ни.\r\nВ защита на децата ни се изправиха граждански организации и родители. Оказа се, че учебникът на издателство \"Анубис\" е одобрен от  МОН, а оценителите са 7 души. Дали всички от тях са зрели хора с вече формирана сексуална идентичност, или това тепърва им предстои, попитаха от БОРД, организация за родители и деца.\r\nДжендър скандалите продължиха и с помагало за 1 клас по математика, в което на децата им беше поставена задача: \"Панталонките на момченцето струват 10 лева, а блузката му е с 20 лв. по-скъпа. Колко струва роклята му?\" Според авторите обаче имало техническа грешка и обещаха проблемните бройки да бъдат спрени.\r\nСкандалите с учебниците продължиха, но на тема цени. Тази есен 9-класници трябваше да си купят изцяло нови учебници, а цената за комплект се оказа 300 лв. От МОН обясниха, че в условията на пазарна  икономика нещата стоят по този начин. Но поеха ангажимент да си поговорят с  издателите за по-нормални цени. \r\nИ тази година МОН призна, че основен проблем е напускането на децата от училище. Според статистика - 40 000 деца в България са извън класните стаи. И тръгна да ги издирва, от началото на учебната година мобилни екипи от социални работници, учители и полицаи обиколили домове на рисковите деца и успели да върнат....9000 отпаднали ученици.\r\nТазгодишните матури отново не минаха без скандали. Единият гаф беше по БЕЛ за 12 клас. В задача 7 зрелостниците трябваше да изберат верния отговор от 4 изречения. Оказа се обаче, че и в четирите имаше грешка. МОН обаче реши да не пада по гръб. Вместо да признае вината си и да приеме, че задачата няма да се зачита, от министерството влязоха в лют спор с езиковеди, специалисти от БАН и родители, че всъщност \"грешката е вярна\".  Накрая, за да замаже гафът, министерството реши да даде по 1 точка за спорния въпрос.\r\nСкандал не подмина и 7 клас – поради техническа грешка в резултатите на първото класиране в София, оценката от НВО по математика за ТУЕС не беше умножена по три в системата и се получи изключително нисък бал за прием. Проблемът отново бил в системата на МОН, самото училище нямало достъп и не можело да поправи грешката. Министърът също се включи с коментара, че е станала техническа грешка, но ще има и наказани.\r\nИначе МОН се зае да подобри битовите условия в училище и да облекчи децата от тежките раници. За целта министерството реши да даде още 6 млн. лева за шкафчета в училищата за учениците от първи до седми клас. А Вълчев обеща, че до една година ще има wi-fi във всички училища.  Министърът отново повтори, че една от амбицията е всички училища да   учат в една смяна. Но за София, Бургас, Варна можело да стане до 10 години, защото не достига база.\r\nДруга промяна, която МОН обяви е, че хартиените дневници и бележници отидават в историята. От тази учебна година училищата трябваше  да се откажат от тях и да отбелязват оценки, отсъствия и забележки само в  електронна система. На много места обаче паралелно останаха и двете\r\nПочти в края на година се оказа, българските ученици са в топ 10 от общо 58 държави в класация за процента на отсъствията и бягствата от час. В групата на страните, за които отсъствията също са проблем, са Черна гора, Италия, Уругвай,  Доминиканската република, Словакия, Бразилия, Турция, Колумбия и Катар.\r\nСпоред международно изследване на PISA 2015, чиито са данните, такъв висок процент бягства води до понижение на резултатите по природни науки с 15 до 20 точки.", "date": "2019.01.01", "title": "Образованието през 2018-та: Учители, ученици, учебници... "}
{"url": "https://www.dnes.bg/zvezdi/2019/01/01/djared-leto-opra-zvezdite-izbrali-da-sa-bez-deca.397799", "text": "В \"жълтите\" хроники звездите често попадат със своите връзки, разводи, попечителство над децата... Но има и такива, които са избрали живот без наследници.\n\r\nВ своя живот сигурно са чували десетки пъти фразата \"Часовникът тиктака\", но техният отговор е бил: \"Ами тиктака, какво от това?\". Те са избрали живот без деца по различни причини, но това не ги прави лоши или пък нещастни, пише Wday.\n\r\nЕто няколко звезди, които не са сменяли пелени.\n\r\n\n\r\nДжаред Лето продължава да бъде в мокрите сънища на хиляди жени, често е определян и като мечтата на тийнейджърките. Лето е вече на 47 години и мисли за деца само когато журналистите питат. Най-често отговорът му е, че не е готов да поеме такава отговорност. Защото децата се нуждаят от време, което за него е трудно да отдели. Все пак красавецът може да се сдобие с наследник без проблем, например Джордж Клуни усети бащинството на 55. Но дали певецът и актьор ще намери своята Амал?\r\n                    \n                    \n                Кои още звезди нямат деца, вижте в ", "date": "2019.01.01", "title": "Джаред Лето, Опра ... Звездите, избрали да са без деца"}
{"url": "https://www.dnes.bg/sofia/2019/01/01/nelegalen-ceh-za-tiutiun-opakoval-cigari-kato-koteshka-hrana.397962", "text": "Нелегален цех за рязане на тютюн разкриха митнически служители от отдел „Митническо разузнаване и разследване” на Митница Столична. \n\n\n\r\nПри проверка в района на Нови Искър, извършена на 29.12.2018 г., митническите инспектори установяват, че в едно от помещенията на складова база е оборудван цех за рязане и обработка на тютюн.\n\r\nНа място е открито професионално оборудване - машини за рязане, вани за овлажняване на тютюна и машина за ароматизиране.  Освен известно количество ненарязан тютюн и тютюн в процес на преработка, митническите служители откриват и вече опакован тютюн, както и празни опаковки. \n\r\nСпоред откритите на място материали, след обработката тютюнът се опаковал в чували, етикетирани като котешка храна, или в консервени кутии с етикети на консервирани домати или боб. Разпространението на тютюна вероятно е извършвано  чрез пратки.  \n\r\nТехниката на обработка, включваща ароматизиране, подсказва, че на следващ етап тютюнът вероятно е смесван и със сиропи с цел да се използва като тютюн за наргилета.\n\r\nНаред с това на място са установени и празни опаковки  за тютюн, брандирани с името на известна марка тютюн за пушене, както и множество цигарени филтри и хартиени тръби за цигари.\n\r\nПроцесът по обработката на тютюна се е осъществявала при лоши хигиенни условия, без да се спазват технологичните изисквания при производствената манипулация на суровия тютюн, което крие потенциална опасност за здравето на потребителите.\n\r\nОбщото количество на откритите и иззети акцизни стоки е 228 кг. Иззети са и всички машини и съоръжения, послужили за незаконното производство, като машина за рязане, машина за варене /вана/, машина за затваряне на консерви, центрофуга, горелка, поточна линия  и др.\n\r\nПо случая е образувано досъдебно производство по описа на Митница Столична под надзора на Районна прокуратура София. Работата по случая продължава.", "date": "2019.01.01", "title": "Нелегален цех за тютюн... опаковал цигари като котешка храна"}
{"url": "https://www.dnes.bg/akoshtete-vqrvaite/2019/01/01/stennoto-katerene-pomaga-na-psihikata-z-polzi-ot-nego.397752", "text": "Скалното и стенното катерене се води екстремен спорт, но освен, че ще повиши адреналина в кръвта ви, то ще ви направи по-здрави - и физически, и психически. То натоварва всички мускули в тялото и е перфектната тренировка. То изисква кураж и стабилна психика и се грижи за психическото здраве. Ето как помага на психиката ви. \r\n\r\nВ началото определено ще ви е трудно да го практикувате. Тази активност изисква доста време и търпение. Не може много бързо да се усвои техниката на правилното катерене, а и някои хора първо трябва да стегнат мускулите си, за да имат добри резултати. Но спортът е зарибяващ, така че едва ли ще се откажете, дори нещата да се получават бавно. Просто така ще се научите да бъдете по-търпеливи и ще осъзнаете, че всичко, което си струва, отнема време. С практиката ставате все по-добри във всяка област в живота.\r\n \r\n\r\nАдски много хора ги е страх от високо, независимо дали го признават или не. Това е един от най-успешните начини за преодоляване на този страх. Тъй като сте вързани и обезопасени, ще видите, че наистина сте в спокойна и сигурна среда, и страхът е просто емоция, която отминава като всички други. А и отново ви помага търпението - справяте се с този страх дълго време, но го преодолявате. Иначе просто си казвате, че ви е страх от високо и не правите нищо по въпроса. При катерене в организма се повишава хормона на щастието - серотин и така виждате, че дори от страховете може да доведат до нещо хубаво.\r\n \r\n", "date": "2019.01.01", "title": "Стенното катерене помага на психиката: З ползи от него!"}
{"url": "https://www.dnes.bg/stranata/2019/01/01/padnahme-pod-7-mln-ostavki-ubiistva-kakvo-ni-zaveshta-2018-ta.397960", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез 2018 година поредица от събития белязаха живота на българите. припомня какво разтресе държавата и какво наследство ни оставят отминалите 12 месеца.\r\nНа  29 юни в 14 часа и седем минути, калкулаторът на ООН отчете, че населението на българия е паднало под 7 милиона души. Факт, който свидетелства за демографската криза, която ни грози. Броячът отчете, че сме се стопили до 6 милиона 999 хиляди 999 души.\r\n\r\nПрез 2018 година  не липдваха и оставки. Вицепремиерът Валери Симеонов напусна \"Дондуков\" 1 и се върна в Народното събрание. Това стана след като срещу него в продължение на месец протестираха майките на децата с увреждания.\r\n                    \n                    \n                Трима министри – Ивайло Московски на транспорта, Валентин Радев на вътрешните работи и Николай Нанков на регионалното развитие също се простиха с постовете си, след като автобусна катастрофа край Своге, отне живота на 20 души.\n\r\nМинистрите Теменужка Петкова и Бисер Петков поискаха да се оттеглят, но Бойко Борисов ги върна отново на работа.\r\n\r\nА в края на годината започна акция олигарх, която прати зад решетките семейство Баневи, а Арабаджиеви се издирват от Интерпол. \n\r\nЗа жалост имаше и убийства, извършени като по сценарии за холивудски трилър. През 2018 г. две големи катастрофи ни потопиха в скръб, но и извадиха наяве проблемите и корупционните схеми в живота ни. Добра или лоша, тя вече си отива. За 2019 г. нека да си пожелаем повече добри новини.\r\n ", "date": "2019.01.01", "title": "Паднахме под 7 млн., оставки, убийства... Какво ни завеща 2018-та?"}
{"url": "https://www.dnes.bg/stranata/2019/01/01/bezplaten-gradskiiat-transport-za-veliko-tyrnovo.397963", "text": "Градският транспорт във Велико Търново ще е безплатен в първия ден на новата година. Това важи за всички вътрешноградски линии – № 1, 2, 4, 5, 9, 13, 20, 30, 40, 50, 70, 110, съобщиха от пресцентъра на Общината, пише Агенция Фокус. \n\n\r\nБезплатният обществен превоз е жест към жителите и гостите на града от страна на двете транспортни фирми в града, със съдействието кмета на Старата столица Даниел Панов. \r\nДобрата практика съществува от 1 януари 2010 година и се утвърди като традиция.\r\nАвтобусите по всички линии ще се движат по празнични разписания.", "date": "2019.01.01", "title": "Безплатен градският транспорт за Велико Търново"}
{"url": "https://www.dnes.bg/zvezdi/2019/01/01/tabu-prebori-raka-zaradi-black-eyed-peas.397754", "text": "Табу от групата Black Eyed Peas отбеляза 4 години откакто се е преборил с рака на тестисите на 10 септември 2018 г.\r\nПевецът призна, че семейството му и останалите членове на бандата са го вдъхновили да е силен по време на борбата с тежката болест.\r\nВ предаването This Morning на ITV той каза: \"Беше брутално - като кошмар, мъчение и война. Но това, което ме накара да продължа да се боря бяха съпругата и децата ми, и това да знам, че отново мога да съм на голямата сцена с най-добрите ми приятели\".\r\nРапърът призна, че тежката битка с рака, дори го направила по-близък с приятелите му.\r\n\"На сцената виждате Black Eyed Peas - това е приятелство, братство, което започна още, когато бяхме тийнейджъри\".\r\n", "date": "2019.01.01", "title": "Табу пребори рака заради Black Eyed Peas"}
{"url": "https://www.dnes.bg/akoshtete-vqrvaite/2019/01/01/telecyt-da-investira-bliznacite-da-uchat-ezik-kakvo-si-obeshtavat-zodiite.397270", "text": "В началото на годината повечето хора правят обещания, но колкото и ентусиазирани да са, обикновено още от февруари или март, се отказват от тях. Ето и какво обаче трябва зодиите да се опитат да изпълнят през 2019 г.\r\n\r\nТрябва да си обещаят, че ще се стегнат и ще са по-продуктивни. Ще довеждат проектите си до край, а няма да се заплесват с ново начинание. По-добре да направят едно голямо нещо, отколкото да се захванат с 10 неща и да не довършат нито едно от тях.\r\n \r\n\r\nХубаво е да са по-смели, да рискуват и да решат да инвестират в нещо - в хоби, във връзка, в нова работа, нов проект. Телците играят на сигурно и искат първо да видят резултати, но сега трябва да поемат риск.\r\n \r\n\r\nОбожават да говорят, да общуват. И мразят скуката. Държат дните им да са разнообразни. Хубаво е да не залагат само на партита, а да направят и нещо полезно. Например, да научат нов екзотичен език - това ще разнообрази дните им, а и е свързано с комуникация.\r\n \r\n\r\nРаците да излязат от зоната си на комфорт. Обичат дома, традициите, често се страхуват от новото. През 2019 г. да направят нещо по-различно - да боядисат косата си в лилаво, да се научат да се гмуркат и т.н.\r\n \r\n\r\nДа си обещаят, че ще отделят повече време на каузите, които ги интересуват. Да са доброволци, да ходят на протести, да се борят за правата на животните и т.н. Те са много заети с работа и социален живот, но винаги им се е искало да се посветят на кауза.\r\n \r\n", "date": "2019.01.01", "title": "Телецът да инвестира, Близнаците да учат език: Какво си обещават зодиите?"}
{"url": "https://www.dnes.bg/zvezdi/2019/01/01/ofset-otseche-kim-kardashiian-da-stane-prezident.397755", "text": " Рапърът Офсет смята, че риалити звездата Ким Кардашиян трябва да стане първата жена-президент на САЩ, заради нещата, които тя прави за реформата на системата на затворите.\r\n26-годишният изпълнител е бил няколко пъти в затвора, заради притежание на марихуана и оръжие.\r\n \r\n\"Тя заслужава да е президент. Никой друг президент не прави такова нещо. Тя помага и на чернокожите\", коментира той. \r\n \r\nКим обаче сама е казвала, че не разбира нищо от политика и ще си изгуби времето, ако се занимава с това.\r\n \r\n", "date": "2019.01.01", "title": "Офсет отсече: Ким Кардашиян да стане президент!"}
{"url": "https://www.dnes.bg/usa/2019/01/01/sasht-i-izrael-okonchatelno-se-otkazaha-ot-iunesko.397964", "text": "С настъпването на Новата година САЩ и Израел прекратиха официално членството си в ЮНЕСКО - агенцията на ООН за образование, наука и култура - с аргумента, че тя заема антиизраелски позиции, предаде АП. \n\r\nВашингтон спря финансирането си за ЮНЕСКО, след като през 2011 г. организацията прие Палестина за свой член. През октомври 2017 г. администрацията на Доналд Тръмп и премиерът на Израел обявиха, че техните страни ще напуснат ЮНЕСКО, пише БТА. \r\nСАЩ настояват за основни реформи в тази агенция на ООН, която е най-известна с програмата си за опазване на културното наследство и традициите в света.", "date": "2019.01.01", "title": "САЩ и Израел окончателно се отказаха от ЮНЕСКО"}
{"url": "https://www.dnes.bg/akoshtete-vqrvaite/2019/01/01/kakvo-gi-ochakva-zodiite-v-liubovta-prez-2019-g.397756", "text": "Дали 2019 г. ще бъде по-успешна за вас в любовен план? Ето и какви са прогнозите за романтичния живот на всяка зодия през новата година, според Elite Daily. \r\n\r\nТази година ще си отдъхнете, нещата в любовния ви живот ще се случват много по-лесно. Ще се радвате на спокойствие и хармония във връзката. Ако имате сериозен партньор, ще изживеете много приключения заедно и ще научите нови и вълнуващи неща един за друг. Необвързаните ще срещат интересни хора и ще си прекарват незабравимо. Говорете повече за това, което чувствате.\r\n \r\n\r\nЗа Телците ще има неочаквани промени през 2019 г. Това ще създаде хаос в любовния ви живот, но и донякъде ще ви хареса - ще има повече тръпка, ще ви е интересно, ще изпитвате нещо ново. Ще сте много страстни през годината. Ако нямате половинка, може да срещнете човек, към който ще имате много силни чувства и двамата ще изградите дълбока, емоционална връзка.\r\n \r\n\r\nТе ще научат много уроци за любовта през новата година. Ще дадат воля на емоциите и чувствата си. Ще разберат какво е да си уязвим и по-лесно да се отдават на сериозни връзки. Няма да позволяват някой да ги унижава. Няма да се страхуват да се привържат и най-накрая ще разберат какво е истинска любов.\r\n \r\n\r\nТези знаци ще се трансформират през 2019 г. Ще научат много тайни за половинката или за хората, които харесват. Ще опитат да не приемат всичко толкова навътре и да не допускат всичко да ги наранява. Ще изоставят навици, които са проваляли предишните им връзки и така ще могат да изградят стабилни отношения с някого.\r\n \r\n", "date": "2019.01.01", "title": "Какво ги очаква зодиите в любовта през 2019 г.?"}
{"url": "https://www.dnes.bg/sofia/2019/01/01/60-godishna-padna-ot-16-ia-etaj-pochina.397965", "text": "60-годишна жена е починала, след като е паднала от 16-и етаж на жилищна сграда, съобщиха от Центъра за спешна медицинска помощ в София.\n\r\nИнцидентът е станал тази нощ. \r\nЖената е била намерена от неин съсед.\r\nПолицията разследва какво се е случило.", "date": "2019.01.01", "title": "60-годишна падна от 16-я етаж, почина"}
{"url": "https://www.dnes.bg/notifikacii/2019/01/01/goliamata-susha-koiato-nalegna-severna-evropa-prez-2018-g.396433", "text": "Горски пожари в Швеция, най-слабата реколта от картофи в историята, клане на цели стада заради недостига на фураж - селскостопанските производители в Европа вече не могат да преброят последиците на сушата, която сполетя северната част на континента през 2018 г., пише Франс прес.\n\r\nСпоред германската метеорологична служба сушата това лято е най-продължителната от началото на регистрите преди 140 години.\n\r\nНавсякъде добивите на зеленчуци, плодове, зърнени култури и фураж намаляха. Рядко изключение станаха лозовите насаждения, които по-скоро спечелиха от горещината. Реколтата се очертава изключително обилна в Шампан.\n\r\nПържените картофи обаче ще поскъпнат. Производството на консервирани картофи на практика се е свило \"най-малко с 20 процента\" в сравнение с миналата година в четири от петте основни страни производители в Европа (Германия, Белгия, Франция и Холандия), като количествата им в Германия достигнаха най-ниските си нива в историята.\n                \n                \r\nШвеция произведе по-малко картофи дори и от 1867 г., годината на големия глад, а шведската реколта от зърнени култури намаля с 59 процента в сравнение с 2017 г. (по информация на Държавната агенция за селско стопанство).\n\r\n\n\r\nВ Австрия щетите са оценени на повече от 210 милиона евро, от които 130 милиона са само за фуража. Във френските региони Гранд Ест, Бургундия-Франш Конте, Централния масив и Алпите недостигът на фураж е особено остър, а общите загуби се оценяват на стойност между 1,5 и 2 милиарда евро от Националната федерация на синдикатите на селските стопани.\n\r\n\"Седемдесет френски департаменти ще се възползват от режима при селскостопански бедствия, тъй като става дума за суша, съпоставима по въздействието си с тази от 2003 г., която вече бе определена за историческа\", подчертава Жоел Лимузен от Националната федерация на синдикатите на селските стопани.\n\r\nСушата бе изключително продължителна, а пасищата така и не позеленяха чак до есента заради липсата на валежи. Във Франция 30 процента от засетите с рапица площи така и не дадоха плод.\n\r\nИзвънредни помощи бяха отпуснати в Германия (340 милиона евро), Швеция (115 милиона евро) и Австрия (60 милиона евро), като в по-голямата част от засегнатите страни бяха предоставени и европейски средства.\n\r\n\n\r\nЗаради недостига на фураж и сено, които често се намират само на изключително високи цени, се стигна до принудително клане на крави.\n\r\nВ провинция Горна Австрия, която е основният регион за отглеждане на крави в Австрия, цените на фуража и сеното се покачиха със 7 процента в сравнение с нормалните, а плащаните на животновъдите цени спаднаха с 18 процента в сравнение с пролетта.\n\r\nВъв Великобритания случаите на принудително клане на животни станаха с 30 000 повече, а броят на нежизнеспособните агнета се е повишил с един милион повече в сравнение с миналата година (по информация на Националния фермерски съюз).\n\r\nВъв Франция \"декапитализацията\" на даващия мляко добитък започна с увеличаване от 7,5 процента на случаите на клане на даващи мляко крави през октомври в сравнение с октомври миналата година, което от своя страна доведе до спад в цената на месото.\n\r\nНякои животни се продават за 2,80 евро за килограм този месец, \"а са необходими 4,50 евро, за да покрият цената на производството\", казва със съжаление Лимузен, който се опасява голям брой животновъди да не прекратят дейността си през следващата пролет.\n\r\n\n\r\nБроят на случаите на принудително клане на животни не е голям в Германия и в Холандия, където животновъдите разполагат със запаси от сено от минали години. Бъдещата Обща европейска политика в областта на селското стопанство обаче, която е в процес на изготвяне за периода след 2021 г., \"ще помага на производителите да се справят с последиците от климатичните изменения\", предупреждава Естер де Сноо от холандската Организация за земеделие и растениевъдство.\n\r\nВъв Великобритания. която се готви да напусне Европейския съюз, Националният фермерски съюз настоява за мерки, които ще позволят на сектора да се справя с бъдещите суши. Съюзът иска производството на хранителни стоки да бъде поставено като приоритет за водоснабдителните мрежи и инвестирането при изграждането на водоизточници от първостепенна важност.\n\r\nИзправени пред предизвикателствата на климата, страните членки на Европейския съюз ще могат да използват част от фондовете, които до този момент се използваха за директни помощи за селските стопани, за опазването на околната среда, заяви миналата седмица пред журналисти в Брюксел Еймерик Берлинг от Генералната служба на Европейската комисия по селското стопанство.\n\r\n\"Ключовите думи са иновация и предвиждане. Трябва Общата европейска политика да позволява на селските стопани да могат наистина да се справят с рисковете и да извършат превантивни дейности като например складирането на вода и развиването на система за осигуряване\" и за пасищата с помощта на направени от сателит карти, които стават все по-прецизни, твърди Лимузен.\n\r\nСпоред скорошно изследване предвидените от Общата политика за селското стопанство мерки за 2014-2020 г. в областта на селското стопанство, околната среда и климата, имащи за цел намаляване на добива на вода за поливане, \"повсеместно са били със слаба ефикасност\" в Гърция, Румъния, Италия и Испания, тъй като не са били прилагани от селските стопани. \r\n \r\n/БТА/ \r\n ", "date": "2019.01.01", "title": "Голямата суша, която налегна Северна Европа през 2018 г."}
{"url": "https://www.dnes.bg/balkani/2019/01/01/ne-sme-samo-nie-gyrcite-syshto-namaliavat-drastichno.397966", "text": "Гръцкото население намалява драстично и ако през следващите 12 години страната запази сегашното си ниво на раждаемост, Гърция ще загуби още 770 хиляди души от населението си през следващите 12 години. За това предупреждават Националният център за обществени проучвания на Гърция и парламентарна комисия по демографските и социални въпроси, цитирани от в. \"Катимерини\".\n\n\r\nПрез последните седем години страната е намаляла с 360 хиляди души, сочат данните, съобщава БТА.\n\r\nГръцкото население обаче може да се свие дори наполовина през следващите 35-50 години, ако нищо не бъде направено, за да се противостои на ниската раждаемост, застаряването на населението и емиграцията.\n                    \n                    \n                \r\nАнализатори се опасяват, че тази тенденция ще има унищожително влияние върху икономиката и осигурителната система на Гърция, пише още \"Катимерини\". Според критиците Гърция няма конкретна политическа стратегия по отношение на демографията, а предоставяните помощи на многочленни семейства не са достатъчни, за да се спре спадът на населението.", "date": "2019.01.01", "title": "Не сме само ние... гърците също намаляват драстично "}
{"url": "https://www.dnes.bg/stranata/2019/01/01/trup-na-mladojenec-na-dynoto-na-ezero-samoubiistvo.397970", "text": "Близо 24 часа, след като започна издирването на изчезналия 25-годишен младеж от казанлъшкото с. Кънчево, тялото му бе открито във водоема при с. Розово, съобщава агенция \"Фокус\".\r\nСигналът за изчезналото момче бил подаден на телефон 112 към 12:15 вчера от неговата съпруга.\r\nМехмед бил младоженец. Сключил брак преди две седмици, а във фаталната нощ семеен скандал след дискотека го накарал да се качи ядосан на автомобила. Той поел към водоемите край Розово, тъй като при друга кавга, семейството поправило отношенията си именно там.\r\n25-годишният младеж е издирван около езерото, но през изминалия ден не е намерена и следа от него. На мястото е изпратен и водолазен екип, който подновява търсенето днес сутринта, около 8 часа и откриват потопения автомобил във водоема, а в него е и тялото на Мехмед. \r\nВерсиите, по които работят разследващите са две - за самоубийство и нещастен случай заради несоъбразена висока скорост.", "date": "2019.01.01", "title": "Труп на младоженец на дъното на езеро. Самоубийство!?"}
{"url": "https://www.dnes.bg/rusia/2019/01/01/izvadiha-telata-na-8-dushi-pod-sruteniia-blok-v-magnitogorsk.397959", "text": "Телата на осем души, загинали след взрива в жилищна сграда в руския град Магнитогорск, са извадени изпод развалините. Това съобщи днес подразделението в Челябинската област на федералното министерството на извънредните ситуации, предаде ТАСС.\n\n\nПреди това бе съобщено за откриването на осмина загинали, сред които няма деца. Остава неизвестна съдбата на други 36 човека, които вероятно са се намирали в сградата в момента на взрива, срутил част от десететажната сграда.\r\nСпоред руския Следствен комитет вероятната причина за експлозията е изтичане на газ. Взривът е станал вчера преди разсъмване, когато повечето от обитателите на сградата са спели.\r\nУралският град Магнитогорск, с население от 400 хиляди души, отстои на около 1400 км югоизточно от Москва. \r\n(БТА)", "date": "2019.01.01", "title": "Извадиха телата на 8 души под срутения блок в Магнитогорск"}
{"url": "https://www.dnes.bg/stranata/2019/01/01/50-e-veroiatnostta-da-ima-vot-3-v-1-prez-2019-godina.397961", "text": "Какво ще донесе новата 2019 година? Очертават се много и важни промени, анализира в \"\" Проф. Михаил Константинов.\n\n\n\r\nЕвропейският съюз ще има нов парламент и нов председател на Европейската комисия. Това ще стане след изборите за Европарламент, които ще се проведат между 23 и 26 май. Повече от 500 милиона европейци ще избират депутати за 705 места. Преди това обаче - на 29 март, трябва да стане прословутият Брекзит, Великобритания да напусне ЕС, освен ако не се промени нещо драстично в трите месеца дотогава.\n\r\nГодината се очертава заредена с изненади - и за света, и за България, както може да видите в прогнозите на експертите. На 26 май ще са изборите у нас за евродепутати. Изтича мандатът на сегашната местна власт и в края на октомври ще са двата тура за избор на кметове.\n                    \n                    \n                \r\nСпоред последните демоскопски проучвания победител на евроизборите би трябвало да е ГЕРБ с разлика от 1 евродепутат пред БСП, коментира професор Константинов. За представянето на ДПС е критично важно дали и доколко движението си е върнало избирателите, които на последните парламентарни избори през 2017 година гласуваха за партията ДОСТ на Местан. Резултатът на “Обединените патриоти” зависи от това дали ще останат обединени. Резултатите на градската десница зависят от това, дали ще се обедини, или ще остане разединена\n\r\nДа не забравяме, че бариерата за тези избори е около 6 процента. А и ние още не знаем каква е квотата на страната ни за евроизборите след Брекзита, макар да се очаква тя да остане 17. Прогнозните евромандати са ГЕРБ – 6, БСП – 5, ДПС – 3, ОП – 2, градска десница – 1. Разбира се, възможни са разлики плюс-минус един мандат и в двете посоки.\n\r\nКакво ще се случи на местните избори? Кой ще е победител? Победител ще е ГЕРБ, но не с толкова разгромен резултат, както през 2015 година. За разлика от европейските избори, които ще са на 26 май, датата на местните избори не е определена. Предполагам, че президентът ще избере датите 27 октомври и 3 ноември за втори тур. Може също така да избере 20 и 27 октомври.\n\r\nНови играчи на политическата сцена не се очертава да се появят през тази година. \n\r\nЩе има ли предсрочни избори? Възможно ли е да се стигне до програмен кабинет? Шансът за предсрочни избори е 50%, че даже и по-малко. А и досега никога не сме правили 3 избора за една година. Дали ще има такива избори, ще зависи от резултата на европейските избори, както и от форсмажорни обстоятелства, ако такива възникнат. Програмен кабинет няма да има, категоричен е професорът. \n\r\nКой може да разклати най-сериозно управлението: протести, парламентарната опозиция, напрежение в “Обединени патриоти” или друго? Протестите на улицата, ако излязат извън контрол, и донякъде разцепленията сред “Обединените патриоти”. Но и да отпаднат ОП от голямата коалиция, има кой да ги замести. Поне на първо време.\n\r\nПрез 2019 година не е изключено да бъдат сменени някои министри. \r\nЩе влезем ли в Шенген? Само по въздух и вода. Второто впрочем няма голямо значение за обикновените хора. За влизането в Шенген и България, и Румъния са заложници на холандците. Които се страхуват да не получат нашите цигани завинаги, смята проф. Михаил Константинов.\n\r\nКакво е най-голямото предизвикателство, което трябва да решаваме като нация? Механичното изтичане на млади и особено на образовани хора. Тук Западът играе доста непочтена игра. Печата пари и купува мозъци. Това е много по-изгодно от търговията с оръжие и наркотици. Но пък печатането на финансов боклук не може да продължава вечно и май вече му се вижда краят. И друго има, казвал съм го многократно. В много западни градове вече не може да се живее нормално. Младите българи го разбират това и се тревожат за децата си. И се връщат.", "date": "2019.01.01", "title": "50% е вероятността да има вот 3 в 1 през 2019 година"}
{"url": "https://www.dnes.bg/politika/2019/01/01/radev-za-2018-g-primirihme-se-sys-zastoia-i-lipsata-na-celi.397946", "text": "През изминалата година не сторихме нужното, за да може 2019-а да бъде по-лесна, заяви президентът Румен Радев в новогодишното си обръщение.\n\r\nТой посочи, че 2018 г. е била година на корупционни скандали и ерозия на демократичните права и институции. \n\r\n\"Проблемите бяха отсрочвани, но не и решавани. Примирихме се със застоя и безвремието, с липсата на цели и реформи. Преглътнахме ръста на цените и ниските доходи. Зачеркнахме машинното гласуване и други идеи, гарантиращи честни избори. Продължава отстъплението на закона и справедливостта пред произвола\", каза държавният глава.\n\r\nТази вечер мнозина ще говорят за бъдещето си, а някои ще споделят и планове за емиграция, други ще пуснат и неканения гост на празничната трапеза - политиката. Но политиката не се прави на масата, а се определя и решава от усилията на милионите осъзнати личности, коментира Румен Радев.\n                    \n                    \n                \r\nВярвам, че за изминалите години българите свикнаха да дишат въздуха на свободата и няма да позволят тя да бъде ограничавана, заяви той. Убеден съм, че нашият народ може да излезе от всяка криза и безпътица, когато надмогне егоизма и страха и обедини усилия в името на справедливостта, законността, суверенитета и просветеното бъдеще, посочи държавният глава и допълни, че в това е смисълът на единението и бъдещето ни като народ и държава. \n\r\nРадев каза, че повечето от нас имат щастието да посрещнат 2019 г. с близките и приятелите си, други и сега са на работа, а стотици хиляди са далеч от родината. В изминалите месеци някои са загубили роднини и приятели. Други отново ще посрещнат празника в недоимък. Нека в тези часове и в следващата година не забравяме за тях, апелира той и отбеляза, че когато отваряме сърцата си и подаваме ръка на слабите, получаваме от тях повече сила и смисъл, отколкото им даваме. \n\r\n2019-а ще бъде такава, каквато я сътворим с общи усилия. Нека тя да донесе здраве във всеки дом, сила на духа, за да преодолеем трудностите, и дързост в сърцата, за да сбъднем мечтите си, пожела президентът. Бог да пази България и да благослови усилията на достойните, които творят добро - такива винаги е имало, има и днес, каза той.", "date": "2019.01.01", "title": "Радев за 2018 г.: Примирихме се със застоя и липсата на цели "}
{"url": "https://www.dnes.bg/politika/2019/01/01/premieryt-borisov-si-pojela-prez-2019-g-da-nadgrajdame.397947", "text": "Премиерът Бойко Борисов определи изминалата 2018 година като дълга и изпълнена с много предизвикателства. Той пожела постигнатото да бъде надградено през 2019-та и да бъде по-добра за всички в пост в социалните мрежи.\n\r\n\"За първи път България пое председателството на Съвета на ЕС. Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит. Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите. \n                    \n                    \n                \r\nПрез годината работихме активно и във вътрешен план. В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение.\n\r\nНека през 2019 година заедно да работим за надграждане на постигнатото и да бъде по-добра за всички! Честита Нова Година!", "date": "2019.01.01", "title": "Премиерът Борисов си пожела: През 2019 г. да надграждаме!"}
{"url": "https://www.dnes.bg/obshtestvo/2019/01/01/surva-surva-vesela-2019-godina-s-cenovi-ryst-ot-dnes.397786", "text": "Нов ръст в цените от днешния първи януари - поскъпват природният газ и водата в много населени места. \n\r\nЦената на синьото гориво ще е по-висока с 3.51% в сравнение с досегашната и така ще бъде в следващите три месеца. Добрата новина е, че това няма да се отрази на цените на парното и тока, но пък и поевтиняване при тях няма да има. \n\r\nС 10% по-скъпа вода ще плащат потребителите в София и в Бургас. Около и над 3 лева ще струва питейната течност в Шумен, Добрич, Силистра, Варна, Враца.\n\r\nМинималната заплата обаче също се повишава от 1 януари. Ръстът е с 50 лв. – от 510 на 560 лв.\r\nПо-висок вече е и минималният месечен размер на осигурителния доход за самоосигуряващите се, който също ще бъде 560 лв., а максималният става 3000 лв.  \n                    \n                    \n                \r\nНачалото на годината идва с добри новини за заплатите на заетите в бюджетната сфера, на които \r\nбе обещан ръст с 10%. За учителите той пък стига 20%.\n\r\nПромяна при пенсиите също ще има, но увеличение – от средата на годината. От 1 юли те се вдигат с 5.7%, а \"таванът\" ще стигне 1200 лв.\n\r\nОт 1 януари обаче от формулата за определяне на размера на пенсията отпада доходът, върху който са внесени осигурителни вноски за три години по избор преди 01.01.1997 г. \n\r\nХартиените винетки също отиват в историята и ще пътуваме с електронни. След няколко месеца по пътищата у нас ще действа и тол система за таксуване на камионите.", "date": "2019.01.01", "title": "Сурва, сурва, весела 2019 година! С ценови ръст от днес "}
{"url": "https://www.dnes.bg/notifikacii/2019/01/01/myj-napadna-s-noj-i-vikove-allah-na-gara-v-manchestyr.397948", "text": "Трима човека бяха ранени, след като мъж, въоръжен с нож, ги нападна на жп гара в британския град Манчестър, предадоха световните агенции.\r\nПолицията заяви, че мъж и жена са били откарани в болница с наранявания от нож след атаката на гара \"Виктория\". Пострадал е и полицай, на когото също е оказана медицинска помощ.\r\nНападателят е арестуван. Британските полицейски сили за борба с тероризма са започнали разследване по случая.\r\nСпоред органите на реда няма разузнавателни данни за по-голяма заплаха.\r\nВестник \"Манчестър ивнинг нюз\" съобщи, че гарата е била затворена, и публикува снимки, показващи засилено полицейско присъствие на мястото.\r\nПродуцентът от BBS Сам Клак, който е бил на гарата по време на атаката, заяви в Twitter, че нападателят крещял \"Аллах\", когато атакувал хората, а при задържането си казал: \"Докато продължавате да бомбардирате други страни, ще се случват такива гадости\".\r\n(БТА)", "date": "2019.01.01", "title": "Мъж нападна с нож и викове \"Аллах\" на гара в Манчестър"}
{"url": "https://www.dnes.bg/obshtestvo/2019/01/01/cyrkvata-pochita-sveti-vasilii-veliki-za-trapezata-petel.397949", "text": "В началото на Новата година православната църква чества две събития. На 1 януари се отбелязва Обрезание Господне и се почита паметта на Свети Василий Велики.\n\r\nПразникът Обрезание Господне припомня обрязването на младенеца Исус на осмия ден след раждането му. Този акт се извършва от евреите като символ на завета с Бог. С този празник завършва осемдневният тържествен цикъл на Рождество Христово.\n\r\nСвети Василий Велики е бил знаменит църковен учител, християнски мислител, философ и писател - един от тримата вселенски православни учители, изявен противник на арианската ерес. \n\r\nВасилий е бил епископ на град Кесария в малоазийската провинция Кападокия. Най-известното от неговите произведения е \"Шестоднев\". През Златния век на старобългарската писменост Йоан Екзарх превежда \"Шестоднев\" на български език. Заради примерния си живот и висока ерудиция Свети Василий Велики е почитан заедно със Свети Григорий Богослов и Свети Йоан Златоуст като един от тримата велики светители и учители на православната църква.\n                    \n                    \n                \r\nНа Василий Велики принадлежи и идеята за активното милосърдие и добротворство като израз и реализация на Христовия закон за любовта и прошката. Той организира и първия благотворителен монашески център в Кесария, в който негови възпитаници дават безвъзмездна помощ на болни и страдащи. Още приживе Василий е наречен от съвременниците си Велик. На погребението му се стича цяла Кесария. След края на земния му живот църквата го канонизира за светец и чества паметта му в деня на неговата кончина.\n\r\nВасильовден, Василица или Сурваки е зимен празник, познат в цялата етническа територия на българите. Отличава се с богата празнична обредност. Свързан е с важен повратен момент в природата - деня на зимното слънцестоене, което го прави подходящ за различни гадания и обреди. Те могат да се обособят в четири основни групи - обредна трапеза, ладуване, сурвакане, дружини с маскирани лица. Вечерята срещу Нова година е втората кадена вечеря.\n\r\nЗа празничната трапеза на Васильовден се коли петел. Също така богата, както и на Бъдни вечер, трапезата се отличава с блажни ястия. В обредната трапеза има баница или пита с пара, в която се слагат дрянови клонки, наречени на домашните животни, здравето, къщата и богатството.\n\r\nХлябът често повтаря пластичната украса и названията на някои от коледните хлябове, например - боговица. След прекадяването на трапезата с въглен, поставен на керемида, най-възрастният в дома вдига високо питата, разчупва я и я раздава на всички по ред на възрастта им. Тавата с баницата се завърта три пъти, всеки взима падналото се пред него парче с късмет. Останалото от баницата се пази \"за Богородица\". Първият залък момите и ергените слагат под възглавницата си, вярвайки че когото сънуват, той ще е бъдещият им съпруг или съпруга.\n\r\nОколо огъня се гадае за предстоящи сполуки през Новата година. Белязани с конец листа от бръшлян се оставят под стряхата през нощта в паничка с вода. Сутринта гадаят според това, чие листо е свежо или увехнало. С вода, в която е натопен дрян, жени и моми мият косите си, за да са здрави и лъскави. След прибирането на трапезата се запазват суровото жито, орехите и недогорялата свещ, както и палешникът с пепелта от предишната кадена вечеря.\n\r\nПреди разсъмване започва обичаят сурвакане. Той е най-характерният за Нова година обичай, известен в цялата страна. По смисъл е пожелание и обредно осигуряване на здраве чрез докосване със сурова, най-често дрянова пръчка, и то именно в началото на годината. Сурвакарите са момчета до 14-годишна възраст. Събрани на групички от по няколко деца, те обхождат домовете на своите близки и съседи, като започват от своя дом. Всяко дете носи свежо откършена и украсена пръчка, която има специално название - сурвакница, сурвачка, суровакница, василичарка. Нейната украса, свързана често с основния за даден район поминък, е твърде разнообразна - преплетени клонки, нанизи от пуканки, разнообразни вълнени конци, малки кравайчета. Децата удрят със сурвачката всеки член от семейството, започвайки от най-възрастния.\n\r\nИмен ден празнуват Васил, Василка, Василена, Веселин, Веселина. ", "date": "2019.01.01", "title": "Църквата почита Свети Василий Велики, за трапезата - петел"}
{"url": "https://www.dnes.bg/notifikacii/2019/01/01/kim-gotov-da-se-vidi-s-trymp-no-i-za-nov-pyt.397951", "text": "Севернокорейският лидер Ким Чен Ун заяви, че решимостта му за пълна денуклеаризация остава непроменена, но може да се наложи да потърси \"нов път\", ако САЩ продължат да искат едностранни действия от КНДР, предаде Ройтерс.\n\r\nКим допълни в новогодишното си обръщение, че ще има по-бърз напредък към денуклеаризация, ако САЩ предприемат съответни действия.\n\r\nТой каза, че е готов отново да се срещне с американския президент Доналд Тръмп по всяко време, за да бъдат постигнати резултати, които международната общност би приветствала.\n\r\nПо думите му обаче Северна Корея не би имала \"друг избор, освен да потърси нов път, за да защити своя суверенитет\", ако САЩ \"погрешно преценят търпението на нейния народ, насила й наложат нещо и упражняват санкции и натиск, без да спазват обещание, което са дали пред целия свят\".\n                \n                \r\nКим призова Южна Корея да спре съвместните военни учения със САЩ и каза, че на Корейския полуостров не трябва да бъдат разполагани стратегически военни активи.\n\r\nИзявлението му вероятно ще засили нарастващия скептицизъм за това дали КНДР възнамерява да се откаже от програмата си за ядрени оръжия.\n\r\nНа среща през юни Ким и Тръмп обещаха да работят за денуклеаризация и да изградят \"траен и стабилен\" мирен режим, но оттогава не е постигнат особен напредък, а сателитни снимки показват продължаваща дейност в ядрени и ракетни обекти в Северна Корея.\r\n ", "date": "2019.01.01", "title": "Ким готов да се види с Тръмп, но и за \"нов път\""}
{"url": "https://www.dnes.bg/stranata/2019/01/01/dyjdovno-nachalo-na-godinata-no-i-s-malko-slynce.397952", "text": "Макар и за кратко, слънце ще грее през първия ден от Новата година, съобщава агенция \"Фокус\".\r\nСутринта облачността над България ще е значителна, но след обяд над югозападните райони от страната ще има и слънчеви часове. Максималните температури ще са между  1° и 6°градуса.\r\nНе така обаче ще е по Черноморието.  Там облачността ще е значителна, а след обяд по южното крайбрежие ще превали  дъжд. Ще духа до умерен североизточен вятър. Максималните температури ще  са между 4° и 7°\r\nОблачността в планините ще е значителна, но само на отделни места ще превали слаб сняг. Ще духа умерен, по високите и открити части - до силен вятър от изток-североизток.\r\nМаксималната температура на височина 1200 ще е около минус 3°, на 2000 метра - около минус 7°.\r\n ", "date": "2019.01.01", "title": "Дъждовно начало на годината, но и с малко слънце"}
{"url": "https://www.dnes.bg/notifikacii/2019/01/01/dobre-doshla-v-cial-sviat-posreshtnaha-2019-ta-sys-zaria-i-policiia.397953", "text": "\n2019 година бе посрещната по света с ефектни пироефекти, наздравици, но и със засилени мерки за сигурност.\n\r\nСтотици хиляди се събраха на булевард \"Шан-з-Елизе\" в Париж и се насладиха на светлинно шоу при Триумфалната арка. Небето над града беше осветено от заря, която започна в полунощ и продължи 20 минути.\n\r\nПо време на светлинното шоу върху Триумфалната арка бяха прожектирани имената на играчите от френския национален отбор по футбол, който спечели Световното първенство през 2018 г. Както през предишни години, след поредица от терористични нападения във Франция, имаше засилени мерки за сигурност. 147 000 полицаи следяха за инциденти, а в столицата бяха локализирани 12 000 униформени.\n                \n                \r\nНе по-малко се събраха на новогодишно празненство при Бранденбургската врата в Берлин. Кулминацията на тържествата беше шоу с лазери и фойерверки, а преди това имаше изпълнения на известни музиканти, сред които DJ Бобо и Бони Тайлър. И тук хората трябваше да преминат през засилени проверки за сигурност, а личните пиротехнически средства, бутилките, острите предмети и големите чанти бяха забранени.\n\r\nПовече от 100 000 души се събраха при река Темза в центъра на Лондон, за да отпразнуват Нова година. Британската столица посрещна 2019 г. с най-голямото пиротехническо шоу в Европа. Кметът Садик Хан посвети зарята при прочутото виенското колело \"Лондонско око\" на гражданите на Европейския съюз, които живеят в британската столица. Думите \"Лондон е отворен\" бяха произнесени на седем езика при пускането на фойерверките. Часовникът на кулата \"Биг Бен\", който заради ремонт не бие от повече от година освен при специални поводи, прокънтя по случай Нова година.\n\r\nВижте как посрещнаха новата година и в други точки на света в нашата галерия. Началото е за кадри от дрон на празнуваща София.", "date": "2019.01.01", "title": "Добре дошла! В цял свят посрещнаха 2019-та със заря и... полиция"}
{"url": "https://www.dnes.bg/index/2019/01/01/receptata-dnes-domatena-supa.397796", "text": "\r\nНеобходими продукти:\r\n1 кг добре узрели домати\r\n1 голяма или 2-3 по-малки глави лук\r\n3-4 скилидки чесън\r\n1 л зеленчуков бульон\r\nстръкчета пресен риган, мащерка и босилек\r\nсвеж магданоз за поръсване\r\nсол\r\nзехтин\r\nНачинът на приготвяне вижте в\r\n ", "date": "2019.01.01", "title": "Рецептата Dnes: Доматена супа"}
{"url": "https://www.dnes.bg/cars/2019/01/01/ot-dnes-nova-ekstra-uikend-vinetka-za-10-lv.397954", "text": "От днес шофьорите на леки коли и всички превозни средства до 3,5 тона могат да се възползват от нова екстра на пътя - уикенд винетка. Тя ще струва 10 лева и ще важи от 12:00 часа в петък до 23:59 часа. в неделя.\n\r\nТази възможност ще облекчи водачите, които пътуват по републиканската пътна мрежа по-рядко.\n\r\nОстаналите цени на винетни такси остават непроменени. Няма да се променят цените на винетните такси и за тежкотоварни превозни средства - те ще важат до 16 август 2019 г., когато за тях влиза в сила тол системата и ще преминат на тол такса.\n\n\n\r\nС промяната се дава възможност водачите на моторни превозни средства с чуждестранна регистрация да плащат определените в евро такси в левовата им равностойност.\r\n                    \n                    \n                Вече са продадени 13 000 електронни винетки, а 47 000 хартиени стикера са конвертирани, съобщиха от АПИ.\n\r\nОт 1 януари 2019 г. в България се въвежда електронна винетка за ползване на платената пътна мрежа. От началото на продажбата на е-винетки на 17 декември 2018 г., вече са купени 13 000 за 1,3 млн. лв. \n\r\nОтбелязва се, че с влизане в сила на е-винетката отпада необходимостта да се залепва хартиен стикер на предното стъкло на пътното превозно средство. При проверка от контролните органи на пътя, шофьорите не са задължени да представят документ, удостоверяващ купена e-винетка.\n\r\nХартиените винетни стикери, купени през 2018 г., които изтичат след 1 януари 2019 г., запазват своята валидност. Шофьорите трябва да ги запазят, залепени на предното стъкло на автомобила, до датата, на която изтичат.\n\r\nСайтът bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. \n\r\nВ Тарифата за таксите, които се събират от Агенция \"Пътна инфраструктура\", е определен и размерът за компенсаторната такса, която ще се заплаща от нарушителите, които ползват републиканската мрежа без платена пътна такса. За шофьорите на превозни средства над 12 тона тя ще бъде 175 лв., за пътните превозни средства между 3,5 и 12 тона - 125 лв., а за леките автомобили до 3,5 тона - 70 лв.", "date": "2019.01.01", "title": "От днес нова екстра - уикенд винетка за 10 лв."}
{"url": "https://www.dnes.bg/notifikacii/2019/01/01/v-pyrvite-minuti-na-2019-g-kola-se-vriaza-v-tylpa-v-iaponiia.397955", "text": "Най-малко девет души, сред тях и момче на 9 години, са ранени след като кола се вряза в тълпа от хора в Токио, съобщава агенция \"Фокус\".\r\nУжасяващото нападение е станало в първите минути на новата година, когато кола под наем нахлува на оживената улица \"Такешита\", а зад него стои мъж на 20 години.\r\nТой е бил арестуван, като полицаите подозират, че той съвсем съзнателно е извършил нападението, а целта му е била да убива хора.\r\nШофьорът е заявил пред правоохранителните органи, че \"е възнамерявал да извърши терористично нападение“, както съобщават местните медии.\r\n ", "date": "2019.01.01", "title": "В първите минути на 2019 г. - кола се вряза в тълпа в Япония"}
{"url": "https://www.dnes.bg/akoshtete-vqrvaite/2019/01/01/kakvo-vi-ochakva-v-liubovta-prez-ianuari-2019-a.397923", "text": "През януари 2019-а много от представителите на зодиакалните знаци ще могат да установят хармония в отношенията или да намерят сродната си душа. Първият месец от годината ще напомни за влиянието на Венера, която може и да внесе леко объркване в любовния ни живот. Повече за това какво ви очаква вижте в следващите редове.\r\n\r\nЯнуари няма да бъде най-успешният за представителите на зодия Овен или поне не в любовен план. От една страна, ще получат подкрепата на Марс, благодарение на което могат да станат по-уверени в себе си. Това ще ги накара да споделят своите чувства на потенциален партньор, а тези които са срещнали своята сродна душа, ще могат да направят промени във връзката си.\r\n                    \n                    \n                Въпреки това, влиянието на Венера няма да зарадва необвързаните Овни да си намерят половинка, а за обвързаните не са изключени конфликти с партньора.\r\n\r\nПрез първата половина на месеца влиянието на Луната ще има благоприятен ефект върху личния живот на Телеца. Самотните представители на зодията ще имат достатъчно късмет да посрещнат своята любов и това ще се случи внезапно, а семейните ще намерят хармония и взаимно разбирателство с любимия човек.\r\nПрез втората половина на януари е важно да прекарват повече време с партньора си. Възможно е да научат тайни, които да провокират у тях желание за прекратяване на връзката. Не бързайте, за да не съжалявате за решението си. \r\n", "date": "2019.01.01", "title": "Какво ви очаква в любовта през януари 2019-а?"}
{"url": "https://www.dnes.bg/sofia/2019/01/01/poznato-nova-godina-zaria-piratki-i-v-bolnica.397957", "text": "Както всяка година, лекарите в \"Пирогов\" са имали изключително натоварено бе дежурство в новогодишната нощ. Близо 600 души са преминали през спешното отделение на лечебното заведение, съобщиха от болницата.\n\r\nНай-натоварено е било дежурството за травматологичния кабинет, тъй като доста от преминалите през \"Пирогов\" през нощта са пострадали след употреба на пиратки. От лечебното заведение отчитат, че през токсикологичния кабинет са преминали по-малко пациенти в сравнение с минали години, но не са липсвали и такива. \n\r\nДвама мъже на около 60 години и две непълнолетни момичета остават за лечение в токсикологията, заради прекомерна употреба на алкохол.\n\r\nД-р Кремена Йорданова поясни, че 5 души, пострадали от пиротехнически изделия, са били хоспитализирани през нощта, като четирима от тях остават в лечебното заведение. Най-тежкият случай е на 16-годишно момче, което е загубило част от третия си пръст. \n                    \n                    \n                \r\nВ болницата има и транспортирани пациенти от други градове в тежко състояние.", "date": "2019.01.01", "title": "Познато: Нова година, заря, пиратки и в... болница"}
{"url": "https://www.dnes.bg/obshtestvo/2019/01/01/banev-sin-maika-mi-ne-iskashe-da-sym-v-kompaniiata-na-chernilkata.397956", "text": "\"Майка ми беше страдаща жена, изпитала много болка, изключително морална и обичаща истински, до смърт, един мъж за цял живот\", това разкрива пред \"\" първородният син на Николай Банев, който вече няколко седмици е в ареста заедно със съпругата си Евгения, заради парични измами. \n\r\nСлед като неговата майка Дочка умира, Николай Банев – младши е осиновен от втората жена на олигарха – Евгения.\r\nСега обаче той води дело за разосиновяване, защото се чувства така, все едно предава своята родна майка.\r\n\"Особено ме разтресе едно предаване по Нова телевизия, в което журналистът Сашо Диков гостува в “Резиденцията”. Тогава Евгения каза: “И ние с Дочка си бяхме в, да го наречем, някакъв вид съгласия... от гледна точка на това, че тя много добре знаеше от какво е болна... и нейният завет към мен беше да се грижа за Николайчо така, както тя ще се грижи за него... и аз го изпълнявам”. \r\n                    \n                    \n                Аз вече бях чел едни редове, написани от ръката на майка ми приживе, че не бива да бъда воден в никакъв случай в “компанията на чернилката” (така тя наричаше Евгения). Като съм станел пълнолетен, тогава да решавам. Реших”, категоричен бе Николай.\r\nМладежът отлично си спомня как семейство Баневи са се отнасяли с него. Той твърди, че да живее в техния \"палат\" било все едно да е в затвора.\r\nВ началото те били добри към него, но отношенията им се влошили. Той нямал право да изкаже своето мнение.\r\n\"От къщата трябва да излизаш и да се прибираш обратно по час и само с разрешение, след големи молби, всяка минута да си длъжен да съобщаваш къде си и някой “да ти диша във врата”, дори няма значение, че вече си пълнолетен. Лятото прекарвах на Русалка, както се е случвало и по времето на майка ми, но ние с нея обичахме да ходим повече на Каваците. Да, живял съм сред всичко това, но никога не съм му се радвал, защото не съм имал най-скъпото на този свят - истинска майчина обич\", споделя Николай.\r\n24-годишният младеж не поддържа връзка нито с родния си баща, нито с Евгения Банева. Комуникацията между тях напълно приключва след решениято за разосиновяване. А то идва след като Николай разбира за всички тайни, които фамилията крие от него, включително и сметките в Швейцария.\r\n\"Евгения беше всъщност Шефът! - категоричен е 24-годишният мъж. - А аз съм бил лъган и заблуждаван за пълната безпомощност на майка ми дори и след пълнолетието ми. Никой не заслужава такова унижение и обида към него самия и дори към мъртвата му майка!\"\r\n ", "date": "2019.01.01", "title": "Банев-син: Майка ми не искаше да съм в компанията на \"чернилката\"! "}
{"url": "https://www.dnes.bg/notifikacii/2019/01/01/praznuvahte-li-kak-da-se-spravim-s-mahmurluka.397793", "text": "След Бъдни вечер и Коледа, предстои посрещането на 2019 г. А тя ще дойде заедно с тежки наздравици и вкусни гозби. Въпреки съветите на специалистите за умерена консумация на алкохол и любимите храни, много хора ще ги пренебрегнат.\n\r\nМазните ястия и повечето спиртни напитки предизвикват дискомфорт след празниците. Ето няколко съвета, с които по-лесно ще се справите с неприятния махмурлук на сутринта:\n\r\n\n\r\nЕдно от най-добрите средства, с които да изгоните махмурлука след празниците. След по-голямото количество алкохол, изпито по празниците, черният ви дроб работи на по-високи обороти, за да го разгради. Ако спите повече и имате по-качествен сън, това ще стане по-бързо.\n                \n                \r\nСлед като човек изпие повече алкохол, тялото му се дехидратира и се нуждае от достатъчно течности, за да възстанови електролитния баланс. Айрян, минерална вода, кокосова вода, чайове, са подходящи за пиене при тежък махмурлук. Те ще помогнат на организма да изхвърли по-лесно токсините от спиртните напитки.\r\nОстаналите съвети вижте в\r\n ", "date": "2019.01.01", "title": "Празнувахте ли? Как да се справим с махмурлука? "}
{"url": "https://www.dnes.bg/top-novini/2019/01/01/triumfyt-na-taibe-iusein-v-borbata-sportnoto-sybitie-1.397713", "text": "Българският спорт изпраща една сравнително успешна година. Макар и нашите спортисти да не блеснаха на зимните олимпийски игри в Пьонгчанг, техните бъдещи наследници в спорта се справиха доста по-добре на младежките олимпийски игри в Буенос Айрес и донесоха няколко медала. Националният ни отбор по футбол сякаш отлепи от дъното и ни зарадва с добри игри през есента, а септември определено бе българският месец с провеждането на 3 големи световни първенства у нас.\n\r\n В анкетата на Dnes.bg участие взеха 927 души. \n\r\nА най-много от тях – 21%, определиха  през цялата година като събитие №1 в спорта. Българката стана световна и европейска шампионка в своята категория до 62 кг и се превърна в новата звезда в родната женска борба след оттеглянето на Станка Златева. Тайбе заслужено бе обявена за Спортист на България за 2018, а освен това бе наградена и със \"Спортен Икар\".\n                \n                \r\nДруги 3 събития са с почти еднакви гласове и си оспорват второто място в класацията. Впечатляващото плуване на  се нареди на второ място сред най-впечатляващите спортни събития за годината със 17% от вота. Българската легенда в плуването спечели в края на ноември първия в историята организиран плувен маратон на Антарктида с дължина 1000 метра. Близо до остров Тринити, българинът финишира с аванс от една минута пред конкуренцията, която включваше 15 плувци от 9 държави. \n\r\nС един процент по-малко е  по време на Мондиал 2018, който се проведе в Русия. В продължение на месец светът беше футбол, а хърватите изненадаха света с достигането си до финалния мач. Там обаче французите се оказаха по-добрият отбор и напълно заслужено станаха световни шампиони.\n\r\nПоредните  от художествената гимнастика събраха също 16% от вашите гласове. През септември България бе домакин на Световното първенство по художествена гимнастика, а нашите момичета отново се представиха отлично. Активът на България от първенството в Арена Армеец бе 3 медала - 1 златен, 1 сребърен и 1 бронзов медал. Златото и бронза донесе ансамбълът ни, а среброто бе за отборното класиране в индивидуалната надпревара. Отделно от това през цялата година нашите грации ни радваха с отличия от различни състезания по целия свят.\n\r\nАко преди година отличното представяне на Григор Димитров бе топ-спортното събитие за годината, тази година Гришо ни изненада по-скоро в негативен план.  в тениса през 2018 година е събитие №1 за 7% от нашите читатели. Също за 7% от българите пък най-важното събитие в спорта е домакинството ни на световното първенство по волейбол, което приехме през септември, заедно с Италия. За съжаление, споходени от множество контузии, момчетата на Пламен Константинов , но се надяваме 2019 година да им донесе много повече успехи под ръководството на завърналия се Силвано Пранди.\n\r\nПровалът ни на  и успехите на  в Буенос Айрес също събраха по 6% от вота. \n\r\nТретата поредна Шампионска лига и поредното , което впечатли света, остана на последно място от предложените събития с 4% подкрепа от нашите читатели. \n\r\nА на нас ни остава да пожелаем на българските спортисти една изключително успешна 2019 година и много квоти за олимпийските игри в Токио 2020. Защото техните успехи са наши поводи за гордост!", "date": "2019.01.01", "title": "Триумфът на Тайбе Юсеин в борбата – спортното събитие №1"}
{"url": "https://www.dnes.bg/politika/2019/01/01/korneliia-ninova-2019-g-shte-byde-prelomna-za-smeli-resheniia.397958", "text": "Корнелия Нинова смята, че новата година ще бъде много важна и преломна за България.\r\n\"2019 е година за смели решения и действия. Вярвам, че тя носи края на статуквото и промяна към по-добро за българите, за България и за Европа. В основата на тази промяна ще бъде всеки един от нас.\n\nЗащото сме свободни и силни хора, които милеем за българщината, борим се за правата си и тачим семейството си. Пожелавам ви здраве, лична реализация, сили и вяра, че ще променим живота си. Бъдете уважавани в обществото и обичани от близки и приятели. На добър час през новата 2019 г.\", пожела лидерът на БСП в профила си във Facebook.", "date": "2019.01.01", "title": "Корнелия Нинова: 2019 г. ще бъде преломна, за смели решения"}
{"url": "https://www.dnes.bg/index/2019/01/01/receptata-dnes-sochno-svinsko-s-chesyn-v-multikukyr.397721", "text": ":\r\n500 г свинско филе от бут\r\n1 кубче гъбен бульон\r\n1 чаша вода\r\n¾ чаша червено вино\r\n3 супени лъжици пресен чесън, намачкан\r\n3 супени лъжици соев сос\r\nчерен пипер и сол на вкус\r\n \r\n:\r\n \r\nПоставете месото в купата на мултикукъра. Залейте с водата, виното и соевия сос. Внимателно разпределете пресования чесън върху свинското. Поръсете с подправките. Печете приблизително за 4 часа на програмата за месо според указанията на модела на вашия уред.\r\n \r\n", "date": "2019.01.01", "title": "Рецептата Dnes: Сочно свинско с чесън в мултикукър "}
