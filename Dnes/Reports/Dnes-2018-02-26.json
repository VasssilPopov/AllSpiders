{"url": "https://www.dnes.bg/stranata/2018/02/26/socialna-slujba-kak-burgaskata-bolnica-stana-dom-za-bezdomni.369062", "text": "В Клиниката по съдова хирургия в бургаската болница вече с месеци живее мъж, който няма дом, а институциите си прехвърлят отговорността за него. Междувременно той 3 месеца лежи в клиниката и вече струва на УМБАЛ Бургас 20 000 лева. \r\nМедиците се питат - трябва ли всеки път да сигнализираме медиите, за да накараме социалните служби да работят? \r\n62-годишният Димитър няма близки, които да го приберат, а това, че е неосигурен, вече е  най-малкият проблем на болницата. \r\n \r\n\"Нарушаваме закона, защото не можем да го държим толкова дълго. Ако ни направят проверка, ще ни глобят. Този човек е излекуван и трябва да бъде настанен в дом, където да полагат грижи за него. Написали сме безброй писма до социалните служби, за наша сметка сме му извадили ТЕЛК и други документи. И той все още е тук\", обяснява доц. д-р Валентин Василев, началник  на Клиниката по съдова хирургия.\r\n \r\nЕдин леглоден в съдова хирургия е около 200 лв., т.е. престоят на Димитър струва на болницата около 20 000 лв. Клиниката е пълна, леглата не стигат и на неговото място е можело да бъдат приети много пациенти, които имат реална нужда от лечение, посочват лекарите.\r\n \r\nПреди да влезе в болницата, мъжът е живял в дома за възрастни в квартал \"Победа\". Озовава се тук през  ноември м.г. Опериран е и е изписан, но раните му се възпаляват и през декемри отново е тук. Оттогава, макар вече да е здрав, Димитър е проблем на лекарите и сестрите, а не на социалните служби. \r\nТой също иска да си тръгне и всеки ден пита сестрите кога ще се случи това. \r\n„Постоянно ни изискват нови и нови документи. Твърдят, че му търсят място в дом в Поморие. Но документите до Поморие трябвало да бъдат придвижени от нас, а не от тях“, ядосват се лекарите и изтъкват, че от години алармират за липсата на механизъм, по който социалните служби да обменят информация помежду си. Не само това е абсурдът на системата. \r\nДори пациент да бъде настанен в дом, се оказва, че няма кой да го закара дотам. Неведнъж се е случвало лекарите да возят пациентите до социални домове с личните си автомобили.\r\n \r\nДимитър не е единичен случай. В момента в УМБАЛ Бургас има още двама като него. Единият е рекордьор – скоро ще стане година, откакто е тук. \r\n\"Няма друга болница в региона, която да упражнява подобни социални функции. Крайно време е социалните служби да си влязат в ролята и да действат по-бързо в подобни ситуации“, посочват от ръководството на болницата.", "date": "2018.02.26", "title": "Социална служба!? Как бургаската болница стана дом за бездомни"}
{"url": "https://www.dnes.bg/cars/2018/02/26/missile-pokazvat-nai-byrzata-kola-v-sveta-v-jeneva.369119", "text": "Италианската компания Corbelatti създаде най-бързия в света хиперавтомобил. Той се нарича Missile (ракета - от английски език) и ще дебютира пред публика на автомобилния салон в Женева през март.\r\nПод капака си \"ракетата\" ще има 8-цилиндров двигател с обем 9 литра, способен да развива 1800 к.с. Това е повече от който и да е модел в света, предназначен за движение по пътищата.Мощността на двигателя не е достатъчна за развиването на висока скорост, защото един супербърз автомобил също така трябва да има и ниско тегло. Поради това шасито и каросерията на Corbelatti Missile са направени от карбон. Засега масата на хиперавтомобила се пази в тайна.Двигателят работи в съчетание с 6-степенна ръчна скоростна кутия и задвижване на задните колела.Разработчиците отбелязват, че максималната скорост на автомобила ще бъде 500 км/ч.\r\n", "date": "2018.02.26", "title": "Missile: Показват най-бързата кола в света в Женева"}
{"url": "https://www.dnes.bg/stranata/2018/02/26/sydiat-chujdenec-za-huliganstvo-vilnial-iz-hotel-na-borovec.369115", "text": "Чуждестранен турист е обвинен за хулигански действия и му е наложена забрана за напускане на страната, съобщиха от ОДМВР-София. Инцидентът е станал на 17 февруари.В Самоков е образувано досъдебно производство срещу 22-годишен чужденец за това, че около 23:25 часа, пред туристическото бюро на хотел в курорта Боровец, е извършил непристойни действия, грубо нарушаващи обществения ред, съпроводени със съпротива срещу полицейски служители – дърпане и нанасяне на удар с юмрук в областта на лицето на един от униформените.След приключване на действията по разследването извършителят е привлечен в качеството на обвиняем. Наложена му е забрана за напускане пределите на Република България.", "date": "2018.02.26", "title": "Съдят чужденец за хулиганство, вилнял из хотел на Боровец"}
{"url": "https://www.dnes.bg/eu/2018/02/26/uolstriit-djyrnyl-bylgariia-iska-evroto-evropa-ne-i-go-dava.369122", "text": "Погледнато от строго юридическа гледна точка, на най-бедната страна в ЕС би трябвало да й се разреши да влезе в еврозоната. Дали обаче Общността се основава на върховенството на закона?\r\nОчаква се България до края на юни официално да кандидатства за влизане в механизма ERM (Exchange Rate Mechanism), което е началната позиция за пълно членство в еврозоната. Мнозина лидери от валутния съюз обаче са сдържани по въпроса, заявявайки, че икономиката на страната е твърде слаба и това ще предизвика повторение на проблемите, притиснали финансово затруднените членки на еврозоната.\r\nБързо се приближава моментът за взимане на решението дали на България трябва да й бъде разрешено да се присъедини към еврото, пише Саймън Никсън, в. \"Уолстрийт джърнъл\".\r\nНай-бедната страна в ЕС, чиито брутен вътрешен продукт (БВП) на човек от населението е едва наполовина от средното равнище за Съюза, е решена да подаде официална молба за влизане в ERM, отправната точка към пълно членство в еврозоната, до средата на текущата година въпреки опасенията на много страни членки. Отговорът на ЕС ще отекне далеч извън България.\n\n\nОт строго юридическа гледна точка, единственият правилен отговор е на България да й бъде позволено да се присъедини към клуба. България не само е задължена да направи това според условията на присъединяването си към ЕС, но и вече е изпълнила всички критерии.\r\nБългарската валута бе обвързана с германската марка, а след това и с еврото от 20 години и никога не се е отклонявала от определения валутен курс. Страната има едновременно бюджетен излишък и излишък по текущата сметка, държавният дълг е едва 25 % от БВП, а инфлацията - само 1,8%, покривайки целта на Европейската централна банка (ЕЦБ).\r\nВсъщност страната следва правилата на единната валута по-добре от повечето членки на еврозоната. София е убедена, че членството ще ускори изравняването на икономиката на България с останалите от блока, намалявайки усещането за риск у инвеститорите.\r\nВъпреки това обаче множество лидери на еврозоната са сдържани към идеята да се позволи на България да въведе единната валута. Някои твърдят, че икономика й е твърде слаба, за да съществува съвместно в една валутна зона с могъщи икономики като Германия. Според тях, ако на София й се позволи да се присъедини, ще се стигне до повторение на проблемите, които сполетяха Гърция и други страни от еврозоната в затруднено финансово положение.\r\nДруги се опасяват, че проблемите на България с корупцията на високо равнище и недостатъците на юридическата й система ще изложат на риск останалата част от еврозоната. Тези страхове бяха засилени от срива миналата седмица на латвийска банка, след като министерството на финансите на САЩ я обвини в пране на пари за руски клиенти. Друга банка, руска собственост, заяви, че гуверньорът на Латвийската централна банка Илмар Римшевич е искал подкупи - обвинения, които той отхвърля.\r\nСофия твърди, че сравненията със съседката й Гърция са несправедливи. В десетилетието преди и след присъединяването си към еврото Гърция разруши обществените си финанси и подкопа конкурентоспособността си с взривообразно увеличаване на служителите в държавния сектор, подхранвано с дългове, и щедри пенсионни обещания. Когато пък Гърция фалира и бе принудена да иска най-големия спасителен пакет и отписване на дълг в историята, тя се противопостави на икономиите.\r\nБългария, тъкмо обратното, следва политика на фискална дисциплина над 20 години след финансовия си колапс през 1996 година. Въпреки сравнително ниския жизнен стандарт и сериозните недостатъци в образователната и здравната й система, икономическият модел на България, основаващ се на нисък плосък данък и балансиран бюджет, се радва на забележителна междупартийна подкрепа.\r\n\"Фискалната дисциплина е нещо като религия в България\", заявява финансовият министър Владислав Горанов.\r\nПротивниците на присъединяването на България към еврозоната имат по-силни позиции в опасенията си за върховенството на закона. Единайсет години след присъединяването си към ЕС България все още е обект на специален мониторинг на ЕС, разработен с цел да засили независимостта и ефективността на юридическата й система, но напредъкът се бави. Доклад миналата година определи 17 области, в които все още трябва да бъдат предприети действия. Все още няма високопоставена фигура, осъдена за корупция, въпреки непрекъснатите скандали, включително и срива през 2014 година на четвъртата по големина банка в страната, който изглежда бе резултат от сблъсъка на конкурентни бизнес кланове.\r\nСофия признава тези проблеми. Тя посочва, че е решена да завърши реформите на юридическата система след няколко години, през които напредъкът бе спъван от политическа нестабилност. Страната обаче отбелязва, че няколко членки на еврозоната също имат проблеми с корупция и неефективност на юридическата система. Само 27 % от българите посочват, че са били засегнати от корупция във всекидневието си спрямо 58 % от испанците, 50 % в Кипър и 46 % в Гърция, сочи изследване на Евробарометър от миналата година.\r\nМеждувременно правителството отхвърля опасенията за българската банкова система, отбелязвайки, че 70 % от банковите активи са в ръцете на подразделения на големи европейски кредитни институции, а и във всички случаи, като членка на еврозоната, банковата система ще попадне под надзора на ЕЦБ.\r\nЗад тези опасения обаче се крие един простичък въпрос - дали самият ЕС е общност, основана на върховенството на правото? Европейските договори са ясни - правото на присъединяване към еврото би трябвало да се основава на обективни критерии, а не на субективни оценки.\r\nДа се позволи присъединяването на България може да подхрани безпокойство в ядрото на ЕС, но отхвърлянето на кандидатурата й носи риск от задълбочаване на две от основните несъответствия в ЕС. От една страна кризата на доверието, която произтича от усещането, че ЕС е станал толкова политизиран, че правилата вече не се прилагат последователно. От друга страна засилващото се разделение \"изток-запад\", което отразява опасенията, че страните от Централна и Източна Европа биват третирани като членки второ качество.\r\n\"Ако не харесват правилата, тогава трябва да ги променят\", заявява високопоставен български представител.\r\nСофия е решена да постави този въпрос преди края на юни, докато все още държи ротационното председателство на ЕС, не на последно място, защото българското общество, приело 20 години на бюджетни ограничения, го изисква, казва Горанов. \r\nСега отговорът на ЕС може да има по-голямо значение за дългосрочната му еволюция, отколкото който и да е теоретичен дебат, който в момента доминира политическите дискусии в Брюксел. /БТА/\r\n ", "date": "2018.02.26", "title": "\"Уолстрийт джърнъл\": България иска еврото, Европа не и го дава!"}
{"url": "https://www.dnes.bg/za-da-se-razbirame/2018/02/26/kak-da-se-vyzpolzvate-ot-stresa.368915", "text": "Когато напрежението се натрупа в тялото ни, изпитваме силен стрес. Дори да не го осъзнаваме, той ни се отразява по много начини – повишаване на кръвното налягане, учестен пулс, умора, затруднение в съсредоточаването, влошаване на отношенията с близки и колеги.Според психолога от Станфорд д-р Кели МакГонъгол, фокусирането върху това как да управляваме стреса всъщност може да ни помогне, пише realsimple.В книгата си „The Upside of Stress“ тя описва, че стресът реално е токсичен за нас, когато повярваме, че това е така. Тоест нашата нагласа е определяща, не самото наличие на стрес, което е и неизбежно.Изследванията, които психоложката провела със свои пациенти, констатирали, че при хората с повишени нива на стрес в организма, рискът от смърт бил с до 43% по-висок. Само че, това се отнасяло само за хората, които истински вярвали, че стресът съсипва здравето им.Онези, които разглеждали стреса като предизвикателство, с което да се справят, имали много по-нисък риск от преждевременна смърт, а и били значително по-енергични.Преобърнете тревогата в енергияРезултатът от натрупването на стрес при повечето хора е нервност, пренапрежение, гняв. Чувстваме всички физически симптоми на тези промени – изпотяване, учестен сърдечен ритъм, висок адреналин и кортизол.Когато почувствате тези симптоми в дадена ситуация, припомнете си, че явно стресът ви се е натрупал. Знаейки и разбирайки състоянието си, ще ви е много по-лесно да се овладеете. Например, ако дланите ви се изпотяват и пулсът ви се ускорява, когато ви предстои да изнасяте презентация.", "date": "2018.02.26", "title": "Как да се възползвате от стреса?"}
{"url": "https://www.dnes.bg/notifikacii/2018/02/26/ginka-vyrbakova-ministyr-petkova-ne-e-znaela-za-sdelkata-za-chez.369138", "text": "Продажбата на ЧЕЗ не изисква одобрението на Комисията за енергийно и водно регулиране (КЕВР). Това стана ясно от отговорите на собственичката на \"Инерком България\" Гинка Върбакова пред bTV. \r\nВърбакова отрече да познава премиера Бойко Борисов и бизнесмена Христо Ковачки, каквито спекулации се появиха.\r\nСпоред Гинка Върбакова министърът на енергетиката в оставка Теменужка Петкова е \"приятелка и позната\", но не е знаела за намеренията на \"Инерком\" да купи бизнеса на ЧЕЗ в България.\r\nОказва се, че ако комисията за защита конкуренцията одобри сделката - няма пречка за финализирането й.\r\nОт комисията за енергийно и водно регулиране също потвърдиха, че ако става въпрос за прехвърляне на акции между ЧЕЗ и \"Инерком\" няма основания за доказване на опита на компанията и промяна на лиценза. \r\nПодобна процедура би се наложила единствено, ако като обезпечения към банката, която финансира сделката, се заложи част от електроразпределителната мрежа.\r\nГинка Върбакова обаче обясни, че това няма да се прави и сделката ще е по същия ред, по който преди шест години \"Енерго Про\" е купила активите на немската \"Еон\" в Североизточна България.\r\n\"Аз съм крайният собственик, вижда се от Търговския регистър. Не работим с офшорни компании\", посочи Гинка Върбакова.\r\nВърбакова заяви, че ще бъде направено прехвърляне на акции и електроразпределителната мрежа няма да бъде залог по кредита и само ще бъде сменена собствеността. Тя отрече да има намерение да продава ЧЕЗ в близките година-две. ", "date": "2018.02.26", "title": "Гинка Върбакова: Министър Петкова не е знаела за сделката за ЧЕЗ!"}
{"url": "https://www.dnes.bg/cars/2018/02/26/top-10-nai-problemnite-avtomobili-na-vsichki-vremena.369109", "text": "\nАмериканската организация Consumer Reports, която се занимава с оценка на автомобили, обяви своята класация за 10-те най-проблемни автомобили на всички времена. \r\nТя е създадена въз основа на отзивите на потребителите в САЩ, както и на собствени тестове на екипа на изданието.", "date": "2018.02.26", "title": "Топ 10: Най-проблемните автомобили на всички времена"}
{"url": "https://www.dnes.bg/izvanrelsi/2018/02/26/obikolka-na-dupe-ot-150-sm-zasenchi-formite-na-kim.369106", "text": "Жена, чиято обиколка на задните части е 152 см, твърди, че извивките ѝ са напълно естествени и по тялото ѝ няма намеса на пластична хирургия. \r\nЕудокси Яо от Абиджан, Кот д'Ивоар, е свикнала другите да обръщат глава след нея, заради фигурата ѝ. Тя настоява, че макар \"ултрасекси\" излъчването ѝ да изглежда като резултат от няколко пластични операции, всичко по нея е напълно естествено.\r\nСподеля, че винаги е била с такова тяло и че членовете на семейството ѝ имат дори по-пищни от нейните извивки. \r\nМоделът, който не иска да разкрие възрастта си, тежи 95 килограма и няма желание да отслабне, за да намали мерките си. \r\nСамата Яо признава, че е почитател на реалити звездата Ким Кардашян, на която се опитва да подражава. \r\n\"Хората обикновено се шокират, когато ме видят, но никога не са ми казвали нищо. Описвам себе си като \"ултрасекси.\" Преди всички се стремяха да изглеждат слаби, сега обаче мъжете са привлечени в по-голяма степен от жени с извивки\", споделя още Еудокси. \r\nСамата тя не се стреми да прикрива формите си, дори напротив – облича се така, че да ги подчертае. В гардероба ѝ могат да се открият много ластични дрехи. \r\nСнимки на пищната африканка може да разгледате в галерията на", "date": "2018.02.26", "title": "Обиколка на дупе от 150 см засенчи формите на Ким"}
{"url": "https://www.dnes.bg/kino/2018/02/26/i-transdjendyr-aktrisa-shte-vrychva-oskar.369082", "text": "Даниела Вега от Чили ще запише името си в историята на наградите \"Оскар\" като първата трансджендър актриса, избрана да връчи статуетка на церемонията за най-престижните киноотличия в света, предаде ДПА.Името на Вега беше сред оповестените по-рано през месеца звезди, които ще връчват отличия на победителите на предстоящата церемония на 4 март, припомня агенцията.\"Това е прекрасно. Да се надяваме, че няма да е за последен път\", казва трансджендър журналистката от САЩ Зоуи Тур, цитирана от БТА.За Даниела Вега се заговори още след номинациите за наградите \"Оскар\" в края на януари, когато чилийската драма с нейно участие \"Фантастична жена\" намери място сред претендентите за най-добър чуждоезичен филм.ЛГБТ общността приветства възторжено включването в надпреварата на продукцията \"Фантастична жена\", режисирана от Себастиан Лелио. Не липсваха и нейни представители, които таяха надежда Даниела Вега да получи първата актьорска номинация за трансджендър в оскаровата история.Филмът разказва историята на транссексуална сервитьорка и певица в нощен клуб, животът на която се преобръща \"наопаки\", когато по-възрастният й приятел умира в ръцете й.\"Фактът, че съм трансдженсър прави сценария и повествованието на филма още по-истинни. Още по-важното обаче е, че отворихме вратата към един неизследван свят\", сподели за сп. \"Венити феър\" Даниела Вега, която в родината си се изявява като оперна певица и сценична актриса.С номинациите за \"Оскар\" ЛГБТ общността отбеляза още един \"пробив\" - Янс Форд, режисьорът на документалния филм \"Strong Island\", стана първият трансджендър кинодеец, включен в надпреварата за \"Оскар\".\r\n ", "date": "2018.02.26", "title": "И трансджендър актриса ще връчва \"Оскар\""}
{"url": "https://www.dnes.bg/zvezdi/2018/02/26/mechtata-na-kristin-kamenova-silikonova-gryd-i-dubai.369135", "text": "Сигурно ще си кажете – тази е поредната жадна за слава силиконка, която ни се натрапва в медиите и не трябва да ѝ се обръща внимание. Трябва! Стигнахме до мига да ни ги дават за пример. Трябва да бъде показвана, за да се види до какво води изкривяването на живота.Това е Кристин Каменова, която има две мечти – напомпана със силикон гръд и живот в Дубай. Софиянката, която е на 24 години, тегли кредит от 20 000 лева и осъществява бляновете си.\"Изживях истинска арабска мечта. Вече имам и годеник, който е с мен, благодарение на гърдите ми\", сподели Кристин пред Нова тв.Любимият ѝ е ливанец. Предлага ѝ брак едва 20 дни след запознанството им. Той плаща и вноската по кредита за пластичната ѝ операция.Тя не крие, че обича лукса. Категорична е, че не може да живее с 1500 лева на месец. Има образование, което завършила, само защото майка ѝ настоявала.\"Аз на ден харча към 400 лева\", допълва Каменова.Защо тегли кредит като харчи на ден 400 лева е загадка. Или пък харчи само чужди пари. Това ли трябва да бъде мечтата на днешното поколение – гърди и Дубай? Всъщност, без да познавам Каменова, съм щастлив, че тя е избрала да живее извън България. Силиконови мозъци си имаме достатъчно и колкото повече намаляват – толкова по-добре. Да му мислят тези, които живеят в Дубай.И не, Кристин Каменова не е успяла жена, независимо, че ѝ е дадена трибуна в национален ефир. Ако мечтите ти стигат само до големите гърди определено си малък човек. А да се правиш, че животът ти е повече от луксозен и харчиш една минимална заплата на ден е толкова нелепо, колкото двете ти мечти.Надявай се да имаш банкомат до себе си поне докато ти изплати кредита, защото следващата силиконова кукла те дебне и може да ти го вземе. И животът ще се върне в старото ти русло, ще се чудиш как да изтеглиш кредит и ще имаш само едни стари силиконови гърди. А те също трябва да бъдат подменени...Още новини за звезди четете на ", "date": "2018.02.26", "title": "Мечтата на Кристин Каменова: Силиконова гръд и Дубай"}
{"url": "https://www.dnes.bg/crime/2018/02/26/zadyrjaha-dvama-krali-markovi-drehi-ot-golemi-magazini.369099", "text": "Криминалисти разкриха престъпна схема за кражба на маркови дрехи. Задържани са мъж и жена от София, извършвали кражбите от търговски обекти в цялата страната, съобщиха от МВР.Спецакцията е реализирана след проведено разследване на криминалисти на РПУ-Сливен и планирани под надзора на Районна прокуратура.В резултат на това в търговски обект в Сливен са задържани мъж на 48 години и 49-годишна жена в момент на кражба на различни артикули – предимно дрехи, на стойност около 3000 лева.Установено е, че дуото е разполагало с техническо средство, което им позволявало да свалят защитния механизъм, прикрепен към стоките.В хода на процесуално-следствените действия в багажника на автомобила, с който са се предвижвали, полицейските служители намерили множество вещи, обект на кражба по същата престъпна схема.Според събраните до момента данни по идентичен начин двамата са извършвали кражби в цялата страна. Обект на престъплението били известни вериги за облекло, предлагали стоката си в големи търговски вериги.\r\nРазмерът на нанесените щети е в процес на установяване. Двамата са криминално проявени за кражби. Наложена им е постоянна мярка за неотклонение \"задържане под стража\" и са приведени  в ОЗ \"Следствени арести\" - Сливен.\r\nПродължава работата по разкриване и документиране на цялостната престъпна дейност на задържаните.", "date": "2018.02.26", "title": "Задържаха двама, крали маркови дрехи от големи магазини"}
{"url": "https://www.dnes.bg/politika/2018/02/26/iordanka-penkova-shte-zamestva-vremenno-kamen-plochev.369137", "text": "Поради постъпването в болница на управителя на Националната здравноосигурителна каса (НЗОК), проф. д-р Камен Плочев, д.м.н., неговите функции временно ще бъдат изпълнявани от назначения днес за подуправител д-р Йорданка Пенкова, съобщиха от Касата. \n", "date": "2018.02.26", "title": "Йорданка Пенкова ще замества временно Камен Плочев"}
{"url": "https://www.dnes.bg/stranata/2018/02/26/frenski-turisti-izvadeni-ot-prespite-pytuvali-ot-smochevo.369133", "text": "Трима френски туристи са извадени от преспите по пътя от село Смочево за град Рила, съобщи БНР. \r\nТуристите пътували към Рилския манастир с лек автомобил, но излезли от пътя и заседнали в снега. \r\nИ тримата са невредими и са транспортирани до град Рила, а автомобилът им ще бъде изваден по-късно. \r\nСнежната покривка в района е около 20 см, но на места има навявания.", "date": "2018.02.26", "title": "Френски туристи извадени от преспите, пътували от Смочево"}
{"url": "https://www.dnes.bg/akoshtete-vqrvaite/2018/02/26/spored-zodiiata-kakyv-kokteil-ni-otiva.369098", "text": "Случвало ли ви се е да опитате коктейл, който сякаш е измислен за вас? Това може би е вашият перфектен избор според зодията. Ако обаче все още не сте срещнали най-доброто, може да се погледнете съветите на експерта Кат Одел, който наскоро издаде книга за алкохолни напитки. Вижте какво препоръчва тя:\r\n \r\n \r\nГорещ коктейл за гореща личност. Овенът е изпълнен с живот и енергия и това е иделната напитка, защото е топла и представлява смес от червено вино и подправки като канела, малко цитрусув плод и бренди.\r\n \r\n \r\nЗа Телецът, който обича да релаксира - това е най-подходящата напитка. Лесна за направа и много пивка, тя е чудесен избор за земния знак.\r\n \r\n \r\nБлизнаците имат различни лица, които показват в зависимост от променливото си настроение. Питието е примамка за всички въздържатели.\r\n \r\n \r\nВъпреки че е направен от обикновени съставки (бразилски ром, липа и захар), този коктейл все още не е особено популярен, което го прави подходящ за мистериозния Рак. Водният знак ще бъде доста развълнуван от дръзкия вкус на тази напитка.", "date": "2018.02.26", "title": "Според зодията: Какъв коктейл ни отива?"}
{"url": "https://www.dnes.bg/snimka-na-denia/2018/02/26/ledena-epoha-prez-cialata-sedmica-baba-marta-nosi-stud.369086", "text": "През нощта снеговалежите от запад ще отслабват, но в Източна България ще са все още значителни.\r\nУтре и там ще са слаби, след обяд в много райони на страната временно и ще спрат, прогнозират  от НИМХ - БАН. \r\nВятърът малко ще отслабне и ще е умерен до силен, от север-североизток. \r\nЩе бъде много студено, като сутринта температурите ще са предимно между минус 7 и минус 12 градуса, на места - и по-ниски, а и дневните почти навсякъде ще са отрицателни - между минус 2 и минус 7 градуса, в югоизточните райони - малко по-високи. \r\nПрез нощта срещу сряда, с преминаването на нов средиземноморски циклон, от югозапад валежите отново ще се активизират.\r\nАтмосферното налягане е по-ниско от средното за февруари и ще остане без съществена промяна.\r\nНад Черноморието ще бъде облачно, с валежи от сняг, които след обяд ще отслабват. Ще духа умерен до силен вятър от север-североизток. Максималните температури ще са минус 2 - минус 5 градуса. \r\nНад планините ще е облачно и мъгливо, ще вали слаб сняг. Ще духа силен вятър от южната четвърт. Максималната температура на височина 1200 метра ще е около минус 5 градуса, на 2000 метра - около минус 8 градуса.\r\nВ сряда с обръщане на вятъра от север-северозапад ще нахлуе нова порция студен въздух. Отново ще има валежи от сняг, на повече места и повече като количество в югоизточната половина от страната. По-късно през деня от запад валежите ще спират, облачността ще започне да се разкъсва. \r\nМинимални температури - предимно между минус 14 и минус 9 градуса, максимални - между минус 9 и минус 4 градуса, в крайните югозападни райони - до 3-4 градуса.\r\nМарт ще започне с ниски температури - предимно между минус 15 и минус 10 градуса, в отделни райони - по-ниски. Ще бъде почти тихо. \r\nПрез деня ще има и слънчеви часове. Вятърът ще придобие южна компонента и ще започне затопляне. Дневните температури ще са между минус 6 и минус 1 градус.", "date": "2018.02.26", "title": "Ледена епоха през цялата седмица, Баба Марта носи студ"}
{"url": "https://www.dnes.bg/stranata/2018/02/26/trafikyt-po-granicite-se-normalizira-puskat-kamionite-prez-kulata.369129", "text": "На граничния пункт \"Кулата – Промахон\" вече се пропускат товарни автомобили на изход от България. На пункта \"Илинден – Ескохи\" гръцките гранични власти пропускат леки и товарни автомобили само с вериги. \r\nНа останалите пунктове с Гърция пропускателният режим е нормален, съобщиха от ГД \"Гранична полиция\" пред \"Фокус\".\r\nМакедонските гранични власти вече пропускат в двете посоки товарни автомобили през ГКПП \"Деве баир\", съпределен на ГКПП \"Гюешево\".\r\nПродължава да е интензивен трафикът на товарни автомобили на българо-турската граница. \r\nНа ГКПП \"Капитан Андреево\" има около 5 км от чакащи камиони на изход, на \"Лесово\" са около 2,5 километра.\r\nГраничните пунктове със Сърбия са проходими при зимни условия.\r\nНа пунктовете с Румъния трафикът е нормален. \r\n ", "date": "2018.02.26", "title": "Трафикът по границите се нормализира, пускат камионите през Кулата"}
{"url": "https://www.dnes.bg/notifikacii/2018/02/26/ikonomicheska-recesiia-na-horizonta-koga.369065", "text": "Може да очакваме засилена инфлация не само в САЩ, но и в еврозоната. ЕЦБ не само ще прекрати програмата по изкупуване на активи, но и ще увеличи лихвите. Това каза Красимир Йорданов, финансов анализатор в KY Research, в ефира на Риск е, че от десет години години нямаме икономическа рецесия и може би сме в такава точка, че приближаваме този момент.Що се отнася до европейската банкова система, Йорданов смята, че тя е на добро нива спрямо нивата от кризата.По думите му всички общи показатели се подобряват, има ръст на кредитирането, както на ипотечни - така и на потребителски и бизнес кредити.Според него ако банките изведнъж отпишат или продадат тези кредити, тогава ще има недостиг на собствен капитал и банките няма да могат да отговорят на капиталовата адекватност, а това би довело да загуба на доверие в системата и до финансова криза. Вижте повече на ", "date": "2018.02.26", "title": "Икономическа рецесия на хоризонта! Кога? "}
{"url": "https://www.dnes.bg/eu/2018/02/26/bylgariia-niama-izgoda-da-iska-oshte-evrodeputati-zashto.369073", "text": "Идеята за транснационални изборни листи на предстоящия през есента на миналата година вот за европарламент, лансирана от Еманюел Макрон, както се разбра на заседанието на ЕК в петък (23 февруари), няма да се случи. Подобен формат би облагодетелствал най-вече държави като Германия и Франция, чиито политици имат възможност да водят далеч по-мащабни кампании, като на обратния полюс са малките страни, в това число и България.Това коментира Любов Панайотова, директор Фондация \"Европейски институт\" в ефира наИдеята на Макрон, посочи Панайотова, се отнасяше за създаване на подобна листа за местата, които ще бъдат овакантени от Великобритания след развода й с Брюксел.България, смята гостът в студиото, няма изгода да търси промяна във формата и получаване на повече евродепутатски места. Причината – негативната демографска картина през последните над 10 години, откакто страната ни е член на ЕС.Какви промени може да очакваме в европейската общност в светлината на предстоящите догодина евроизбори?Вижте повече на  ", "date": "2018.02.26", "title": "България няма изгода да иска още евродепутати. Защо?"}
{"url": "https://www.dnes.bg/politika/2018/02/26/28-godini-stigat-svaliha-nadpisa-sds-ot-rakovski-134.369100", "text": "Надписът СДС върху емблематичната синя централа на столичната улица \"Раковски\" 134 е свален.На фасадата вече е поставена транспарант с името на партията на вицето Валери Симеонов – Национален фронт за спасение на България.Това става ясно от снимка, публикувана в профила на НФСБ във Facebook.\n\n\n\"Лошото време не ни попречи да монтираме табелите на новия клуб на ПП НФСБ в гр. София на ул. \"Георги Раковски\" 134. Очакваме в скоро време и официално откриване\", е написал националният координатор на партията Константин Гаров в коментар към снимката.СДС загуби правото да ползва централата си след като не успя да влезе в парламента на последните парламентарни избори.В края на миналата година правителството реши да даде част от сградата на партията на Валери Симеонов.Формацията на вицепремиера се помещава на третия и четвъртия етаж в сграда. Въпреки че нямат право да се помещават вече там, СДС все още ползват някои от етажите. ", "date": "2018.02.26", "title": "28 години стигат? Свалиха надписа СДС от \"Раковски\" 134!"}
{"url": "https://www.dnes.bg/zvezdi/2018/02/26/nikol-se-prisyedini-kym-grisho-v-dubai.369134", "text": "През последните седмици таблоидите на няколко пъти тиражираха слуховете, че Никол Шерцингер и Григор Димитров са се разделили. Повод станаха снимки на певицата с различни мъже.Клюките, че двамата са скъсали циркулират периодично, а двамата дори не се стараят да ги отрекат или потвърдят.Напук на писанията обаче Никол акостира в Дубай, където най-добрият ни тенисист ще участва в турнира от сериите АТР 500 в емирството.Шерцингер публикува в Instagram клипчета, на които показва как поддържа физическата си форма, а по-късно и с фитнес инструктора Сам Уилямс, който живее именно в Дубай.Още новини за звезди четете на ", "date": "2018.02.26", "title": "Никол се присъедини към Гришо в Дубай"}
{"url": "https://www.dnes.bg/technology/2018/02/26/oceneni-bylgarskite-programisti-v-top-5-v-sveta.369068", "text": "Професията на програмиста е доста сложна. Тя е сложен микс между математическа култура и знания и инженерен подход за конструиране на програма, която реално да бъде направена и да работи. Тя е реализация на математически умения в програмен код и трябват и двете качества. Това каза проф. Красимир Манев, президент на Младежката юношеска олимпиада по информатика, бивш президент на Международната олимпиада по информатика, в ефира на  с водещ Ивайло Лаков. Повод за гостуването му бе класацията на DataArt, която поставя българските програмисти са сред Топ 5 в света.Някои колеги твърдят, че не е нужен стабилен фундамент, за да бъде обучен един програмист, каза гостът. \"Производството на софтуер, обаче, е много многообразно. Има изключително прости приложения и има много сложни\".Българската софтуерна индустрия получава задачите си отвън. Тя се бори за всеки лев, търсейки клиенти извън България. Икономиката ни е малко закъсала. Българските фирми не поръчват много-много софтур. Те купуват отвън, а нашите работят изключително на ишлеме, каза гостът.\"Но имаме и изключения. Имаме няколко компании, които имат страхотни собствени продукти, но масата работят това, което клиентът дойде и предложи. Нямаме голям избор\".Как може да се обучават децата от ранна възраст по програмиране ако нямаме обучени учители?Вижте повече на ", "date": "2018.02.26", "title": "Оценени! Българските програмисти в топ 5 в света"}
{"url": "https://www.dnes.bg/rock/2018/02/26/rolling-stones-s-turne-v-rodinata-si-sled-12-godishna-pauza.369128", "text": "Rolling Stones оповести първата си концертна обиколка на \"родна почва\", съобщава Ройтерс. Легендарните рокаджии правят това след 5-годишна \"почивка\".\r\nОт 2013 г., когато изнесоха концерт на сцена \"Пирамидата\" в рамките на прочутия летен фестивал Гластънбъри, Мик Джагър и компания не са се изявявали в родината си.\n\r\nИ ако трябва да сме по-конкретни - \"рок динозаврите\" не са били на концертна обиколка в родната си страна от цели 12 години. В периода между 22 май и 19 юни ще изнесат пет концерта във Великобритания - два в Лондон и по един в Манчестър, Единбург и Кардиф.\r\nТова е вторият етап от хитовото им европейско турне \"No Filter\", започнало през септември миналата година в Хамбург, Германия, и приключило в края на октомври в Париж.\r\n\"Винаги се вълнуваме, когато се завръщаме в градове, където не сме свирили от известно време, или когато се изявяваме на нови места в страната\" - споделя фронтменът Мик Джагър. Билетите за втория етап от концертната обиколка на Rolling Stones ще бъдат пуснати в продажба в петък./БТА/", "date": "2018.02.26", "title": "Rolling Stones с турне в родината си, след 12-годишна пауза"}
{"url": "https://www.dnes.bg/akoshtete-vqrvaite/2018/02/26/zodii-kakva-shte-byde-sedmicata-v-liuboven-plan.369094", "text": "\r\n \r\nРазчитайте само на себе си за решаването на лични въпроси. Не се ограничавайте в общуването. Ако се затворите в компанията само на един човек рано или късно ще започнете да се отегчавате. За да направите сравнение и да решите дали някой ви харесва повече от другите, трябва да опознаете и другите.\r\n \r\nПрез тази седмица приятел/ката ви може да започне да се държи твърде странно. Да мълчи упорито или пък да бъбри прекалено. Отношенията ще са леко напрегнати, ще ви е трудно да си обясните какво точно се случва. Не търсете чужди съвети, само ще ви объркат. Действайте според вътрешното си убеждение, ще си спестите куп неприятности.\r\n \r\nМечтайте и вярвайте в себе си. Ще сбъднете желанията си тази седмица, ако сте достатъчно последователни и самостоятелни. Щастието е в ръцете ви, а посоката, в която ще се развиват отношенията зависи от инициативата, която сте готови да проявите. Все още си нямате приятел/ка, но някой силно привлича вниманието ви? Покажете интерес, но не говорете за очакванията и предположенията си. Реакцията на предпочитаната от вас личност ще ви покаже какво трябва да правите.\r\n \r\nЗа онези от вас, които са във връзка ще е много полезно да обсъдят причините за проблемите. Само така ще осъзнаете дали и колко време можете да сте заедно.\r\n \r\n \r\nНеспокойни сте. През тази седмица някак си виждате всичко от към лошата му страна. Гаджето ви, колкото и да се старае, няма да може да ви угоди. Непрекъснато ще имате усещането, че нещо не е наред, че очакванията ви са излъгани.\r\n \r\nНамалете контактите и с опитайте да се преборите със собствените си илюзии. В случай, че все още нямате сериозна връзка, изобщо не се опитвайте да създавате такава. Желанието ви да промените както обстановката, така и поведението на хората ще предизвика негативни реакции дори у членовете на семейството. Приемете света такъв какъвто е и не забравяйте, че вие също не сте идеални.\r\n \r\n \r\nИзключително подходящ момент да обмислите и регламентирате отношенията си. Ще имате възможност буквално за всичко. Както да изгладите съществуващите дразги, така и да възстановите стара връзка или да оформите нова, при това твърде вълнуваща. С каквото и да се захванете ще ви се получава лесно, но не се главозамайвайте от успехите, защото ще допуснете грешки.\r\n \r\nЩе имате добри възможности за общуване. Не смесвайте приятелските връзки с любовните. Дръжте се естествено. Ситуациите, в които попадате ще са напълно удовлетворителни, няма да се налага да правите специални усилия, за да се чувствате добре.", "date": "2018.02.26", "title": "Зодии: Каква ще бъде седмицата в любовен план?"}
{"url": "https://www.dnes.bg/stranata/2018/02/26/zadyrjaha-vnuk-za-ubiistvoto-na-diado-mu-v-ruse.369117", "text": "27-годишен мъж е задържан за убийството на 81-годишния си дядо в Русе.Тази сутрин в 10:36 часа съседи са сигнализирали на тел. 112, че са чули викове от апартамент в блок на ул. \"Алеи Възраждане\".Изпратеният на място екип на полицията установява в жилището тялото на 81-годишния собственик с прободни рани по него. Вътре в апартамента е бил и 27-годишен мъж, внук на жертвата. В него полицаите са открили нож.На адреса е изпратена дежурна оперативна група на МВР и съдебен лекар, извършен е оглед на местопроизшествието. По случая е започнало разследване, като е образувано досъдебно производство.27-годишният мъж е задържан от полицията. Работата по изясняването на случая продължава под надзора на Окръжна прокуратура - Русе.", "date": "2018.02.26", "title": "Задържаха внук за убийството на дядо му в Русе"}
{"url": "https://www.dnes.bg/zvezdi/2018/02/26/djoni-holidei-se-otrekyl-ot-sobstvenata-si-kryv.369072", "text": "Два месеца след кончината на \"френския Елвис\", две от децата му, Лора Смет и Давид Холидей, предприеха юридически мерки за оспорване на оставеното от баща им завещание, което бе в полза единствено на вдовицата му, Летисия, и на двете им осиновени малки момичета.\r\nСилви Вартан също не може да повярва, че бившия й съпруг Джони Холидей е бил способен да лиши от наследство първите си две деца, които са негови родни, съобщава Франс прес.\n\"Много ми е трудно да повярвам, че мъжът, когото познавах толкова добре и лудо обичах, е пренаписал историята си и се е отрекъл от събсвената си кръв!\" - коментира Силви Вартан.Подобна постъпкта, както коментира певицата, не отива на този Джони, когото тя е познавала. Рок легендата приживе е бил изключително благородна и чувствителна личност, предава БТА. И едва ли по своя воля би лишил две от децата си от правата върху творческото му наследство. \"Това завещание в никакъв случай не отговаря на този Джони, с когото съм била свързана толкова години. И за секунда не мога да си представя, че по своя воля той е лишил от наследство две от децата си. Правосъдието трябва да се произнесе по случая, който предизвиква в мен само печал!\"", "date": "2018.02.26", "title": "Джони Холидей се отрекъл от собствената си кръв"}
{"url": "https://www.dnes.bg/technology/2018/02/26/nokia-syjiviava-i-8110-v-bananov-cviat.369059", "text": " Опитвайки се да капитализира завръщането си от последната година, производителят на телефоните Nokia разширява дейността си, за да включи премиум смартфон с Android, както и първия и значителен римейк на един от най-големите хитове на марката от 90-те години - слайдера 8110, предава Ройтерс.Създадена от бивши директори на Nokia, които лицензираха прочутата марка, едногодишната компания HMD Global се фокусира върху средния ценови клас устройства с Android и дори в телефони под 100 доларa, откакто навлезе на пазара.Главният изпълнителен директор Флориан Сейше заяви, че HMD е продала около 30 млн. телефона, след като представи 11 нови модела смартфони през последната година, плюс обновени версии на три телефона, първо предложени миналата година.\"Доволни сме от инерцията, която набрахме през 2017 г. и това ни дава увереността да я удвоим през 2018 г.\", коментира Сейше пред репортери преди пускането на продуктите.Counterpoint Research заяви, че продажбите на телефоните на Nokia са поели нагоре през 2017 г. и тя се е превърнала в номер едно търговец на евтини телефони и номер 11 на пазара на смартфони, след като едва миналата година навлезе на този пазар. На комбинирана база Nokia се класира на шесто място сред търговците на смартфони, посочва Counterpoint.Стратегията на HMD е да използва дистрибуторски партньорства с 600-те топ мобилни оператори и търговци на дребно на определени пазари по света, за да предложи достъпни и добри продукти с най-новите иновации, плюс месечни ъпдейти за сигурност от Google за всичките си смартфони.Европа остава най-големият регион по продажби на Nokia, обясни изпълнителният директор. Индия, Русия и Индонезия пък са най-големите й страни.Nokia 8 е флагманът на компанията, който струва 749 евро. Той е създаден, за да се конкурира с премиум моделите на Samsung и Huawei. Новата 4G версия на Nokia 8110 струва 79 евро.Nokia 8 ще е достъпен през април, а 8110 – през май. Римейкът на телефона от 90-те ще се предлага в два цвята – класическо черно и бананово жълто. Жълтото е заигравка с начина, по който клавиатурата се плъзга, вдъхновявайки името „бабановия телефон“.  ", "date": "2018.02.26", "title": "Nokia съживява и 8110... в бананов цвят"}
{"url": "https://www.dnes.bg/sofia/2018/02/26/tramvai-3-4-i-18-sa-spreni-pochinal-e-vatman.369136", "text": "Трамваите по линии 3,4 и 18 не се движат в района на обръщалото на кв. \"Орландовци\". Причината за това е смъртен случай - починал е един от ватманите.\r\nОсигурен е алтернативен транспорт с автобуси за извозването на пътниците, каза пред \"Фокус\" Лъчезар Пеков – ръководител отдел \"Организация, координация, контрол и безопасност на обществения транспорт\" към Центъра за градска мобилност (ЦГМ).\r\nТой добави, че на мястото има екипи на \"Бърза помощ\" и на полицията. \r\n\"Оглеждат какво се е случило. Все още нямам данни за възрастта на ватмана, както и за причината за смъртта\", каза още Лъчезар Пеков.\r\n ", "date": "2018.02.26", "title": "Трамваи №3, 4 и 18 са спрени, починал е ватман"}
{"url": "https://www.dnes.bg/obshtestvo/2018/02/26/vnos-vtora-ryka-koli-pyrvo-na-pregled-v-kat-ako-minat-pregled.369116", "text": "Старите \"нови\" автомобили ще преминават първо на технически преглед, а след това ще се регистрират от органите на реда. Това е част от промените, които в момента се обсъждат в работната група от Министерството на транспорта и Министерството на вътрешните работи, която разделя на три части сегашния обемист Закон за движение по пътищата.Целта е вносните автомобили, навъртели вече хиляди километри, да бъдат проверявани за изправност, за да може да се регистрират като изправни превозни средства, коментира пред \"Монитор\" Дамян Войновски, главен секретар на ИА \"Автомобилна администрация\" (ИААА).Така внесените от чужбина бракувани и негодни за употреба превозни средства ще бъдат спирани не по пътищата, а преди регистрацията им в КАТ.\"Искаме да обърнем процеса, за да засилим контрола преди регистрацията\", допълни Войновски.\n\n\nПромяната ще намали административната тежест за превозвачите, които често регистрират превозно средство в МВР и след това минават на технически преглед.Това се изисква при допълнителни проверки на автомобила, като ADR или за превоз на деца и ученици, където има по-особени изисквания.\"Те веднъж минават на преглед в МВР, а след това трябва да минават на технически преглед през ГТП, за да им издадем удостоверение. Ако първо минават през техническия пункт това ще бъде още едно облекчение за превозвачите\", смята главният секретар на автомобилната администрация. Същото важи и за таксиметровите превозвачи, които минават на технически преглед на оборудването.В момента ИААА подготвя промени в наредбата за таксиметровия превоз на пътниците, в която ще бъдат въведени облекчения за таксиметровите водачи. Част от регистрите на агенцията ще станат публични, за да не се налага да носят документи в общините, когато правят справки за превозните си средства.От агенцията ще пресекат възможността водачите да преминават през технически преглед без платен данък в общината. Това ще се осъществи чрез свързване на автомобилната администрация директно със сървърите на НАП. В момента протичат тестове на системата и до месец автомобилите без информация за платени налози няма да бъдат допускани до техническа проверка.\r\n ", "date": "2018.02.26", "title": "Внос втора ръка коли – първо на преглед. В КАТ – ако минат преглед!"}
{"url": "https://www.dnes.bg/health/2018/02/26/dermatit-na-klepachite-kak-da-se-spravim.369071", "text": "Дерматитът на клепача е често срещано състояние, което засяга подвижния клепач и кожата около около очите. Обикновено тя е суха, сърбяща, зачервена и склонна на възпаление. Причините за него са чувствителност към дразнител или алергия. Причислява се към неинфекциозните дерматози на клепачите и може да се изпише като алергичен и контактен дерматит на кожата. Към тази група заболявания спадат екзематозният дерматит, дисковидния лупус еритематодес. Близък е до екземата на лицето, псориазиса и себорейния дерматит на клепачите.При дерматит на клепача кожата протича възпалителен процес на тънката и по принцип чувствителна кожа около очите. Клепачите се подуват, кожата става суха и червена, сърбяща и чувствителна на дразнители, като сапун, козметика. Засяга и двете очи. При продължително протичане, кожата загрубява, наблюдава се т.нар. лихенификация.Най-често се срещат 4 форми на този дерматит: алергичен и контактен, иритативен контактен, атопичен и себореен. При алергичния контактен дерматит се наблюдава раздразнение на кожата заради алергия към полените, например. Получава се заради козметика съдържаща метални съединения, никел. При иритативния има директен контакт с чуждото тяло – тоест развива се следствие на използвана козметика, грим, сапуни и др.  ", "date": "2018.02.26", "title": "Дерматит на клепачите: Как да се справим?"}
{"url": "https://www.dnes.bg/obshtestvo/2018/02/26/bylgarinyt-ne-shte-da-vyrti-strelkite-chudi-se-liatno-ili-zimno-vreme.369103", "text": "В началото на февруари Европейският парламент прие резолюция, в която призова за задълбочена оценка на настоящата смяна между зимно и лятно часово време. Документът бе гласуван с 384 гласа \"за\", 153 \"против\" и 12 въздържали се.\n\n\nЕП отчете, че множество проучвания не са успели да стигнат до заключителен резултат, както и че съществуват опасения за човешкото здраве. Затова ЕП призовава Еврокомисията да извърши задълбочена оценка и, ако е необходимо, да представи предложение за промяна. Действащата директива е от 2011 г.Дали ще бъде отменено местенето на стрелките е въпрос, до чийто отговор все още има доста време. В разгара на дебата обаче екипът на Dnes.bg се допита до своите читатели:  В традиционната ни анкета участие взеха 3052 души.Резултатите сочат категорично, че българинът твърдо подкрепя идеята да се премахне местенето на стрелките 2 пъти годишно, като над 80% от анкетираните са за подобна промяна.Разминаване обаче има по въпроса кое време трябва да остане – лятното или зимното, което е и астрономическото.Все пак повечето от анкетираните – 58%, предпочитат да остане само зимното време, защото то е астрономическото.За лятното време и максималното използване на слънчевата светлина през деня са се обявили 23% от участвалите в анкетата.За 12% сегашният модел със въртенето на стрелките е най-добрият вариант и няма смисъл той да бъде променян.За други 7% пък това не е въпрос от такава важност, че ЕК да се занимава с него.", "date": "2018.02.26", "title": "Българинът не ще да върти стрелките, чуди се лятно или зимно време"}
{"url": "https://www.dnes.bg/obshtestvo/2018/02/26/radev-zagrijen-niama-prozrachnost-v-sdelkata-za-chez.369124", "text": "Президентът Румен Радев призова българските институции да гарантират интересите на обществото и на държавата в енергетиката.\n\nНа работна среща на \"Дондуков\" 2 държавният глава обсъди с председателя  на Комисията за енергийно и водно регулиране (КЕВР) Иван Иванов  актуални въпроси в енергийния сектор, съобщиха от прессекретариата на президента.Двамата са разговаряли за сделката за закупуване на активите  на ЧЕЗ в България от компанията \"Инерком България\", както и  за отговорностите на КЕВР по Закона за енергетиката.Президентът Румен Радев изрази загрижеността си от липсата на достатъчно информация, както и на прозрачност в процеса на придобиване на активите на една от най-големите компании в стратегически сектор като енергетиката, се посочва в съобщението.  ", "date": "2018.02.26", "title": "Радев загрижен: Няма прозрачност в сделката за ЧЕЗ!"}
{"url": "https://www.dnes.bg/zvezdi/2018/02/26/robin-tik-se-pohvali-s-momichence.369110", "text": "\"На 22/2 в 13:33 часа се роди Мия Лав Тик. Благодаря на Бог и на Ейприл Лав\" - написа в Instagram Робин Тик. Това е второ дете за 40-годишния изпълнител на хита Blurred Lines, съобщи ЮПИ.\r\nТой е публикувал видео, в което гушка новородената си щерка. Робин и 23-годишната Ейприл Лав Гиъри, която още през август миналата година обяви, че чака бебе, са заедно от 2014 г. предаде БТА.\r\nЗа манекенката това е първо дете. Тик вече има 7-годишен син - Джулиан Фуего, който е от бившата му съпруга Пола Патън. В началото на февруари певецът сподели пред сп. \"Пийпъл\", че синът му вече е избрал име за бебето.\r\n ", "date": "2018.02.26", "title": "Робин Тик се похвали с момиченце"}
{"url": "https://www.dnes.bg/football/2018/02/26/oshte-edna-futbolna-zaguba-pochina-cvetan-veselinov-meci.369088", "text": "България загуби още една легенда във футбола - Цветан Веселинов-Меци.С кончината на 70-годишния голям играч на \"Левски\" и на националния отбор на България, този февруари наистина е черен за феновете на \"синия\" отбор.\r\nПрез миналата седмица Меци изпрати своя колега Павел Панов във вечния му дом, а сега го последва, пише \"\". Преди смъртта на 67-годишния Панов и Георги Марков си отиде от този свят и то на 46 г.\r\nМеци, който е легендарно крило за \"сините\" от 1965 до 1975 г., е шампион на България през 1968, 1970 и 1974 г.Футболистът е и носител на Купата на България през 1967, 1970, 1971 г.В \"А\" група Цветан Веселинов има 193 мача и 70 отбелязани гола, а за Купата на страната е участвал в 26 мача и е вкарал 9 гола. За националния отбор има 6 мача и 2 гола.Сребърен медалист е от Олимпийските игри през 1968 г. в Мексико. В евротурнирите има 12 мача и 3 гола.Меци е майстор на спорта от 1968 г. Като треньор работи в Тунис и школата на \"Левски\".", "date": "2018.02.26", "title": "Още една футболна загуба! Почина Цветан Веселинов - Меци"}
{"url": "https://www.dnes.bg/stranata/2018/02/26/selski-kmet-hvyrli-ostavka-policai-shte-e-bilo-mu-mechta.369069", "text": "\nСелски кмет подаде оставка, защото спечели конкурс за полицай. Заради това шуменското село Маломир се готви за частични кметски избори.Кметът, поискал сам да му бъдат прекратени правомощията, е 26-годишният Даниел Перушински.Той спечелил кметските избори преди 2 години. Сега обаче ще е полицай в общинския център Върбица, пише \"Дарик\".Младият мъж е завършил Икономика в Шуменския университет. Той е потомствен полицай, баща му също е работил в МВР. Заради това в селото хората говорят, че Даниел не сменя попрището заради пари, а заради голямото му желание да упражнява полицейската професия.Кметът в оставка, който вече е полицай, е и запален футболен фен, става ясно от снимките в профила му във Facebook.Във Върбица няма сериозна престъпност, но понякога стават кражби. Заради желанието си да пази реда и закона младият мъж минава на служба в полицията.С указ на президента вече е определена дата и за новите избори - 20 май. По списък право на глас в село Маломир имат 560 души. \r\n ", "date": "2018.02.26", "title": "Селски кмет хвърли оставка, полицай ще е! Било му мечта..."}
{"url": "https://www.dnes.bg/football/2018/02/26/zaradi-snega-otlojiha-mejdinniia-kryg-v-pyrva-liga.369090", "text": "Мачовете от междинния 23-и кръг на Първа лига бяха отложени заради обилния снеговалеж в страната, реши на извънредно заседание Спортно-техническата комисия.\r\nСъс съгласието на Нова броудкастинг и Футбол Про Медия, предвид тежките атмосферни условия - силен снеговалеж, очаквани ниски температури и трудна проходимост по пътната мрежа в страната, срещите от XXIII- ти кръг на Първа професионална футболна лига, както и срещата от XVIII-ти кръг на Втора професионална лига - ФК Черноморец Балчик - ПФК Лудогорец 2, се отлагат. Срещите ще бъдат насрочени допълнително.\r\n ", "date": "2018.02.26", "title": "Заради снега: Отложиха междинния кръг в Първа лига"}
{"url": "https://www.dnes.bg/stranata/2018/02/26/baba-meca-podrani-trygna-na-lov-krai-chepelare.369057", "text": "Мечка е нападнала домашни животни в местността Лопуха край Чепеларе, съобщиха от РИОСВ - Смолян.В Инспекцията е получен сигнал за мъртво селскостопанско животно в района на местност Лопуха.При огледа е установено, че на около 100 метра от овчарник, собственост на чепеларска фирма има убита една овца.Съдейки по следите, открити по трупа и около него, експертите са категорични, че става въпрос за нападение от кафява мечка.Регистрираната щета от мечка върху селскостопанско имущество е първата за тази година на територията на Смолян, за която ще бъде изготвено предложение за обезщетение на собствениците.", "date": "2018.02.26", "title": "Баба Меца подрани, тръгна на лов край Чепеларе "}
{"url": "https://www.dnes.bg/kino/2018/02/26/filmovata-kompaniia-na-uainstiin-obiaviava-bankrut.369093", "text": "Кинокомпанията \"Уайнстийнн къмпани\", сред чиито основатели фигурира скандалният холивудски продуцент Харви Уайнстийн, ще подаде заявление за банкрут, съобщава в. \"Ню Йорк таймс\".\"Това ще бъде крайно нежелателен изход за нашите сътрудници, кредитори и други заинтересовани лица, но ние нямаме друг начин да съхраним останалата стойност на активите, освен да обявим процедура за банкрут\", изтъква компанията в съобщение за медиите.\n\n\nРешението е било взето след провала на преговорите за продажба на \"Уейнстейн къмпани\" на група инвеститори, ръководена от Мария Контрерас-Суит, пише БТА.Тя беше готова да закупи компанията на Уайнстийн за 300 милиона долара и да поеме дълговете й, възлизащи на 225 милиона долара. При преговорите било поставено условието за пълното обновяване на съвета на директорите на компанията, като повечето постове трябвало да бъдат заети от жени.Новите собственици възнамерявали и да заплатят около 40 милиона долара за изплащането на повдигнатите срещу компанията съдебни искове.Решението за продаването на \"Уайнстийн къмпани\" дойде след публикация във в.\"Ню Йорк таймс\", в която се твърдеше, че в продължение на 30 години нейните сътруднички са били подлагани на сексуален тормоз от страна на Харви Уаенстейн.", "date": "2018.02.26", "title": "Филмовата компания на Уайнстийн обявява банкрут"}
{"url": "https://www.dnes.bg/kino/2018/02/26/supergeroite-v-chernata-pantera-s-poredna-pobeda.369089", "text": "\"Черната пантера\" - комиксовата продукция на \"Марвел\" с първия чернокож главен супергерой, заснета почти изцяло от афроамерикански екип и получила 97 процента позитивни отзиви от критиците, за втора поредна седмица е начело в бокс-офис класацията на Северна Америка, съобщават световните информационни агенции.След като преди седмица реализира рекордни за февруарски дебют в САЩ и Канада приходи, през втория си уикенд на екран филмът на режисьора Райън Куглър с Чадуик Боузман в главната роля отново бележи солидни постижения.С постъпления от нови 108 милиона долара \"Черната пантера\" става вторият филм с най-високи приходи през втория си уикенд по кината след \"Междузвездни войни: Силата се пробужда\" (2015). Продукцията освен това е едва четвъртата наред с \"Междузвездни войни: Силата се пробужда\", \"Джурасик свят\" и \"Отмъстителите\", преминала границата от 100 милиона долара през втория си уикенд на екран, пише БТА.На далечното второ място в бокс-офиса с приходи от 16,6 милиона долара е филмът \"Нощни игри\" с Джейсън Бейтман и Рейчъл Макадамс. Следва анимацията \"Зайчето Питър\" с 12,5 милиона долара.Челната петица в бокс-офис класацията на Северна Америка се допълва от филмите \"Изтребление\" и \"Петдесет нюанса освободени\". Приходите от продажбата на билети за двете продукции в киносалоните на САЩ и Канада през уикенда възлизат съответно на 11 милиона долара и 6,9 милиона долара.", "date": "2018.02.26", "title": "Супергероите в \"Черната пантера\" с поредна победа"}
{"url": "https://www.dnes.bg/obrazovanie/2018/02/26/v-sela-i-gradove-dyrvena-vakanciia-zaradi-snega.369079", "text": "Редица училища и детски градини в страната обявиха дървена ваканция заради снежните преспи.  До много от тях достъпът е затруднен.Учениците в община Лозница няма да учат до сряда включително, съобщи началникът на Регионалното управление на образованието в Разград Ангел Петков. Ваканцията е обявена със заповед на кмета на общината. Трите дни няма да се отучват, ще се преструктурира учебният материал, уточни Петков, цитиран от \"Дарик\".Учебни занятия няма да има, но само днес, и в три села в община Кубрат – Равно, Юпер и Бисерци.\n\n\nДървена ваканция за днес е обявена и в четири училища в Русенска област. Това съобщи началникът на Регионалното управление по образование Росица Георгиева. До селата Червена вода, Пиргово и Мечка не е успял да стигне училищният автобус, лошо е положението и в Сваленик.В Семерджиево пък занятията са намалени, заради прекъсване на тока.Заради обилният сняг и кметът на Оряхово Росен Добрев отмени учебните занятия в цялата община до 1 март. Причината е изключително тежката зимна обстановка.\"Имаме преспи по 2-3 метра. Най-тежко е положението в село Селановци, където няма и ток\", каза кметът на Оряхово.Заради влошената метереологична обстановка днес и утре са отменени учебните занятия в осем учебни заведения на територията на две силистренски общини - Тутраканска и Главинишка, съобщиха от Регионалното управление на образованието. В Главиница не работят и детските градини, а в Тутракан има дежурни групи.От утре също в рамките на два дни ще бъдат преустановени учебните занятия и в училищата в община Дулово.Училища в две общини в област Шумен също са преустановили учебните занятия заради лошото време.", "date": "2018.02.26", "title": "В села и градове: Дървена ваканция заради снега"}
{"url": "https://www.dnes.bg/obshtestvo/2018/02/26/nankov-nedovolen-ot-snega-na-trakiia-shte-se-nakazvame.369097", "text": "София и Софийска област са сред районите с утежнена пътна обстановка заради интензивните валежи от сняг. В Кърджали и Смолян има над 40 сантиметра сняг. Няма бедстващи хора и затворени пътища за леки автомобили, но такива има за тежкотоварни. Това съобщи регионалният министър Николай Нанков в началото на дискусия за новото райониране на страната.\n\nНанков съобщи, че вече са преодолени проблемите заради обилния сняг от тази сутрин на магистрала \"Люлин\". По останалите магистрали няма затруднения.Над 1700 машини са ангажирани със зимното почистване в страната, каза министърът и призова хората да тръгват на път, подготвени за зимни условия и ако нямат спешни причини, да отложат пътуването.По-късно през деня заедно с Пътна полиция ще бъде направена актуална оценка на пътната ситуация в страната и в частност със случващото се на магистрала \"Тракия\".Столичният кмет Йорданка Фандъкова, която също участва във форума, съобщи, че над 180 машини почистват столицата, а обстановката продължава да е усложнена заради снега. След 9.00 ч. е възстановена обработката на основни квартални улици. Основната ни задача е осигуряване движението на градския транспорт, каза столичният кмет.Тя информира, че над 1020 души, по данни на снегопочистващите фирми, разчистват тротоари, подлези и спирки, снегонавяванията обаче продължават и това, по думите на Фандъкова, създава допълнителни трудности.Разчистването на столичните улици ще продължи и през нощта. Кметът на София призова хората да тръгват готови за движение при зимни условия, а при възможност да не се излиза с леки коли. Фандъкова апелира всички собственици на сгради да се погрижат за почистването на тротоарите пред сградите.", "date": "2018.02.26", "title": "Нанков недоволен от снега на \"Тракия\": Ще се наказваме!"}
{"url": "https://www.dnes.bg/bulgaria/2018/02/26/30-mlrd-struvat-koridorite-na-zapadnite-balkani.369085", "text": "\nОколо 30 милиарда евро ще струва изграждането на транспортните коридори на Западните Балкани. Това показва сметката на лидерите от региона, която обяви премиерът Бойко Борисов на откриването на Инвестиционния форум на Европейската банка за възстановяване и развитие /ЕБВР/ в централата на банката в Лондон. \r\nОще около 5 млрд. евро ще струва изграждането на дигитална инфраструктура в региона.\r\nОсновните коридори, които са акцент на днешната среща, са номер 4, 8 и 10, информира премиерът Борисов.\r\n\"Планът, който предлагаме, е изключително изгоден за всяка една от държавите. Когато има тези транспортни коридори, всяка една столица ще може да има достъп до нея с жп линия и магистрала и съответно интернет\", заяви Бойко Борисов.\nМинистър-председателят информира, че на срещата на лидерите от Западните Балкани с председателя на ЕК Жан-Клод Юнкер, която ще се състои на 1-ви март в София, ще бъдат представени всички проекти. Тогава всеки от шестимата лидери ще обяви кой точно какво ще финансира по тези проекти.\r\nБорисов добави, че вече има и някои готови отсечки по тези транспортни коридори. На срещата в София всеки от лидерите трябва да обяви кои точно части от тези проекти са вече са построени и колко точно финансиране е нужно за тяхното завършване. По думите на Борисов реалистично е да те за бъдат изцяло завършени до 7-8 години.Европейската банка за възстановяване и развитие /ЕБВР/ ще продължи да подкрепя трансгранични проекти на Западните Балкани. Още днес ще се подпише Меморандум за финансиране на проекта C-5 за следващите няколко години. Банката ще подпомогне и завършването на транспортните коридори 8 и 10. Работим и по проекта за ж.п. инфраструктура, който ще свърже България с Република Македония. Това обяви от своя страна председателят на финансовата институция Сума Чакрабарти на откриването на Инвестиционния форум, предаде БТА.\r\nТой добави, че се работи и по т. нар. \"Магистрала на мира\" - Сърбия, България, Румъния - Сърбия, Косово, Македония. Преди няколко дни е било подписано споразумението за финансиране на 38,5 млн. евро, свързани с този проект, информира Чакрабарти.\r\nПредседателят на ЕБВР допълни, че са подписани споразумения с TANAP, за бъде финансиран проектът TAP. По този начин каспийски газ ще може да минава през Балканите и Западна Европа. По думите му освен изграждането на нужната инфраструктура в региона трябва да се създадат необходимите условия за единен инвестиционен пазар, който включва хармонизация на правила, тарифи, предоставяне на необходимите условия за улесняване на чуждите инвестиции. \r\n\"Всичко това би допринесло за развитието на икономическото пространство на Балканите\", заяви Сума Чакрабарти. Банката винаги се стреми към практически решения, продължи той. Ще бъде създадена и фондова борса, която свързва държавите от Балканите. Той бе категоричен, че за тези държави трябва да има ясна перспектива за ЕС, защото това дава цел.\r\nСума Чакрабарти заяви, че този форум се е превърнал в неделима част от т. нар. \"Берлински процес\" и е много силно послание. Той добави, че само миналата година лидерите на този регион са се срещали повече от 10 пъти, което подсказва и задълбочаващото сътрудничество и взаимодействието между тях, и привлича вниманието за инвестиции в региона.", "date": "2018.02.26", "title": "€30 млрд. струват коридорите на Западните Балкани"}
{"url": "https://www.dnes.bg/obrazovanie/2018/02/26/ot-mon-dirili-sestrite-ot-liulin-za-da-gi-vyrnat-v-klas.369055", "text": "Почти 20 хиляди деца са върнати обратно в клас и за първи път е направена проверка кои са децата, които не ходят на училище. Така бяха открити тези 206 000 деца, които всъщност липсват в образователната система, заяви зам.-просветният министър Деница Сачева пред БНР.\n\nТя допълни, че до момента почти 11 100 екипа в цялата страна са обходили адреси на 189 000 деца, като за 54% от тях има данни, че се намират в чужбина, а 25% не са намерени на посочения настоящ адрес. Според нея очакванията за добри резултати от прилагането на механизма само за няколко месеца се оправдават.\r\nВ коментар на случая с момичетата, държани от родителите си в пълна изолация в кв. \"Люлин\", Сачева отбеляза, че две от тях също са били издирвани от екипите за обхват, но са били класифицирани в групата на 25-те процента деца, които не са намерени на първоначално идентифицираните адреси. По тази причина е трябвало да бъдат подадени за издирване в МВР.Най-голямата сестра не е била обект на издирване в рамките на механизма, тъй като е навършила 19 години.\r\nПри връщането на двете по-малки сестри в училище предстои извършване на задълбочена социална оценка и съвместна работа на представители на образователните институции с психолог, допълни Сачева.\r\nПо думите й работата на екипите за обхват е доста трудна, тъй като гражданите не подават точна информация за адресите си в регистрите, съседите невинаги дават вярна информация, а имало и родители, които крият децата си.\r\n\"Но това не ни отказва. Напротив, търсим допълнително механизми, с които бихме могли да направим така, че децата да бъдат издирени и съответно вкарани в клас… Усилията на държавата са насочени към това да направим интегрирана информационна система между всички институции – тоест система, в която институциите могат да обменят данни помежду си\", обясни Сачева. \r\nСред предизвикателствата Сачева добави и факта, че за много от издирваните деца няма точен адрес, тъй като те не живеят в места, в които има изградена инфраструктура.\r\n\"Има деца, които живеят на места, където изобщо няма улици. Бързам да дам един положителен пример, който показва обратната страна на медала. Например в село Давидково, в Смолянско, бяха открити 11 деца от 4 семейства, които живееха на палатки. Съответно тези деца бяха привлечени обратно в селото. Цялото село се включи с кампания за дарения. В момента тези семейства живеят в крило на болницата, която е закрита в селото и съответно тези деца, които подлежат на задължителен обхват, ходят на училище\", разказа тя.\r\nДо 30 ноември 2017 г. върнатите в образователната система деца са 17 297, като от тях 1 221 са отпаднали повторно, припомни заместник-министърът на образованието. Според нея причините за напускане на училище от тези ученици са свързани предимно със заминаване в чужбина, преместване в друго населено място и здравни проблеми, но в 18% от случаите родителите изразяват нежелание децата да ходят на училище.", "date": "2018.02.26", "title": "От МОН дирили сестрите от \"Люлин\", за да ги върнат в клас"}
{"url": "https://www.dnes.bg/crime/2018/02/26/izzeha-nedeklarirani-25-000-evro-na-gkpp-malko-tyrnovo.369074", "text": "Митничари иззеха недекларирани 25 000 евро на ГКПП Малко Търново. Контрабандната валута е открита при митническа проверка на лек автомобил марка БМВ с румънска регистрация, съобщиха от Агенция \"Митници\".Колата е пристигнала на Митнически пункт Малко Търново около 22,15 часа вечерта на 22.02.2018 г., в посока от България към Турция. Шофьорът на автомобила и неговият спътник са  заявили пред  българските митнически служители,  че не пренасят  стоки, валута или валутни ценности за деклариране. Те са уточнили, че носят само малки суми пари, които не подлежат на деклариране.При последвалата митническа проверка на автомобила и пътниците, митническите служители откриват първо 100 банкноти в купюри по 50 евро под стелката на шофьорското място. Друга пачка със 100 банкноти по 50 евро е открита от митническите служители в жабката на автомобила в плик, между списания и документи. В раница с личен багаж и в джобове на яке, оставено върху задната седалка, са открити други 15 000 евро в различни купюри.Установено е, че общата сума от 25 000 евро е собственост на шофьора на автомобила- румънски гражданин с адресна регистрация в град Констанца.Недекларираната валута с левова равностойност 49 000 лева е иззета и подлежи на отнемане в полза на държавата. Срещу румънския гражданин е съставен акт за нарушение на Валутния закон и Закона за митниците.  ", "date": "2018.02.26", "title": "Иззеха недекларирани 25 000 евро на ГКПП Малко Търново"}
{"url": "https://www.dnes.bg/sofia/2018/02/26/kak-da-predpazim-vik-instalaciite-pri-temperaturi-pod-nulata.369105", "text": "\"Софийска вода\" напомня как да се предпазят ВиК инсталациите при ниски температури.\r\nВъв връзка с днешните, ниски температути и метерелогичните прогнози, че те ще останат такива до края на седмицата, \"Софийска вода” съветва клиентите си как ВиК инсталациите и водомерните шахти в имотите трябва да се обезопасят срещу замръзване.\r\nПрипомняме, че поддържането на водомерния възел против замръзване е ангажимент на клиента и препоръчваме да не се допуска температурата да пада под нула градуса при монтирания общ водомер, намиращ се във водомерните шахти, сградите на етажната собственост или в други помещения, където той е монтиран. При липса на такива условия, трябва да бъде добре топлоизолиран и защитен от влага.\r\n•При необитаемите имоти водата да бъде спряна, а инсталацията източена;\r\n•Вратите и прозорците на неотопляемите помещения трябва да са уплътнени и плътно затворени, а таванът на сградата - добре изолиран.\r\n·     чешмите не бива да бъдат оставяни да текат или капят – това би довело не само до аварии, но и до ненужно разхищения на вода, а това ще се отрази на потреблението и съответно на месечната сметка;\r\n·     задължително е да се спре водата от спирателния кран;\r\n·     тръбите трябва да бъдат източени, както и да се премахнат всички маркучи;\r\n·     най-добре е външните чешми да бъдат изолирани, като се използват материали, които не поемат влага и не могат да замръзнат.\r\nВодомерните шахти в имотите също трябва да се зазимят чрез поставяне в тях на чували със стърготини, капакът да е дървен и добре изолиран.\r\n• инсталацията/тръбите/ трябва да бъдат източени;\r\n• изправността на спирателните кранове е нужно да бъде проверена;\r\n• по възможност, водомерът е препоръчително да е в помещение, в което температурите не падат под нула градуса или да е добре изолиран;\r\n• водомерните шахти трябва да бъдаат зазимени, като за това е необходимо да бъдат добре топлоизолирани;\r\n• водата към всички външни чешми трябва задължително да бъде спряна.\r\nСобтсвениците на имоти, в които не живят целогодишно, е добре да ги посетят и проверят след настъпването на по-добдри метрологични условия и след повишване на температурите.\r\n·      - 24-часова безплатна телефонна линия;\r\n·      – актуални новини, самоотчети, проверка качеството на водата, подаване на сигнали и др.", "date": "2018.02.26", "title": "Как да предпазим ВиК инсталациите при температури под нулата?"}
{"url": "https://www.dnes.bg/cars/2018/02/26/kultovoto-porsche-911-shte-minava-i-na-tok.369064", "text": "Porsche не изкючва възможността да пусне на пазара електрическа версия на новото поколение на култовия си модел 911. Това съобщи един от инженерите на немския производител и шеф на проекта Porsche 911 Август Ахлайтнер, цитиран от местните медии.Той поясни, че новият модел на поколението ще запази характертните за автомобила черти на дизайна, особеностите в оформлението и другите фирмени черти. Ахлайтнер обаче подчерта, че е напълно възможно създаването и на изцяло електрическа версия на новото Porsche 911.  Инженерът също така посочи, че 911 ще стане последният модел на бранда, който ще получи автопилот.\r\nКакто се знае, първият сериен електромобил на Porsche трябва да се появи в края на 2019 г. Това ще бъде седан, създаден по дизайна на прототипа Mission E.Освен това компанията проучва възможността за създаването на нов електрически кросоувър, нов електрически спортен автомобил и хибридна версия на 911.", "date": "2018.02.26", "title": "Култовото Porsche 911 ще минава и на ток"}
{"url": "https://www.dnes.bg/muzika/2018/02/26/ruslan-myinov-i-vivo-montana-s-nov-proekt.369053", "text": "\"Изчезни\" е съвместен проект на актьора и певец Руслан Мъйнов и \"Виво Монтана\". Автор на музиката е Пламен Крумов от етноджаз формацията, аранжиментът е на Васил Иванов - Декстър.Закачливият текст, който е с намигване към интернет общуването в съвременния свят е дело на Владимира Велинова.                                   \r\n\"Изчезни\" е логично следствие от дългогодишното приятелство и съвместни концерти на актьора и момчетата - Денис Крумов – тромпет, Марио Методиев – тромпет, Мирослав Георгиев – тромпет, Стилян Маринов – тромбон, Станислав Димитров – тромбон, Михаел Григоров – ударни, Пламен Крумов – туба.\r\nРуслан Мъйнов и \"Виво Монтана\" подготвиха концертна програма с патриотични, възрожденски, народни песни и бойни маршове - отражение на българската история, култура, борбата на народа и песенна традиция от древността до наши дни.\r\nПървият концерт е в навечерието на Националния празник 3 март - 140 години от освобождението на България. Събитието е в Казанлък, на 2 март.", "date": "2018.02.26", "title": "Руслан Мъйнов и \"Виво Монтана\" с нов проект"}
{"url": "https://www.dnes.bg/notifikacii/2018/02/26/zapalianko-bere-dusha-sled-mele-v-plovdiv.369080", "text": "Футболен фен е в болница с опасност за живота, след като е участвал в сбиване между привърженици на пловдивските \"Ботев\" и \"Локомотив\".\r\nОколо 22:00 ч. на 25 февруари част от двете агитки се срещнали случайно на пресечката на булевард \"Дунав\" и улица \"Васил Левски\" в Пловдив, като се е стигнало до физическа разправа.\r\nСлужители на реда са предотвратили разрастването на сбиването, но преди да се намесят, трима са пострадали сериозно. \r\nЗапалянковци на 35, 39 и 47 години са били откарани в болница за оказване на спешна медицинска помощ. \r\nНай-младият е оставен под лекарско наблюдение с опасност за живота.\r\nПри мелето е била потрошена и паркирана кола. \r\n\"Локомотив\" и \"Ботев\" трябва да излязат един срещу друг в пловдивското дерби на 1 март.", "date": "2018.02.26", "title": "Запалянко бере душа след меле в Пловдив"}
{"url": "https://www.dnes.bg/sofia/2018/02/26/samolet-izletia-ot-sofiia-poiska-da-se-vyrne-avariino.369107", "text": "Самолет, излятял от Летище София, е поискал да се върне и да кацне аварийно заради техническа неизправност. След като това не се е случило, вероятно той ще кацне в унгарската столица Будапеща.\nЗа момента не е ясно на коя авиокомпания е самолетът и какъв е техническият проблем, допълва БНР.На Летище София има анулирани полети от и за Рим и Париж, и от Варна. Полетите се изпълняват с известно отклонение от разписанието заради усложнената зимна обстановка. Пистата за излитане и кацане, пътеките за рулиране и перонът се почистват от снега.Извършват се антиобледенителни процедури на въздухоплавателните средства.От летището призовават гражданите да се съобразят със зимната обстановка и да предвидят достатъчно време за придвижване. Заминаващите пътници да се явяват минимум два часа преди полета си.", "date": "2018.02.26", "title": "Самолет излетя от София, поиска да се върне аварийно"}
{"url": "https://www.dnes.bg/notifikacii/2018/02/26/trima-italianci-spazareni-za-43-evro-ot-policai-v-meksiko.369029", "text": "Трима италианци, които бяха обявени за изчезнали в края на януари в западната част на Мексико, били продадени за общо 43 евро от мексикански полицаи на членове на организирана престъпна група, заяви Франческо Русо, син на единия от тримата неаполитанци, предаде Франс прес.\r\nТримата италианци - 60-годишен мъж, неговият 25-годишен син и 29-годишен племенник - са в неизвестност от 31 януари, когато са били задържани от полицията на бензиностанция в град Текалитлан, щата Халиско.\r\n\"Мексиканските полицаи продадоха членовете на моето семейство за 43 евро /.../, това е нечуван срам\", заявил Русо по италианско радио. \"Те са престъпниците, а не баща ми, брат ми и братовчед ми\", добави той.\r\nЧетирима мексикански полицаи бяха арестувани във връзка с изчезването на италианците, съобщи прокуратурата на щата Халиско.\r\nАрестуваните полицаи, трима мъже и една жена, \"признаха, че са предали (италианците) на организирана престъпна група в Текалитлан\", заяви в петък на пресконференция щатският прокурор Раул Санчес.\r\nХалиско е дом на картела \"Халиско ново поколение\", един от най-влиятелните наркокартели в Мексико, но Санчес не каза дали италианците са предадени на негови членове.\r\nСпоред Франческо Русо тримата италианци се намирали в Мексико, за да продават електрически генератори и не били замесени в организираната престъпност. Той опроверга слух, че баща му използвал фалшиви документи по време на престоя си в Мексико./БТА/\r\n ", "date": "2018.02.26", "title": "Трима италианци \"спазарени\" за €43 евро от полицаи в Мексико"}
{"url": "https://www.dnes.bg/sofia/2018/02/26/bez-voda-ostavat-stolichni-kvartali.369037", "text": "На 27 февруари 2018 г. (вторник), във връзка с подмяна на спирателен кран на ул. \"Росен\" местност \"Гърдова глава\", се налага спиране на водоподаването от 10:00 до 20:00 часа на клиентите на \"Софийска вода\", живеещи в района на: ул. \"Росен\", ул. \"Ботко войвода\", ул. \"Студен кладенец\" - от ул. \"Ботко войвода\" до ул. \"Клек\", ул. \"Панчарица\", ул. \"Бойна слава\", ул. \"Клек\", ул. \"Юри Буков\", ул. \"Манол Тодоров\", ул. \"Булаир\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Студен кладенец\", ъгъла с ул. \"Булаир\".\r\nНа 27 февруари 2017 г. (вторник), във връзка с изпълнение на инвестиционен проект за реконструкция на уличен водопровод на ул. \"Земляне\" кв. \"Овча купел\", се налага спиране на водоподаването от 9:00 до 21:00 часа на клиентите на \"Софийска вода\", живеещи в района на: ул. \"Орчо войвода\" - от ул. \"Босилек\" до ул. \"Земляне\", ул. \"Росна\" - от ул. \"Земляне\" до ул. \"Росна\" №21 А.\r\nПри продължителност на строително-ремонтните дейности над 12 часа ще има алтернативно водоснабдяване с водоноска на адрес: ул. \"Босилек\", ъгъла с ул. \"Орчо войвода\".\r\nСлед възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на дружеството, живеещи в района, ще почувстват значително подобреното качество на предоставяните услуги.\r\nНа 27 февруари 2018 г. (вторник), във връзка с подмяна на сградно водопроводно отклонение на ул. \"Курията\", с. Панчарево, се налага спиране на водоподаването от 10:00 до 18:00 часа на клиентите на \"Софийска вода\", на ул. \"Курията\", ул. \"Вукова курия\" - от ул. \"Курията\" до ул. \"Урвич\".\r\nПри продължителност на строително-ремонтните дейности над 12 часа, водоснабдяване с водоноска ще се разреши на адрес: ул. \"Вукова курия\" ъгъла с ул. \"Курията\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\r\n\"Софийска вода\" АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.26", "title": "Без вода остават столични квартали"}
{"url": "https://www.dnes.bg/notifikacii/2018/02/26/malkata-inerkom-kupuva-goliamata-chez-kak-s-kakvo.369033", "text": "\r\n                        \r\n                        \r\n                        \r\n                    Икономистът Владимир Каролев обясни, че е често срещана практика при кандидатстването за закупуването на някаква компания това да става с новосъздадена такава, какъвто е случаят с продажбата на ЧЕЗ на \"Инерком груп\". \n\n\n\n\n\"Ако спечели съответния процес, вече започва да привлича капитали, ако не спечели - се затваря\", поясни Каролев в студиото на \"България сутрин\". Според Явор Куюмджиев, бивш депутат от БСП и бивш зам.-министър на икономиката и енергетиката, в световната практика е почти невъзможно толкова малка компания като \"Инерком\" да придобие толкова голяма, като ЧЕЗ.\"Това винаги носи репутационен риск, който може да доведе до спад на техните акции\", обясни той пред Бившият депутат обърна внимание и на друг голям въпрос, като това как ще се гарантира сигурността на снабдяването:\r\n\"Да се проверят минимум няколко неща. Първо - произходът на средствата, второ - способността на управляващия екип на купуващото дружество да контролира огромно предприятие, което снабдява с ток над 3 милиона българи, трето - да се разкрие дали наистина Гинка Върбакова е крайният собственик\", изброи Куюмджиев.Каролев пък обясни, че сделката за продажбата на ЧЕЗ е частна и държавата има възможност само да провери купувача.", "date": "2018.02.26", "title": "Малката Инерком купува голямата ЧЕЗ. Как? С какво?"}
{"url": "https://www.dnes.bg/sofia/2018/02/26/186-dushi-noshtuvaha-v-krizisniia-centyr-v-sofiia.369038", "text": "186 души, останали без дом, са нощували в Кризисния център на Столична община през изминалата нощ, съобщава \"Фокус\".\r\nВсички настанени са в добро здравословно състояние и не са възниквали проблеми през нощта, уточни директорът на центъра Пепи Джуренов. \r\nОчаква се в следващите нощи също да има много настанени в центъра заради обилния снеговалеж и очакваните много ниски температури.", "date": "2018.02.26", "title": "186 души нощуваха в Кризисния център в София"}
{"url": "https://www.dnes.bg/notifikacii/2018/02/26/kitai-se-hvyrli-da-kupuva-zemedelski-zemi-v-chujbina.369027", "text": "С население от над 1 милиард и 380 милиона души, недостиг на обработваеми земи и все по-нарастващо потребление на месо, Китай започна да купува все повече ниви в чужбина, а апетитът му се е отворил вече и за френската пшеница, информира Франс прес.\r\nНаселението на Китай е една пета от световното, а обработваемите земи са под 10 процента от територията на страната. Едновременно с това сложно уравнение Пекин се бори с хронично замърсяване на околната среда, прекомерна употреба на торове, масова урбанизация, а климатичните промени допринасят за още по-голямо свиване на земеделските площи и тяхната производителност.\r\nВ същото време разрастващата се средна класа силно увеличава консумацията на месо, което представлява драстична промяна на хранителните навици и принуждава Пекин да внася повече соя и царевица за фураж за добитъка.\r\nВ този контекст китайските инвестиции в селското стопанство в чужбина рязко скачат: като се прибавят и дейностите в селскостопанското строителство, те са достигнали общо 94 милиарда долара (76 милиарда евро) от 2010 година, близо половината от които за последните две години, по данни на американските асоциации American Enterprise Institute и фондация Heritage.\r\nИ докато някои страни забраняват придобиването на земи от чуждестранни инвеститори, азиатският гигант се насочва към много други, по-специално в Югоизточна Азия, Латинска Америка и Африка.\r\nДържавните и частни китайски компании от селскостопанския сектор инвестират в зърнени култури, соя, овощни полета и животновъдство в Аржентина, Чили, Бразилия, Мозамбик, Нигерия, Зимбабве, Камбоджа и Лаос - истинска обиколка на планетата.\r\nОще през 2012 година проучванията сочеха, че китайските проекти покриват 9 милиона хектара земи в развиващите се страни.\r\nОт няколко години обаче вниманието на Китай изглежда се насочва към Австралия, Съединените щати и Европа.\r\nВ Австралия най-голямото ранчо в света премина под китайски флаг през 2016 година, придобито от компанията за недвижими имоти Shanghai CRED, обединена с местна миннодобивна група. В момента смесеното дружество S. Kidman & Co притежава 185 000 глави добитък и контролира 2,5 на сто от селскостопанските земи в страната.\r\nПрез 2012 година Канбера дава зелена светлина за продажбата на най-голямата австралийска памучна плантация на китайски инвеститор.\r\nВ Нова Зеландия китайски компании купуват десетки ферми за производство на мляко и млекопреработвателни предприятия въпреки недоволството на местните производители.\r\nПрез 2013 година слухове, че житницата на Европа, Украйна, ще даде под наем 3 милиона хектара земеделски земи на китайска компания, предизвикаха бурни реакции, след което бяха опровергани от Киев.\r\nВъв Франция китайските милиардери купуват все повече и повече лозя, а неотдавна властите научиха със закъснение за придобиването на 1700 хектара ниви със зърнени култури в Централна Франция благодарение на хитри адвокатски хватки.\r\nМиналата седмица обаче президентът Еманюел Макрон обяви предстоящо въвеждане на по-твърд регламент за закупуване на земеделски земи от чужденци във Франция./БТА/\r\n ", "date": "2018.02.26", "title": "Китай се хвърли да купува земеделски земи в... чужбина"}
{"url": "https://www.dnes.bg/sofia/2018/02/26/snegyt-v-sofiia-prechi-i-na-samoletite-poletite-s-otkloneniia.369042", "text": "Заради снеговалежите полетите на летище \"София\" се изпълняват с известно отклонение от разписанието.\r\nАеропортът работи в зимна обстановка и при обилни снеговалежи.\nПистата за излитане и кацане, пътеките за рулиране и перона се почистват от снега. \r\nИзвършват се антиобледенителни процедури на въздухоплавателните средства, допълват от пресцентъра на летището.  \r\nОттам призовават заминаващите пътници да се съобразят със зимната обстановка, да предвидят достатъчно време за предвижване до летището, така че са явят поне два часа преди полета си.", "date": "2018.02.26", "title": "Снегът в София пречи и на самолетите, полетите с отклонения "}
{"url": "https://www.dnes.bg/politika/2018/02/26/ostavkata-na-temenujka-petkova-dobre-obmislena.369035", "text": "\r\n                        \r\n                        \r\n                        \r\n                    Покрай новината за голямата енергийна сделка - продажбата на ЧЕЗ, заваляха и политическите атаки. Те бяха допълнени с една министерска оставка, втора в кабинета \"Борисов 3\" - тази на вече бившия енергиен министър Теменужка Петкова.\n\n\n\nПодозренията, че действията на Петкова са калкулирани и зад тях прозира образът на премиера Бойко Борисов не закъсняха. \r\n\"Оставката на Теменужка Петкова беше добре обмислена. И мисля, че ако изобщо е имало изненада, то тя е била за широката публика\", коментира в студиото на \"България сутрин\" по  политологът Димитър Димитров. \r\nТой подчерта, че цялата ситуацията около продажбата на ЧЕЗ и политическите трусове безспорно будят съмнение. Въпросът обаче е доколко са достоверни твърденията, които обикалят медийното пространство. \r\nПрипомняме, че миналата седмица енергийният министър Теменужка Петкова подаде оставка, а в мотивите си посочи съмненията, които са възникнали, че има нещо общо с решението на ЧЕЗ да продаде активите си на \"Инерком груп\".\r\nТя призна, че познава собствениците на пазарджишката семейна фирма, която придобива ЧЕЗ, от 20 години. \r\nФирмата купувач е еднолична собственост на Гинка Върбакова. Бившият енергиен министър обаче опроверга публикациите, че е кума на Върбакова и съпруга й. \r\n\"За всички е ясно, че се става въпрос за непрозрачни и нечистоплътни игри, в които участва и правителството. Това е поредният удар върху имиджа на управляващите, който все повече и повече започва да бие на очи\", отсече политологът Кольо Колев. \r\nПо думите му, случващото се не би довело до политическа криза, но ерозията на имиджа на правителството приближавала ГЕРБ все по-близо до предсрочни парламентарни избори.", "date": "2018.02.26", "title": "Оставката на Теменужка Петкова – добре обмислена"}
{"url": "https://www.dnes.bg/kino/2018/02/26/strahovito-koi-sa-nai-zapomniashtite-zlodei-na-marvel.369040", "text": "Най-запомнящите се злодеи от кинематографската вселена на \"Марвел\" събира  сп. \"Бизнес инсайдър\". Според изданието води героя от \"Черната пантера\" Ерик Килмонгър, в чиято роля се превъплъти актьорът Майкъл Б. Джордан.Локи в изпълнението на Том Хидълстън от поредицата за супергероя Тор зае второто място. Трети стана Лешоядът от \"Спайдърмен: Завръщане у дома\", който беше представен от актьора Майкъл Кийтън. Според изданието, героят му имал \"лична вендета\" срещу супергероя.Но много от другите злодеи не са убедителни по отношение на мотивацията и целите им, а някои не създават усещането за истинска заплаха за нашите супергерои.Това не означава, че тези отрицателни герои не са достатъчно лоши, а просто, че се забравят лесно, дори в някои от най-добрите продукции, като \"Железният човек 3\", \"Ант-мен\" и \"Първият отмъстител: Войната на героите\".В челната десетка на класацията бяха включени Червеният череп (Хюго Уийвинг) от \"Първият отмъстител: Войната на героите\", Хела (Кейт Бланшет) и Грандмастър (Джеф Голдблум) от \"Тор: Рагнарок\", Хелмут Земо (Даниел Брюл) от \"Първият отмъстител: Войната на героите\" и други. \r\n ", "date": "2018.02.26", "title": "Страховито: Кои са най-запомнящите злодеи на Марвел..."}
{"url": "https://www.dnes.bg/notifikacii/2018/02/26/shofiori-se-biha-v-kazanlyk-ediniiat-udrial-s-tryba.369041", "text": "Млад мъж е нападнал с тръба възрастен шофьор в Казанлък, защото го засякъл на пътя.Екшънът се е разиграл вчера на кръстовището \"Абаята\" в града на розите.Побойникът е нанесъл материални щети на лекия автомобила, като е счупил стъклото му.Заради мелето между двамата водачи на МПС, е образувано бързо производство за установяване на причината.32-годишният мъж е задържан за 24 часа. Ако вината му бъде доказана, е възможно наказание - лишаване от свобода до 3 години, съобщава БНТ.", "date": "2018.02.26", "title": "Шофьори се биха в Казанлък. Единият удрял с тръба!"}
{"url": "https://www.dnes.bg/pop/2018/02/26/viktoriia-georgieva-s-pyrvi-akustichen-koncert.369045", "text": "Виктория Георгиева ще изнесе първия си самостоятелен акустичен концерт на 27 февруари в столичния бар \"Петък\", като част от традиционните за заведението акустични вторници с вход свободен.\r\nИзпълнителката ще представи своята програма заедно с китариста Жеко Жеков. Специално за вечерта Вики е подготвила красиви акустични версии на своите авторски песни \"Незавършен роман\" и \"Част от мен\", както и въздействащи кавъри на култови парчета от Ейми Уайнхаус, Риана, Сиа и др.\r\nЧаровно срамежлива, много самокритична, но и безкрайно талантлива, Виктория впечатлява със своя богат глас. Момичето със зелените очи и кадифения тембър спечели българските фенове още с появата си в музикалния риалити формат X Factor през 2015 г. Малко след това тя стана част от лейбъла \"Монте Мюзик\" и записа първия си голям хит \"Нищо случайно\" заедно с VenZy и Ники Бакалов.\r\nНачалото на концерта е в 20:00 часа.", "date": "2018.02.26", "title": "Виктория Георгиева с първи акустичен концерт "}
{"url": "https://www.dnes.bg/sofia/2018/02/26/znamenata-na-bylgarskoto-opylchenie-za-3-mart-v-nvim.369039", "text": "В чест на 140-ата годишнина от Освобождението на България посетителите на Националния военноисторически музей ще имат уникалната възможност да видят оригиналните знамена на Българското опълчение, сред които е и Самарското знаме. \r\nСветините – символ на стремежа на българския народ към свобода, ще бъдат експонирани на 3 март, когато музеят традиционно ще работи с вход свободен за постоянната хронологична и външната си експозиция, съобщиха от институцията.\r\nОригиналните знамена на Опълчението, пренесли през десетилетията героизма на българите и устрема на народа за извоюване на свободата, са пет на брой. Най-популярните са Самарското знаме, връчено на 3-та опълченска дружина, и знамето на Горнооряховските въстаници, ушито за Априлското въстание и връчено на 4-та дружина по време на Руско-турската война. Това са и единствените две знамена, участвали във войната и развявани в кръвопролитните боеве при Стара Загора, Шипка и Шейново.\r\nЗнамената на 1-ва и 2-ра дружина са ушити по поръчение на Добродетелната дружина, а със средства на българската общност в гр. Киев е изработено знамето на 5-а дружина. Те не са участвали в бойни действия по време на Руско-турската война, но се развяват като знамена на Опълчението на военния парад в Пловдив на 30 август 1878 г. \r\nВъпреки че само две от тях са свидетели на героизма на българите по пътя към свободата, всичките пет имат своя боен път. След Освобождението те стават знамена на Българската земска войска и участват във войните за национално обединение.\r\nЗнамената, с изключение на Самарското, което ще е изложено само и единствено на 3 март, ще бъдат експонирани и достъпни за публиката до 11 март в работните дни на музея.\r\n ", "date": "2018.02.26", "title": "Знамената на Българското опълчение – за 3 март в НВИМ"}
{"url": "https://www.dnes.bg/bulgaria/2018/02/26/rodnata-korupciia-filtrira-biznesa.369063", "text": "България не оползотворява потенциала, който има в рамките на благоприятната икономическа ситуация в Европа в момента. Вместо правителството да създава условия за бизнеса да се развива, по-скоро не се прави нищо. Това каза председателят на „Движение България за гражданите“ Димитър Делчев в ефира на „Всъщност намесата на държавата при всички положения е вредна тогава, когато тя започва да изпълнява действия вместо самия бизнес. Основна функция на държавата е да се бори с корупцията. Това не е намеса, а създаване на освободена от корупция среда“.Според него проблемът е, че се създава модел на управление по места, който пречи на предприемчивите хора да се развиват на конкурентоспособен принцип.„В същото време този модел окупира източниците на пари, на производство, на предприемчивост за близки до властта хора“.Делчев коментира, че корупцията в България се превръща във филтър за бизнеса.„През него може да минава само спекулативния бизнес – този, който е готов да даде едни пари под масата на кмета, министър-председателя и т.н., но не е готов да се развива на конкурентоспособен принцип. Затова и българската икономика започва да прегрява, защото в момента тя е достигнала капацитета си, няма нов бизнес, който да иска да инвестира, да създава устойчиви бизнес проекти и добавена стойност“.Той добави, че другия проблем освен корупцията е липсата на кадри и човешки потенциал.„Тук вече е налице провалът на образователната система за това да подготвя квалифицирани кадри за бизнеса“. Вижте повече на ", "date": "2018.02.26", "title": "Родната корупция филтрира бизнеса "}
{"url": "https://www.dnes.bg/tenis/2018/02/26/grisho-e-pod-1-na-turnira-v-dubai.369048", "text": "През изминалата седмица най-добрият ни тенисист се подготвяше за надпреварата в Дубай. Въпреки че пропусна турнири, Григор Димитров запазва четвъртата си позиция в световната ранглиста на АТР.\r\nГришо има 4635 точки, като пред него се нареждат най-възрастният лидер в подреждането - 36-годишният Роджър Федерер (10 105 т.), Рафаел Надал (9760 т.) и Марин Чилич (4960 т.). Зад Григор пък е представителят на Германия Александър Зверев (4450 т.).На турнира в Дубай българинът е поставен под номер 1 в схемата, след като Федерер се отказа от участие, за да прекара повече време със семейството си, съобщи bTV.Димитров ще играе срещу Малек Джазири от Тунис в първия кръг.", "date": "2018.02.26", "title": "Гришо е под №1 на турнира в Дубай"}
{"url": "https://www.dnes.bg/business/2018/02/26/dornfelder-i-regent-eksperimenti-s-novi-sortove-vino.369060", "text": "Местни сортове вино или международни ще гарантират пазарен успех на избите?\"Заради географски дадености България никога няма да постигне количествата на най-големите производители на вино. Трябва да намерим това, което ни отличава и това са основно местните сортове\", заяви председателят на Националната лозаро-винарска камара Радослав Радев при откриването на селскостопанското изложение АГРА в Пловдив миналата седмица.Една четвърт от лозята в България са местни сортове и приблизително толкова е делът на произведеното от тях вино. То обаче се пие основно на вътрешния пазар. При износа явно производителите разчитат на международните имена и виното от български сортове е около 10 – 12 на сто.Такава е по думите на Радев тенденцията не само в България, а и по света – местните сортове вино основно се пият на местния пазар. Разбира се, с изключение на сортовете, които първоначално са били местни, а след това са станали популярни в цял свят.По данни на камарата около една трета от вината на вътрешния пазар са местни сортове – чисти или купаж с международни.Но не всички производители смятат, че непременно трябва да акцентират върху местните вина.В Тракийската низина - на 22 км северозападно от Пловдив, в New Bloom Winery експериментират с германските Дорнфелдер и Регент.Те са селектирани за по-студения климат в Германия, за който по-подходящ е например ризлингът, разказва технологът Николай Цветков.Дорнфелдер и Регент са селектирани така, че червеното грозде да узрее в по-студения климат и да натрупа багрилна материя. „Те са много интересни като аромати и вкус, малко по-различни от класическите Каберне совиньон и Каберне фран. При нас тези сортове направо полудяха“, разказва технологът за близо 10-годишния опит на избата с тези вина.„Регент към края на август е готов за бране, достига 25% захарност, което е супер за ранно зреещ сорт. В същото време е много богато обагрен и с меки танини, което позволява виното да се пие като младо. Дорнфелдер в нашите условия също е ранно зреещ сорт“, допълва той. Технологът сравнява новите за България сортове с Пино ноар като аромат и мекота, а като обагреност - с Каберне совиньон и Сира.Избата има около 6 хил. дка собствени лозя в  селата Найден Герово, Правище и Драгомир, където се отглеждат и познатите сортове  Каберне совиньон, Каберне фран, Мерло, Сира, Шардоне, Совиньон блан и Мускат. По-голямата част от виното отива на българския пазар, а износът освен към Европа се насочва към Китай и Африка, където тепърва ще се развива винена култура, допълва Николай Цветков.„В момента на българския пазар от червените вина се продава най-много Мерло и Каберне совиньон, а Сирата е напът да измести Мавруда“, казва Красимир Аврамов, изпълнителен директор на „Вила Ямбол“.Сирата е френски високодобивен сорт, но най-добре по думите му е развита в Австралия. „В България сме я усвоили много добре, вече почти всеки завод има Сира, само нашата изба има около 1000 дка от нея. Най-вероятно вече изпреварва Мавруда“, допълва той и уточнява, че трябва да се контролира добивът, за да има виното от Сира наситен аромат.За Красимир Аврамов особено перспективен пазар е САЩ. Той допълва, че все пак най-награждаваното вино на избата миналата година с четири златни медала е от Мавруд реколта 2015, в комбинация с Каберне совиньон.От последната реколта 2017 в Ямбол са винифицирали италианския сорт Анчелота, а от френския сорт Пети Вердо предлагат купаж в комбинация с Мерло и Каберне фран.„Хората се връщат към регионалните сортове и се сещат, че на местно ниво има хубави типични вина“, казва Радосвета Николова от изба „Златен Рожен“.Що се отнася за износа, според нея е възможно на потребителите да им допадне нещо непознато и различно спрямо това, с което са свикнали. Избата планира да представи във Великобритания вина от българските сортове Сандански мискет и Широка мелнишка. А за Германия имат опит с износ на мелнишки купаж - тероарно вино, тясно свързано с  региона на Кресна и Петрич.\r\nВ разположената на 20 км южно от Сандански изба в село Капатово  производителите осъзнават предимствата на типичните местни вина, но в един момент се оказва, че трябва да работят също и с италиански и френски сортове.Това се налага, тъй като вече са закупили 800 дка лозя на изба, която вече не съществува, и там преобладават сортове като Санджовезе, Небиоло, Пети Вердо и Каберне фран.С новите вина се е заел енолог от Италия, а реколтата от 2017 г. ще бъде на пазара най-рано в края на 2018-та.Запитан доколко българските потребители са склонни да експериментират с нещо непознато, Аврамов казва, че е трудно да се наложат чисти сортове и това става по-лесно в комбинация с известните Каберне, Сира или Мерло или българския Мавруд.„Българският потребител започва да се култивира. Преди беше сноб и търсеше скъпо вино. Сега и по-заможните потребители разбраха, че могат да намерят вино на ниска цена с високо качество“, смята той. ", "date": "2018.02.26", "title": "Дорнфелдер и Регент – експерименти с нови сортове вино"}
{"url": "https://www.dnes.bg/sofia/2018/02/26/tramvaite-zakysaha-katastrofirat-avarirat.369056", "text": "Някои от трамваите се движат със закъснение, съобщиха от Столичната община.Рано сутринта автобус и трамвай катастрофираха на бул. \"Цар Борис III\". Няма пострадали при инцидента, но произшествието причини проблеми в движението и натрупа закъснение на трамваите.Инцидентът е станал към 6:00 часа. Автобусът е пътувал за гараж, трамваят е бил №5. Щетите са само материални. Това съобщи Лъчезар Пеков от Центъра за градска мобилност, цитиран от \"Фокус\".\"В участъка се натрупа по-голямо закъснение. Трамваите там закъсняха доста – с около 40 минути. В момента вече този интервал е избит и максималното закъснение е около 15-20 минути, то е за линиите 4, 5 и 11\", допълни Пеков.Авария причини нарушения в графика и на трамваите по линиите 20 и 22. Затруднено и е движението на автобус 29 и 30 до село Балша. Временно е скъсен маршрутът на 65 линия, като автобусите не стигат до квартал \"Манастирски ливади\" и обръщат на колелото в \"Гоце Делчев\".От Столичната община отново призоваха гражданите при придвижването си в града да ползват градския транспорт.Шофьорите да излизат на пътя с личните си автомобили само при необходимост, както и да шофират със съобразена с тежките зимни условия скорост.Поради навявания и опасност от лавини остават затворени за движение пътищата в природен парк \"Витоша\"- \"Драгалевци- Алеко\" и \"Бояна- Златни мостове\".", "date": "2018.02.26", "title": "Трамваите закъсаха – катастрофират, аварират... "}
{"url": "https://www.dnes.bg/stranata/2018/02/26/sniag-stud-i-ogranicheniia-na-pytia-zimata-e-vyv-vihyra-si.369050", "text": "Снегът очаквано усложни метеорологичната обстановка в цялата страна. В цяла България е обявен оранжев код за опасност заради снеговалеж и ниски температури, а в областите Смолян и Кърджали е обявен най-сериозният - червен код за силен снеговалеж.\r\nДо тази сутрин най-много сняг е валяло в Кюстендил, където снежната покривка е близо 25 см. Следват Враца със снежна покривка от 19 см, София и Видин – 17 см.\n\n\n\nВ София поради непрекъснатия снеговалеж от снощи работата по снегопочистването не е спирала цяла нощ и продължава и в момента. Обстановката е усложнена, обилните валежи и навявания непрекъснато натрупват нов сняг. Поради усложнената обстановка планинските пътища към Витоша – \"Драгалевци – Алеко\" и \"Бояна – Златни мостове\" ще бъдат затворени за движение.\r\n\"Синя\" и \"зелена\" зона за платено паркиране се затварят днес заради тежките метрологични условия. С приоритет ще се почистват паркингите пред училища, детски градини и обществени сгради. Системата за СМС паркиране няма да приема съобщенията за плащане, а талоните няма да се проверяват от контрольорите на ЦГМ.\r\nВъв Видин и областта се спира преминаването на тежкотоварни автомобили. Тежкотоварните камиони, които влизат в страната през граничен пункт \"Дунав мост 2\", се пропускат и след това се отбиват на подходящи места, като целта е да не затрудняват движението по пътищата в областта. Пътната обстановка в областта е тежка, 34 машини работят по почистването на снега. Затворен е пътят между селата Бранковци и Раковица.\r\nПочистен е пътят за граничен пункт \"Връшка чука\", почистването на пътища на територията на общините Кула, Макреш и Грамада се затруднява от снегонавявания, които се образуват от силните ветрове.\r\nВъв Велико Търново основните пътни артерии са проходими при зимни условия. Настилките навсякъде в града са заснежени и се обработват и опесъчават. Обстановката в по-голямата част от областта обаче е усложнена. Първокласните пътища са почистени, сега се работи по второкласната и третокласна пътна мрежа. На много места все още има превалявания и това създава допълнителни проблеми при обработката на настилките.\r\nОбстановката в Свищов също е усложнена, но на този етап няма бедстващи хора. 12 машини работят за почистване на основните пътни настилки. На територията на общината работят всички детски градини училища. \r\nОколо 10 см е снежната покривка в област Габрово. Пътищата са проходими при зимни условия, обработват се и се опесъчават, но на места има снегонавявания, които затрудняват движението. На прохода Шипка също вали сняг, но и там настилката е почистена и опесъчена. Остава в сила забраната за товарни автомобили над 12 тона. Пътищата от Габрово към градовете Севлиево, Трявна и Дряново също са почистени и проходими при зимни условия. Отсечката, която води към курортен комплекс Узана също в нормално за сезона състояние.\r\nПътищата в Шуменско са проходими при зимни условия, съобщиха от Областното пътно управление. Заради снегонавявания и ограничена видимост е въведено ограничение на движението на моторни превозни средства над 12 тона по пътя Русе - Разград - Шумен.Образувалата се снежна покривка в Шумен е около 13 сантиметра.\r\nСамо в едно училище в област Разград няма да се провеждат учебни занятия заради зимната обстановка, съобщи началникът на Регионалното управление на образованието Ангел Петков. Учителите в училището в кубратското село Равно не успели да стигнат до учебното заведение и директорът обявил деня за неучебен. В останалите училища в област Разград учебният процес протича нормално, каза Петков.\r\nПътищата в региона са проходими при зимни условия. Няма затворени пътни участъци, единствено по пътя Русе - Разград - Шумен е въведено ограничение за движение на автомобили над 12 тона. \r\nВ област Търговище пътищата са проходими при зимни условия, има участъци с навявания. Снеговалежът над региона продължава, образувалата се снежна покривка е от 10 до 15 см.\r\nВ областта няма затворени за движение пътни участъци. Пътните настълки са почистени, но заснежени. По откритите места има навявания. На терен са повече от 59 машини, като при необходимост има готовност да бъдат пуснати в действие и други.\r\nОтменени са учебните занятия в две силистренски общини - Тутраканската и Главинишката - заради влошената метеорологична обстановка, съобщиха от Регионалния инспекторат по образованието. В Главиница не работят и детските градини, а в Тутракан има дежурни групи. \r\nДвижението на превозни средства над 12 тона се осъществява задължително с вериги по път II-29 Варна – Добрич, съобщиха от АПИ. Повече от 40 машини почистват републиканските пътища в Добричкия регион. Пътните отсечки се обработват с пясък и сол и са проходими при зимни условия. От Областния съвет по сигурност апелират към шофьорите да се движат с повишено внимание на разклона за село Дебрене и в участък от околовръстния път на Добрич, където до 30 март ще се извършват ремонтни работи. \r\nПроходими при зимни условия са пътища в област Пазарджик. Пътните настилки са заснежени и хлъзгави, по високите и усойни места на Родопите – заледени, но обработени и опесъчени. Затворен за товарни МПС над 12 тона с ремаркета и полуремаркета е пътя Белово-Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. \r\nВ цялата област Смолян вали сняг, като пътищата са проходими при зимни условия. Ограничено е движението на автомобили над 12 тона с ремаркета и полуремаркета по всички пътища в област Смолян заради снегопочистване. Цялата налична техника е на терен и всички пътища се почистват и опесъчават. В Смолян вали сняг, снежната покривка е около 10-15 см. Пътните настилки навсякъде в града са заснежени. Областният управител на област Смолян, в качеството си на председател на Областния кризисен щаб, е изпратил указания до членовете на щаба за готовност при евентуално привеждане в действия на оперативния план при бедствия.\r\nОбластният кризисен щаб предупреждава всички граждани да бъдат изключително внимателни, а шофьорите да отложат пътуването си, ако не е спешно и неотложно. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на \"Пътна полиция\".\r\nСкоростта на вятъра в Сливен достигна 100 км/ч, съобщиха от общинския пресцентър. Снежната покривка в планинската част на общината е с дебелина 10-15 см. В населените места там са били доставени хляб и други стоки от първа необходимост. В равнинната част валежите са по-слаби, което определя и дебелината на снежната покривка - до 2-3 см. Пътищата са проходими при зимни условия. \r\nДвижението по път ІІ-55 Гурково - Нова Загора е ограничено за автомобили над 12 т поради влошена метеорологична обстановка.\r\nВ старозагорско снежната покривка е около 7-8 см, а на места до 10 см. Пътищата в старозагорска община са проходими при зимни условия. Общинската пътна мрежа се почиства от 12 машини, а в града на терен са 9 автомобила.\r\nПътищата в Хасковска област са проходими при зимни условия. Няма въведени ограничения. 80 машини чистят пътната мрежа. Сняг вали в района на Хасково, Димитровград и Минерални бани. В Свиленград, Харманли, Любимец и Симеоновград прехвърля слаб сняг, в Тополовградско всички пътища са проходими, слаб е валежът и там. Вятърът навсякъде е силен.", "date": "2018.02.26", "title": "Сняг, студ и ограничения на пътя! Зимата е във вихъра си"}
{"url": "https://www.dnes.bg/snimka-na-denia/2018/02/26/pikyt-na-zimata-vielici-i-dvumetrovi-prespi-prevzemat-stranata.369016", "text": "Двуметрови преспи и много сняг ще блокират страната, предупреждават синоптици! Снежни виелици и минусови температури накараха метеоролозите да обявят най-висока степен предупреждение за опасност – червен код в две области – Кърджали и Смолян. В останалата част от страната е обявен оранжев код. Заради обилните снеговалежи централните власти и общините призовават хората при възможност да не пътуват и да се съобразят с влошената пътна обстановка. Очаква се температурите да паднат до -7, -8 градуса в северозападната част на страната, а максималните на югоизток да достигнат 2-3.\n\n\n\"Причината за влошаването на времето е комбинацията от студения арктичен въздух, който се спуска от север към Балканите и средиземноморски циклон, който преминава през Гърция и Егейско Море към Черно море\", обясни за \"Труд\" синоптикът Симеон Матев.Той е категоричен, че явлението не е необичайно, но се случва за първи път у нас през тази година.\"В България то довежда до обилни снеговалежи, които в по-голямата част от страната ще образуват снежна покривка от 10 до 30 сантиметра. По-голям проблем обаче създава силният вятър, който в Добруджа, Лудогорието и източната част на страната ще създава виелици, навявания и двуметрови преспи\", обясни още Матев.Той прогнозира, че днес ще е пикът на лошото време. Иначе снегът и студът ще останат у нас до събота.\"За щастие въпросният циклон ще отмине бързо. Още утре снеговалежите ще отслабват. В сряда се запътва към нас нов вихър, само че с по-малки размери\" допълни експертът.Вчера заради лошото време турски ТИР, превозващ 20 тона медицински материали, се хвърли в дере край горнооряховското село Поликраище.От МВР призоваха да избираме първокласните пътища и ако е възможно, да отложим пътуването си. Властите съветват шофьорите да избират първокласни пътища, тъй като се почистват с предимство, да носят със себе си всичко необходимо за справяне със снега и да не спират да почиват на открито.\r\n ", "date": "2018.02.26", "title": "Пикът на зимата: Виелици и двуметрови преспи превземат страната!"}
{"url": "https://www.dnes.bg/obshtestvo/2018/02/26/superkameri-sreshtu-djigiti-radar-ne-gi-lovi-i-snimat-nadaleche.369017", "text": "Суперкамери срещу нарушители на пътя пуска МВР. Те ще могат да снимат по три коли едновременно и да разпознават номерата им на 150 метра разстояние.Мощните устройства са 28 на брой и започват да преследват джигитите на пътя.МВР закупи суперкамерите през 2017 г. за 1,3 млн. лв. Устройствата вече са разпределени по областните дирекции в страната, а униформените са обучени за работа с тях. Те се пренасят в куфар и се слагат край пътя. Засичат нарушители до 600 метра, пише \"\".\n\n\nНовите камери няма да имат нужда от полицаи, които да стоят до тях и да обработват данните ръчно. Униформените само ще ги пазят.Когато заснеме нарушител, устройството ще изпраща информацията по защитен комуникационен канал в интернет до центъра в Главна дирекция на полицията. След това, отново автоматично, ще се издават фишовете на нарушителите.Новите камери ще са невидими за радарите на шофьорите, които ги предупреждават, че наблизо има камера за скорост.28-те нови камери ще работят от - 20 С до +45 С и ще засичат коли, които се движат с до 300 км/ ч.Освен скоростта новите устройства разпознават и номерата на колите - денем на разстояние 150 м, и нощем на 120 м. 8 часа издържа батерията им, но ще се зареждат на място.Освен новите 28 камери Пътна полиция има още 148 мобилни и 26 стационарни, като ще се доставят още 56 от преносимите и допълнителни 15 от стационарните. Така устройствата, с които МВР ще записва нарушителите, ще станат общо 273.\r\n ", "date": "2018.02.26", "title": "Суперкамери срещу джигити: Радар не ги лови и снимат надалече"}
{"url": "https://www.dnes.bg/eu/2018/02/26/hiliadi-rumynci-dolu-ministyryt-na-pravosydieto.369018", "text": "Хиляди румънци излязоха по улиците на различни градове в Румъния, за да поискат оставката на правосъдния министър Тудорел Тоадер. Причината е, че той иска да уволни ръководителя на Националната дирекция за борба с корупцията, съобщиха ДПА и Асошиейтед прес, цитирани от БТА.Демонстрантите излязоха на тричасов митинг на Площада на победата, където през последната година се организираха много демонстрации в защита на независимостта на съдебната система и правовата държава.По оценки на медиите в митинга са участвали над 4000 души, събрали се въпреки студа и силния снеговалеж.Министърът на правосъдието Тудорел Тоадер обяви в четвъртък, че задейства процедура по отстраняване от длъжност на популярната главна прокурорка Лаура Кодруца Кьовеши, която обвини в авторитарно поведение, намесване в дела, нарушаване на конституцията и нанасяне на вреди на имиджа на страната.Президентът е този, който трябва да вземе окончателно решение по въпроса за отстраняване от длъжност на главния прокурор на антикорупционната дирекция.Държавният глава Клаус Йоханис определи доклада на правосъдния министър като \"лишен от яснота\". По-рано Йоханис бе заявил, че не вижда причини за отстраняване на Кьовеши от поста.\"Искаме независима съдебна система, а не такава, където има политическа намеса\", заяви един от участниците във вчерашния митинг в Букурещ, цитиран от АП.Протести, макар и по-малки, се състояха в Тимишоара, Сибиу, Клуж, Плоещ, Галац и Яш.\r\n ", "date": "2018.02.26", "title": "Хиляди румънци: Долу министърът на правосъдието!"}
{"url": "https://www.dnes.bg/zvezdi/2018/02/26/maikyl-boltyn-na-65-edna-ot-emblemite-na-roka.368839", "text": "\nНа днешния 26 февруари своя рожден ден празнува рок легендата Майкъл Болтън. Той е роден през 1953 година в Ню Хейвън, щата Кънетикът с името Майкъл Болотин.\r\nВ началото на своята кариера се отличава с по-твърдо звучене, но в последствие става изключително популярен със своите рок балади.\r\nВ своята дълга кариера Болтън има продадени над 75 млн. продадени копия, носител е и на няколко Американски музикални награди и награди Грами.\r\n\r\nМайкъл Болтън е етнически руснак, като дядовците и бабите му са имигранти от Русия.\r\nВ началото на своята кариера той е залагал на твърдия рок и бил вокал на бандата Blackjack. По това време той все още се подвизава със своята фамилия – Болотин.\r\nМакъл Болтън се явява на прослушване за вокалист на легендарната хеви метъл банда Black Sabbath през 1983 година, но в крайна сметка за нов вокалист е поканен Йън Гилън\r\nПопулярният певец изнесе два концерта у нас през 2007 и 2009 година в НДК.\r\nМайкъл Болтън има три дъщери от своя първи брак.\r\nТой има и връзка със звездата от \"Отчаяни съпруги\" Николет Шеридан, като двамата дори се сгодяват през 2006 година, но малко по-късно слагат край на връзката си\r\nМайкъл Болтън се пробва и в киното, като има участие в няколко филма. Той дори взима участие в 4 епизода на популярния комедиен сериал \"Двама мъже и половина\".\r\nПрез 2010 година Майкъл Болтън взима участие в танцувалното шоу \"Dancing with the Stars\", но отпада рано заедно със своята партньорка.", "date": "2018.02.26", "title": "Майкъл Болтън на 65: Една от емблемите на рока"}
{"url": "https://www.dnes.bg/eu/2018/02/26/eksploziiata-v-lestyr-rani-shestima-ne-e-atentat.369019", "text": "Експлозията в английския град Лестър, станала снощи, е ранила шестима души. Двама от пострадалите са в критично състояние, заявиха от местна болница, цитирани от БТА.Според британската полиция няма признаци, че експлозията е свързана с тероризъм.\nЕксплозията разруши магазин за хранителни стоки и намиращото се над него жилище.Вестник \"Дейли мейл\" съобщи, че взривът напълно е разрушил двуетажната сграда, на чийто първи етаж се намирал магазинът, предаде ТАСС.Изданието публикува снимки и видеозаписи от местопроизшествието, на които се вижда голям пожар. Все още не е известно колко хора са се намирали в магазина и жилището в момента на взрива.\r\n ", "date": "2018.02.26", "title": "Експлозията в Лестър рани шестима, не е атентат"}
{"url": "https://www.dnes.bg/politika/2018/02/26/ginka-koiato-kupi-chez-ot-pyrvo-lice-ne-sym-fasada.369020", "text": "Гинка Върбакова, собственик на фирмата, която купи ЧЕЗ, обяви, че е крайният собственик и не е фасада, която дава път на офшорка да придобие най-голямото ЕРП в България.Върбакова излезе на светло няколко дни след като сделката й с ЧЕЗ доведе до оставката на енергийния министър Теменужка Петкова. Заради продажбата на най-голямото ЕРП у нас ГЕРБ и БСП вече няколко дни водят задочна престрелка в медиите.\"Аз съм крайният собственик. Това се вижда от Търговския регистър. Крайният собственик в Търговския регистър съм аз\", каза Гинка Върбакова снощи пред Нова тв.\n\n\n\nТя няма отговор на въпроса защо чешката компания е избрала точно нейната фирма за купувач.\"Това беше една дълга и много сложна процедура, в която се изискваха много финансови документи, които да гарантират кои сме ние, какъв е нашият опит и какво можем да направим. По принцип при такъв вид финансиране, защото покупката на активите на ЧЕЗ ще стане с привлечено финансиране с банков кредит от международна банкова институция, която към момента, за съжаление, не мога да разкрия\", каза Върбакова.Тя коментира и това как банката ще си гарантира, че обезпечава парите.\"Практиката е при такъв вид финансиране, да бъдат залагани акциите на дружеството, тоест това е напълно позната във финансовите среди практика\".Гинка Върбакова призна, че от 20 години познава Теменужка Петкова, която подаде оставката си като енергиен министър, след като сделката беше обявена публично.На въпрос дали Петкова е помогнала по някакъв начин в осъществяването на сделката за продажбата на ЧЕЗ, Гинка Върбакова беше категорична:\"Цялата сделка се проведе под чешкото законодателство. Цялата сделка и разговори бяха в Прага и българското правителство, български министри или български политически лица не са имали абсолютно никаква информация за нея. Това е една частна сделка\".", "date": "2018.02.26", "title": "Гинка, която купи ЧЕЗ, от първо лице: Не съм фасада!"}
{"url": "https://www.dnes.bg/sofia/2018/02/26/sofiia-pod-sniag-moje-da-zatvariat-ulici-za-da-gi-chistiat.369021", "text": "\r\n                        \r\n                        \r\n                        \r\n                    182 машини разчистваха улиците от обилния сняг през нощта и продължават да работят.Прогнозата е, че целият ден снеговалежът ще продължи. Той е съпътстван и със силен вятър, който причинява и снегонавявания. Улиците и пътищата са заснежени, но към момента градският транспорт се движи по всички маршрути. \nПоради катастрофа трамваите 4, 5 и 11 въртят на Бъкстон, каза още кметът. Тя призова всички да почистят пред домовете и офисите си.\"Почистването ще продължи целия ден, но, ако някой има възможност и няма необходимост да излезе с личния си автомобил, да го направи, а тези, които щя излязат с автомобил, нека да са подготвени. Пътищата за Витоша, Алеко и Златните мостове ще останат затворени\", каза Фандъкова.\"Ако има нужда във връзка с почистването, ще затваряме булеварди и улици, за да бъдат почистени. През нощта основни квартални улици бяха почистени\", обяви столичният кмет.\r\n ", "date": "2018.02.26", "title": "София под сняг:  Може да затварят улици, за да ги чистят!"}
{"url": "https://www.dnes.bg/world/2018/02/26/trus-7-5-po-rihter-raztrese-papua-nova-gvineia.369022", "text": "Земетресение с магнитуд 7,5 разтърси централната част на Папуа Нова Гвинея днес призори местно време. Трусът ударил провинция Южни височини в центъра на най-големия остров на тихоокеанската държава.Епицентърът му бил на 560 км от столицата Порт Морсби, на дълбочина 35 км. Това съобщи Геофизичният институт на САЩ, цитиран от Ройтерс и БТА.Няма сведения за жертви и разрушения. Тихоокеанският център за предупреждение за цунами съобщи, че няма опасност от разрушителни приливни вълни в резултат на земетресението. Трусът предизвикал паника сред населението. Местното представителство на Международния червен кръст съобщи, че комуникациите са напълно прекъснати в град Тари, едно от големите селища близо до епицентъра. Американската енергийна корпорация Ексън Мобил (ExxonMobil) прекрати работата на газопреработвателния си завод в провинция Хела и съобщи, че никой от работниците не е пострадал.Най-голямата петролна компания на островната държава, Ойл сърч /Oil Search/ също временно преустанови дейността си в зоните, близки до епицентъра на труса.\r\n ", "date": "2018.02.26", "title": "Трус 7,5 по Рихтер разтресе Папуа Нова Гвинея"}
{"url": "https://www.dnes.bg/stranata/2018/02/26/zaradi-snega-ogranichavat-dvijenieto-na-kamionite-na-mesta.369023", "text": "Заради снега се въвеждат редица ограничения за движението на товарни автомобили. Забранено е преминаването на камиони над 12 тона от км 5 до км 10 в посока Перник на АМ \"Люлин\" поради обилен снеговалеж, силен вятър и навявания, съобщи пресцентърът на Агенция \"Пътна инфраструктура\".Временно е ограничено движението и на МПС над 12 т с ремаркета и полуремаркета през проходите \"Пампорово\", \"Рожен\" и \"Превала\" и по път III-866 Девин - Михалково поради снегопочистване.Ограничено е движението на товарни автомобили над 12 тона и в участъка Пазарджик - София в посока София на АМ \"Тракия\", в участъка Ябланица - София в посока София на АМ \"Хемус\", по път I-1 Ботевград - Мездра, по път I-6 София – Карлово, по път II-27 Нови пазар – Тръница, път III-1801 Перник – Голямо Бучино, поради снегопочистване, информират още от АПИ.Ограничено е и движението на товарни автомобили над 12 тона с ремаркета и полуремаркета през прохода „Печинско“ и по път II-37 Батак – Доспат.\r\n ", "date": "2018.02.26", "title": "Заради снега: Ограничават движението на камионите на места"}
{"url": "https://www.dnes.bg/eu/2018/02/26/prognoza-ot-iunker-2025-g-zapadnite-balkani-v-es.369024", "text": "2025 година е възможната дата за присъединяване към ЕС на всички страни кандидати от Западните Балкани, ако те изпълнят критериите за членство. Това каза председателят на Европейската комисия Жан-Клод Юнкер в Тирана вчера, цитиран от Ройтерс и от БТА.\"Противно на това, което четем навсякъде, Комисията и аз не сме казвали, че Сърбия и Черна Гора непременно ще станат членове на ЕС през 2025 г.\", заяви Юнкер пред репортери в албанската столица, където пристигна от Македония.\"2025 г. е датата, отворена за всички страни кандидати\", добави той. \"И в зависимост от това доколко една страна кандидат дотогава или по-късно, или по-рано е изпълнила всички критерии за членство, ние ще процедираме така, че нейните усилия да бъдат признати от ЕС\", каза Юнкер на съвместна пресконференция с албанския премиер Еди Рама.Председателят на ЕК изтъкна, че Албания е постигнала \"впечатляващ напредък\" в реформата на съдебната система и администрацията, и борбата с престъпността, предаде Асошиейтед прес. Юнкер допълни обаче, че ръководството на страната трябва да реши всички големи гранични спорове със съседите, за предпочитане преди ЕК да приключи оценката на напредъка на страните от Западните Балкани към членство в ЕС.\r\n ", "date": "2018.02.26", "title": "Прогноза от Юнкер: 2025 г. – Западните Балкани в ЕС "}
{"url": "https://www.dnes.bg/za-da-se-razbirame/2018/02/26/sedmichen-liuboven-horoskop-za-26-fevruari-4-mart-2018-a.368910", "text": "Като става дума за любов, планетите заговорничат тази седмица! Венера и Плутон се свързват във вторник по начин, който ще даде потенциал на много обвързани представители на зодиака да достигнат следващо ниво във връзката си.Ще бъдем по-романтично настроени, ще можем да разговаряме по-лесно, да споделяме, да подкрепяме. Какво ви очаква според зодията, вижте в любовния ни хороскоп.Любимият човек ще сподели с вас най-силните си копнежи и това ще ви накара да се почувствате дълбоко свързани или пък може да ви изплаши и да искате да избягате от тези взаимоотношения.За щастие, повече представители на зодия Овен ще отговорят положително на емоциите на любимия човек и ще се чувстват оценени. Еротичното ще се събуди във вас и ще пожелаете половинката си по най-страстния начин. Насладете се на моментите заедно.Зашеметяващо Пълнолуние ще попадне във вашия романтичен сектор в четвъртък, като ще ви помогне да видите какво сте за някой специален за вас човек.Може би преди време сте срещнали някого. Как се развиха вашите взаимоотношения? Възможно е да декларирате силни чувства един към друг, връзката ви да се развие по един задълбочен начин. Ако сте необвързани имате добри перспективи за ново познанство, романтика. Тя или той определено ще бъде ваш тип.Половинката ще ви помогне да събудите креативността в себе си и да увеличите максимално сегашните си професионални възможности. Ако сте в стабилна връзка, това е време, когато не можете да се съсредоточите толкова много върху връзката с партньора си, заради всички добри перспективи, които се случват в кариерата ви. За щастие любимият човек ще подкрепи случващото се. Любовта ви ще ви помогне да вземете важно решение за кариерата ви.", "date": "2018.02.26", "title": "Седмичен любовен хороскоп за 26 февруари – 4 март 2018-а"}
{"url": "https://www.dnes.bg/usa/2018/02/26/odobrenieto-za-trymp-s-rekordno-dyno-samo-35-go-podkrepiat.369025", "text": "Одобрението за президента на САЩ Доналд Тръмп стигна най-ниското си ниво, предава телевизионният канал CNN.\r\nРезултатите от последното социологическо проучване, поръчано от CNN показват 35 процента одобрение, което е с пет пункта по-малко от миналия месец и най-ниското досега. Спадът последва януарското увеличение на одобрението в резултат на добрите данни за икономиката, посочва \"Фокус\". \r\nПрезидентът получава най-слабото одобрение от републиканците – 80 процента, което е с един по-малко от миналия септември. Едва 5 процента от демократите го одобряват и 35% от независимите участници в допитването.\r\nЕдва една трета от американците одобряват политиката му спрямо законите за притежание на оръжие, 54 процента не ги одобряват, а 12 процента не са решили. \r\nОт домакинствата притежаващи оръжие 52 процента одобряват политиката му по този въпрос, а измежду останалите едва 17 процента\r\nСравнен с предишните президенти по същото време на мандата им , той изостава значително.", "date": "2018.02.26", "title": "Одобрението за Тръмп с рекордно дъно: Само 35% го подкрепят"}
{"url": "https://www.dnes.bg/sofia/2018/02/26/ne-puskaite-sms-i-sinia-i-zelena-zona-zatrupani-ot-snega-v-sofiia.369028", "text": "\"Синя\" и \"зелена\" зона се затварят днес заради тежките метрологични условия, съобщават от Центъра за градска мобилност.С приоритет ще се почистват паркингите пред училища, детски градини и обществени сгради.\n\nОбилният снеговалеж прави невъзможно качественото почистването на всички места за спиране в зоните за паркиране. Системата за SMS паркиране няма да приема съобщенията за плащане, а талоните няма да се проверяват от контрольорите на ЦГМ.\"Призоваваме гражданите да се съобразят с тежките зимни условия за деня и да не използват личните си автомобили, ако имат тази възможност\", допълват от Столичната община.", "date": "2018.02.26", "title": "Не пускайте SMS-и. \"Синя\" и \"Зелена\" зона затрупани от снега в София"}
{"url": "https://www.dnes.bg/index/2018/02/26/receptata-dnes-pechena-pasta-s-riba-ton.368825", "text": "250 г паста по избор1 супена лъжица зехтин1 глава лук1 червена люта чушка2 скилидки чесън350 г белени домати от консерва¾ чаша настъргана моцарела½ чаша зеленчуци по избор, нарязани2 консерви риба тон½ чаша маслини1/3 чаша пармезан, настъргансолчерен пипер Загрейте фурната на 220 градуса с вентилатор. Намажете тава за печене. Сварете пастата в подсолена вода за около 8 минути. Отцедете и оставете настрани. Загрейте зехтина в голям дълбок тиган на средна температура. Запържете лука и чесъна, заедно със ситно нарязаната люта чушка. Разбърквайте в продължение на 5 минути. След като омекнат и започнат да ухаят, добавете доматите. Оставете да кипне. Намалете още котлона. Гответе соса за още 10 минути, докато започне да се сгъстява. Овкусете със сол и черен пипер. Добавете пастата, рибата, предварително отцедена, зеленчуците по избор и маслините. Разбъркайте добре и прехвърлете всичко в намазнената тава за печене. Поръсете с моцарела и пармезан. Печете за около 15-20 минути до златисто.", "date": "2018.02.26", "title": "Рецептата Dnes: Печена паста с риба тон "}
{"url": "https://www.dnes.bg/sofia/2018/02/26/sezonyt-na-martenicite-tyrgovskite-verigi-ubivat-sergiite.369030", "text": "По 100 лева на ден средно изкарват продавачите на мартеници в София, разказват търговци. Те се оплакаха, че продажбата върви все по-трудно през последните няколко години, след като масово в търговските вериги вече се продават мартеници. \r\n\"На всяка каса има разнообразие от китайска стока, не са толкова красиви като ръчно изработените - изплетени и нагласени от нас, но пък са по-евтини\", разказва Илияна Спасова. Тя от години е в този бизнес и познава тънкостите му. \r\nПриготовленията започват още през есента с купуването на червени и бели памучни и копринени конци и аксесоари - мъниста, надписи, фигурки, зодии. Най-евтино излиза да се вземат от стоковите борси, но ги има и по специализираните магазини в центъра на София.    \r\n\"Вечер след работа нижа и сглобявам, а майстор на изработката на Пижо и Пенда е съпругът ми. И така постепенно ден след пълним кашоните с мартеници. Освен ръчно изработените продавам и готови, които купувам по 20 стотинки от стокова борса, но аз ги давам например по левче\", споделя пред \"Монитор\" Мария Георгиева. \r\nИзкарването на разрешително за продажбата става месец по-рано. Заявленията се подават в районните кметства. Във всяко от тях има предварително изготвена схема на местата, определени за търговия с мартеници. Продавачите си избират къде искат за застанат и в заявлението си посочват точното място и квадрати – един, два, или повече, които искат да заемат. Разрешителното става готово след седмица. Тогава се плаща и таксата. \r\n\"В различните райони тя е различна – в центъра на София е най-висока. От опит знам, че един месец за продажба е много време и затова аз лично давам заявка за седмица, но всеки колкото дни прецени\", обясни Георгиева. Тя твърди, че в кварталите \"Слатина\" и \"Подуяне\" е изкарвала повече пари, отколкото на бул. \"Витоша\". Най-силните дни за продажба са последния ден на февруари и на 1 март, но няколко дни по-рано търговците трябва вече да са заели позиция, за да ги видят хората и да знаят къде могат да купуват. Има немалко случаи, когато търговци на мартеници вземат по няколко места дори в различни райони и си наемат продавачи.\r\nНад 2000 търговци на мартеници продават стоката си из София. Тази година продавачите могат да изложат артикулите си в продължение на месец от 9 февруари до 9 март. \r\nНай-предпочитаните места за продажба и тази година са около спирките, подлезите на метрото, пазарите и училищата. Районните администрации отговарят за реда и разрешителните за опъване на сергии. Всяко се издава индивидуално за 3, 7, 10 или повече дни. Цените на квадратен метър варират в районите от 1,25 лв. до 4,50 лв. на ден. От \"Московска\" 33 са определи хората с ТЕЛК да заплащат 50% от цената. Най-скъпо е в централните райони \"Възраждане\", \"Средец\", \"Оборище\" и \"Лозенец\". Районните кметове там са дали съгласието си да бъдат разпънати общо 689 масички, като най-много са в \"Оборище\" - 198, а най-малко в \"Лозенец\" - 148. На някои места в София наема на ден на терена излиза колкото продажбата на една по-хубава мартеница.\r\nНай-малка инвестиция в сергия е в \"Кремиковци\" - 1,25 лв. на кв.м, \"Искър\" - 1,40 лв. на кв.м, и \"Нови Искър\", където на квадрат излиза 1,90 лв. В най-големия столичен район \"Люлин\" са издадени 347 разрешителни за продажба. Цената на квадратен метър е 3,2 лв. на ден. За целия месец в \"Люлин\" се заплаща 96 лв. В \"Надежда\" и \"Витоша\" цената е същата, а издадените разрешителните са съответно 124 и 47. В \"Подуяне\" продавачите броят по 3,80 лв. на ден за квадратен метър, като там има около 250 желаещи да изложат стоката си.", "date": "2018.02.26", "title": "Сезонът на мартениците: Търговските вериги убиват сергиите"}
{"url": "https://www.dnes.bg/sofia-film-fest/2018/02/26/dva-bylgarski-filma-v-balkanskiia-konkurs-na-sff.369031", "text": "„Балканският конкурс“ на София Филм Фест включва едни от най-успешните филми, произведени в региона през последната година. В него са включени и две български родни продукции, които бяха на челна позиция и в родния ни бокс офис - \"Възвишение\" на Виктор Божинов и \"Вездесъщият\" - на Илиян Джевелеков.\r\nСъс солидно портфолио от телевизионни сериали (\"Стъклен дом\", \"Столичани в повече\", \"Под прикритие\"), Божинов прие много сериозно предизвикателство с първия си игрален филм – дългоочакваната екранизация по романа на Милен Русков, оценен с Европейска награда за литература.\nНа границата между историческите факти и художествената измислица \"Възвишение\" ни връща във времето през 1872 година, когато Димитър Общи (Филип Аврамов) осъществява Арабаконашкия обир, а сред сподвижниците му са Гичо (Александър Алексиев) и Асенчо (Стоян Дойчев) – полу-революционери, полу-разбойници, които получават задача лично да предадат писмо на Левски. Издирването на Апостола се превръща в трагикомично приключение с нюанси на „револуция“. Приключение, изпълнено с интриги, подлост и предателства, което ще ги отведе до възвишение, където истината не може да остане скрита…\r\nСлед темата за виртуалната любов в мрежата в пълнометражния си игрален дебют \"Love.net\" (2011), във втория си филм \"Вездесъщият\" (2017) Илиян Джевелеков (който е и съсценарист, заедно с Матей Константинов), поставя фокус върху проблемите на човека в съвременния технологичен свят.В търсене на оригинален сюжет писателят Емил Борилов заснема живота около себе си с десетки скрити камери. Докато безобидно наблюдава бита и контролира живота на своите близки, той всъщност променя съдбата им. Така много бързо се превръща във вездесъщ регулатор на чужди животи. В капана му попадат колеги, познати, случайни хора… Скоро разбира, че се е пристрастил към тайното знание за другите и е твърде късно да спре. Деянието, започнало като хоби, се превръща в заплаха за бъдещето на десетки хора.\r\nСлед триумфа му на 35-ия фестивал на българския игрален филм, където събра общо 5 награди – „Златна роза“ за най-добър пълнометражен филм, за мъжка (Велислав Павлов) и женска роля (Теодора Духовникова), както и наградите на критиката и на публиката, „Вездесъщият“ ще бъде един от важните регионални филми и в Балканския конкурс на СФФ. Филмът е съвместна продукция на Нова Броудкастинг Груп и „Мирамар Филм“, с подкрепата на ИА „Национален филмов център“.\r\nКопродукцията на Босна и Херцеговина, Словения, Германия и Хърватия „Мъжете не плачат“ („Men Don’t Cry“, 2017) насочва вниманието към въоръжените конфликти през 90-те години на ХХ век в бивша Югославия. Те не само видимо разрушават земята, но оставят и дълбоки рани в спомените на воювалите нации. \r\n„През лятото на 2010 г. се записах за събитие, което една организация за мир беше насочила към военните ветерани от бивша Югославия. Основната ми цел беше да направя изследване, което да ми послужи за основа на късометражен документален филм. Самият аз участвах във войната в Босна и си помислих, че подобен уъркшоп би бил възможно най-доброто „потапяне“ в историята… Вярвах, че отдавна съм оставил зад себе си личните военни преживявания. Мислех, че тази глава от живота ми е затворена. Само че уъркшопът ме обхвана изцяло. Седях с хора, които буквално бяха стреляли един срещу друг. И за да съм максимално точен – ние бяхме стреляли един срещу друг. Имаше напрежение, да, но онова, което започна като пространство, изпълнено с недоверие и дискомфорт, се превърна в необичайна връзка, изтъкана от разбирателство и съчувствие. Емоционално напрежение, нетипично динамична комуникация и за финал катарзис, който ме накара да създам игрален филм по темата“, споделя замисъла на „Мъжете не плачат“ режисьорът Ален Дърлевич, който заедно със Зоран Соломун е и сценарист на филма.\r\n„Меда или не чак толкова оптимистично“ („Meda or The Not So Bright Side of Things“, 2017) е режисьорският дебют на румънеца Емануел Парву. Филмът пренася зрителя в румънско градче в гориста местност. Главният герой Дору е на средна възраст. Жена му умира, а той трябва да поеме грижите за осиновената тийнейджърка Меда. Това обаче не може да се случи, докато не докаже, че е способен да й осигурява прехрана и дом, тъй като дължи пари на държавата.\r\n„Обществото, в което главният герой живее, е в конфликт с наследеното от балканския темперамент мислене, комунистическото минало и наложените от правителството стандарти, изисквани от Европейския съюз. Парву режисира своя дебют с пълен контрол\", пише Cineuropa.org…\r\n„Тайната съставка“ (Secret Ingredientе, 2017) на Гьорче Ставрески e македонският участник в Балканския конкурс на 22-ия СФФ. В центъра на разказа е Веле - нископлатен жп механик, който използва крадена марихуана, за да направи кекс за баща си и така да намали болката, която ракът му причинява. В един момент обаче състрадателният син се оказва заобиколен от престъпници, търсещи тревата си, и досадни съседи, които искат да научат рецептата за „лечебния“ кекс.„Основният мотив зад историята ми е бедността. Всеки ден я виждам по улиците, а през последните десет години броят на хората, които започнаха да просят, се увеличи драстично. Освен това здравната ни система се срина и хората нямат решения за проблемите си. Те или трябва да отидат в някоя частна болница, ако могат да си го позволят, или просто биват изоставени.\", казва режисьорът Гьорче Ставрески.\r\nВ „Кратък излет“ („A Brief Excursion“, 2017) на хърватина Игор Бежинович главният герой Стола, от чието име се води повествованието, прекарва лятото в непрестанни забавления и купони, докато не среща случайно стария си познат Роко. Той убеждава Стола и приятелите му заедно да разгледат  средновековните фрески в един от близките манастири. Когато обаче автобусът им се чупи, кратката екскурзия се превръща в алегорично пътуване към неизвестното…\r\nИ още един турски филм, освен „Зърно“ на Семих Капланоглу, ще бъде представен в Балканския конкурс – извън конкурсната програма – „Мирисът на парите“ („The Smell of Money“, 2018) на Ахмет Бояджиоглу. Всичко се случва в предградие на Анкара – Мехмет е таксиметров шофьор, а приятелите му решават да инсталират камера в таксито, за да снимат клиентите му. Записът с бизнесмен, който е в града, за да се види тайно с жена, се оказва идеална възможност за изнудване и схемата им се отблагодарява щедро… Един ден в таксито на Мехмет е забравен документ. Оказва се, че той принадлежи на мафиотска организация и съвсем логично шофьорът и приятелите му са преследвани от опасни мъже…Ахмет Бояджиоглу е важна фигура в турската филмова индустрия – от 1988 до 1995 година е програматор на Филмовия фестивал в Анкара, от 1995 година е „Фестивал на колела“ и е начело на Филмовата асоциация на Анкара, а между 2005 и 2007 година е представител на Турция в Евроимаж. През последните години се занимава активно и с продуцентство. ", "date": "2018.02.26", "title": "Два български филма в Балканския конкурс на СФФ"}
{"url": "https://www.dnes.bg/notifikacii/2018/02/26/vypreki-rezoliuciiata-na-oon-boevete-v-siriia-ne-sekvat.369026", "text": "Новата офанзива на режима на Башар Асад срещу анклава Източна Гута е предизвикателство към Съвета за сигурност на ООН, който гласува единодушно за прекратяване на огъня след дни на интензивни дебати, пише британският в. \"Гардиън\". Боевете засилиха и натиска над руския президент Владимир Путин - най-влиятелния поддръжник на Асад, да накара сирийския си съюзник да спазва правилата.\r\nРуският президент стана обект на нови критики заради действията на Москва, възприети като циничен опит да се забави приемането на резолюцията за прекратяване на огъня, с цел Асад да има време да довърши превземането на Източна Гута. Правозащитни организации подчертават, че е от жизненоважно значение натискът да продължи. Резолюцията на Съвета за сигурност обаче има ограничен обхват, не включва конкретен график за прекратяването на огъня, подчертава в. \"Гардиън\".\r\nСпоред сирийското правителство примирието трябва да се приложи и към турските сили в Северозападна Сирия, както и американските и израелски сили на територията на страната. Анкара обаче вече отхвърли идеята, че резолюцията обвързва и нейните сили, а САЩ не са заемали позиция, отбелязва британското издание.\r\nВ същото време жителите на Източна Гута прекараха пореден ден в укрития, докато районът е подложен на обстрел от авиация и артилерия. Има данни, че сирийският режим е хвърлил и поне една бомба с хлор срещу бунтовническия анклав, пише в. \"Вашингтон пост\".\nСАЩ и техните съюзници приветстваха като дипломатическа победа единодушното одобрение на резолюцията на Съвета за сигурност за 30-дневно прекратяване на огъня, което се очаква да влезе в сила без забавяне. Но за да се гарантира подкрепата на Русия, резолюцията беше включено изключение за неуточнени \"терористи\" - вратичка, която изглежда дава възможност за продължаване на боевете на много фронтове. \r\nПравителството в Дамаск редовно нарича всички свои противници \"терористи\", макар че международната общност смята за екстремистки само малка част от въоръжените групи в Сирия. Генерал-майор Мохамед Хосеин Бакери, началник-щаб на иранските въоръжени сили, вече заяви, че Дамаск и неговият съюзник Техеран ще спазят резолюцията, но че предградията на сирийската столица не са включени в нея, защото са под контрола на терористи. Но именно страданията на мирните граждани в Източна Гута подтикна ООН да гласува за прекратяване на боевете, припомня американското издание.\r\nОсвен това резолюцията заявява, че прекратяването на огъня трябва да влезе в сила възможно най-скоро, но не включва нито краен срок, нито механизъм за определянето му, нито мерки за гарантиране, че примирието ще се задържи, припомня в. \"Вашингтон пост\".  /БТА/", "date": "2018.02.26", "title": "Въпреки резолюцията на ООН – боевете в Сирия не секват"}
{"url": "https://www.dnes.bg/world/2018/02/26/borisov-za-koridorite-4-8-i-10-s-shefa-na-ebvr.369061", "text": "Изграждането на коридорите 4, 8 и 10 обсъдиха министър-председателят Бойко Борисов и председателят на Европейската банка за възстановяване и развитие /ЕБВР/ Сума Чакрабарти в Лондон. Премиерът Борисов е в британската столица за участие в инвестиционен форум, посветен на страните от Западните Балкани, чийто организатор е финансовата институция.\r\nБойко Борисов подчерта важността на инфраструктурната свързаност между държавите от Западните Балкани с останалите страни от Европа като условие за успешно развитие на целия континент. \r\n\"За да бъде разгърнат икономическият потенциал и просперитет в региона, за да бъде Европа стабилна и сигурна, е необходима свързаност както между държавите от Западните Балкани, така и между региона и съседните държави в ЕС\", заяви българският министър-председател и добави, че само така ще се почувстват действителните ползи от съвместната работа. \r\nТой отбеляза, че в региона са необходими още инвестиции, работни места и добро трансгранично сътрудничество, което да бъде насочено към подобряване живота на хората. Това ще бъде и основна тема на предстоящата среща на лидерите от ЕС и партньорите от Западните Балкани в София на 17 май.\r\nБойко Борисов приветства дейността на Европейската банка за възстановяване и развитие в региона, която е един от най-големите инвеститори тук и има важна роля при договарянето на трансграничните инфраструктурни проекти, чиято цел е да се повиши търговският обмен и конкурентоспособността.  /БТА/\r\n ", "date": "2018.02.26", "title": "Борисов за коридорите 4, 8 и 10 с шефа на ЕБВР "}
{"url": "https://www.dnes.bg/sofia/2018/02/26/katun-krai-okolovrystnoto-shose-nevidim-ili-nerazrushim.369047", "text": "Още през 2016 г. граждани започват да се оплакват от незаконен катун край Околовръстното шосе в София.Близо две години по-късно обаче катунът все още си е там, става ясно от сигнал в .\nВ сигналът, подаден към омбудсмана Мая Манолова става ясно, че земята, върху която е изникнал катуна, е частна собственост. Собствениците обаче не са търсили съдействие от институциите.\"Не знам от 2016 до сега още колко пъти общинските власти са разрушавали катуна , но той продължава да е там, както се вижда от този сигнал:  и както аз видях, минавайки оттам по обяд на 24.2.2018\", пише в сигнала.Още преди 2 години кметът на район \"Студентски\" е обещал, че постройките ще бъдат унищожени.От съвсем прясната снимка в Helpbook.info обаче ясно се вижда - постройките са си там, катунът не е отвян.\"Не разполага ли държавата със законни средства за трайно премахване на незаконния катун?\", пита сигнализиращият.Ако видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции. ", "date": "2018.02.26", "title": "Катун край Околовръстното шосе – невидим или неразрушим?"}
{"url": "https://www.dnes.bg/obshtestvo/2018/02/26/ulovka-v-zakona-rodni-hrani-bez-patent-shte-gi-proizvejdat-li-v-chujbina.369043", "text": "Популярни български марки кисело мляко, кашкавал, лютеница, сирене е трябвало да влязат преди 9 години в европейски регистър, за да си запазят оригиналните родни наименования.\r\nЕдинствените, които са направили това, са производителите на горнооряховски суджук и на българското розово масло.\r\nВсички останали ползватели на популярни у нас и по света български храни обаче не са го направили и сега не могат да бъдат защитени от чужди производители. Преди 9 години министерства и Патентното ведомство са пропуснали да информират българските производители за условията на европейския регистър. И сега се налага спешно да променим Закона за марките и географските означения, тъй като срещу България тече наказателна процедура. Този закон противоречи на европейския регламент, откакто сме в ЕС.\r\nНа 9 ноември 2017 г. в . Новите текстове предвиждат да се прекрати регистрацията на географски означения за земеделски продукти и храни. \"Съгласно разпоредбите на регламента държавите членки нямат право да предоставят национална закрила на географски означения на земеделски продукти и храни\", се посочва в мотивите към законопроекта.\r\nТой е трябвало да бъде гласуван на първо четене в икономическата комисия преди седмица, но депутатите са отказали да го разглеждат, докато не се намери механизъм за защита на традиционните български храни.\r\nА промените се правят заради изискването към България да приеме регламента за включване на тези продукти в европейския регистър след присъединяването си към ЕС, което обаче у нас е пропуснато.\r\n\"След влизането в сила на промените ще бъде прекратено действието на всички регистрации на географски означения за земеделски продукти и храни, които са били предоставени по силата на националното законодателство\", потвърдиха от Патентното ведомство пред \".\r\nТова засяга десетки фирми, които имат правата да произвеждат характерни български продукти като кисело мляко, сирене, кашкавал, мезета, боза, лютеница и други.\r\nЩе се прекратяват искания за регистрация и вписване на ползвател, които са подадени в Патентното ведомство. Това са 15 млечни продукта и заявка от един производител на лютеница. От отговора на Патентното ведомство става ясно, че от изброените от заличаване ще се спасят само българското розово масло и горнооряховският суджук. Причината е, че те вече имат действащи регистрации за територията на целия ЕС.\r\n\"Всички останали означения не се ползват със закрила според европейското законодателство. На практика остават незащитени и за територията на България\", обясняват експертите. \r\nТова означава, че чужди приозводители ще могат да правят храни и да слагат на етикетите надпис, че са български.\r\nНе било изключено след прекратяване на защитата на продуктите производители от други държави да поискат права върху киселото мляко например.\r\n\"Принципно няма пречка сдружения на производители от други държави да подадат заявка за регистрация на българско кисело мляко, но разглеждането е дълга и сложна процедура, която включва доказване, че млякото се произвежда в България, че има специфични характеристики, които го отличават от киселото мляко, което се произвежда в други държави, както и разглеждане на постъпилите възражения\", обясниха от Патентното ведомство.\r\nОсвен горнооряховският суджук и розовото масло, български ще останат и \"Пастърма говежда\", \"Филе Елена\", \"Луканка Панагюрска\", \"Роле Трапезица\" и \"Кайсерован врат Тракия\". Те са вписани в друг европейски регистър - този за храните с традиционно специфичен характер. Това гарантира, че те няма да се правят от чужди фирми.\r\nОт Патентното ведомство признаха, че предишното му ръководство не е предприело мерки. Необходимо било да се прекрати разглеждането на заявки за регистрация на нови географски означения за земеделски продукти и храни и с Министерството на кономиката да се инициират изменения в закона, които да отразят изискванията на еврорегламента. \r\nВина имали и титулярите на права. Те трябвало първо да се сдружат в браншова организация, което е изискване на европейското законодателство, за да може да се подаде заявка за регистрация.", "date": "2018.02.26", "title": "Уловка в закона: Родни храни без патент, ще ги произвеждат ли в чужбина?"}
{"url": "https://www.dnes.bg/business/2018/02/26/koi-sa-zakonovite-prechki-spyvashti-stroitelniia-biznes.369076", "text": "В петък в София бе проведена Първата Бизнес закуска на сайта  Събитието е част от проекта \"Годишни награди на Imoti.net\", който насърчава добрите практики в сектора . То бе посветено на актуалните предизвикателства пред инвеститорите, строителните предприемачи и брокерите на имоти произтичащи от Закона за устройството и застрояването на Столична община и Закона за устройство на територията.На срещата участваха редица представители на водещи компании в строителния и брокерски бизнес, организации на архитекти, както и главният архитект на София Здравко Здравков. На мястото на събитието бе и екип на Какви проблеми произтичат от сегашното законодателство?„Голям проблем в съществуващото законодателство е, че няма разлика за изискванията за съдържание на проектна та документация за различните категории строежи. От кокошарник до летище се изискват едни и същи документи“, коментира арх. Петкана Бакалова, зам.-председател на Камарата на архитектите в България.Ситуацията на полузаконност пречи на всички – както на столичната управа при вземането на решения за целесъобразност, така и на гражданите и бизнеса, коментира арх. Здравков.Вижте повече на", "date": "2018.02.26", "title": "Кои са законовите пречки, спъващи строителния бизнес?"}
{"url": "https://www.dnes.bg/health/2018/02/26/bronhit-sled-grip-kak-da-go-poznaem.369067", "text": "Често се случва след настинка и особено грип да се развият усложнения. Обикновено, когато сме се забавили с почивката и лечението или не сме спазили предписанието на лекаря за домашни грижи. Кашлицата е един от симптомите на простудните заболявания и грипа. Бронхитът е усложнение на вирусното заболяване, след като в изтощения организъм от него се е развила и бактериална инфекция.  По принцип простудата (настинката) можем да я изкараме на крак или да я „влачим“ няколко дни, преди да ни „стовари“. Това вирусно заболяване по принцип минава леко и бързо, стига да се погрижим навреме за себе си. Ако след „боледуването“ е останала кашлица, то реално вие не сте се излекували и е добре посетите лекаря си. При прегледа не пропускайте да съобщите за всички необичайни оплаквания, които изпитвате. Повишената температура, изкашлянето на жълти или зеленикави секрети, хриповете, нощното изпотяване, отделянето на кръв при кашляне – задължително налагат консултация с него. Наличието на каляне продължително време може да е и признак на астма. Астмата може да се отключи и при респираторни инфекции, включително настинка, вдишване на прах, студен въздух или алергени. При 25% от случаите на хронична кашлица става въпрос за астма и по-често наличието ѝ се разбира едва след първия пристъп.  ", "date": "2018.02.26", "title": "Бронхит след грип – как да го познаем?"}
{"url": "https://www.dnes.bg/sofia-film-fest/2018/02/26/bylgarite-sys-zlatna-mechka-filmyt-shte-provokira-diskusii.369046", "text": "\r\n                        \r\n                        \r\n                        \r\n                    Филм с българско участие е големият победител на международния филмов фестивал \"Берлинале\". Копродукцията \"Не ме докосвай!\" с режисьор румънката Адина Пинтилие спечели голямата награда \"Златна мечка\".Проектът е с румънско, германско, чешко, българско и френско участие. От наша страна това са актьорите Ирмена Чичикова и Георги Налджиев, продуцентът Мартичка Божилова и композиторът Иво Паунов.\n\"Няма какво повече да иска човек, освен да бъде награден с най-голямата награда. Много сме щастливи, че бяхме забелязани от много големи професионалисти\", каза в студиото на \"България сутрин\" продуцентът на \"Не ме докосвай!\" Мартичка Божилова.Според актрисата Ирмена Чичикова, която изпълнява една от ролите във филма, е било ясно, че той ще провокира много дискусии и полюсни мнения.\"Мисля, че всички са доволни от факта, че това се случва по този начин\", сподели тя пред .Чичикова подчерта още, че за филма трудно се говори, когато хората не са го гледали, защото не е класически.\"Той е на ръба между фикцията и реалността\", каза още актрисата.", "date": "2018.02.26", "title": "Българите със \"Златна мечка\": Филмът ще провокира дискусии!"}
{"url": "https://www.dnes.bg/world/2018/02/26/pyrvi-sniag-ot-godini-v-rim-zatvoriha-uchilishtata.369075", "text": "Най-известният паметник на Рим и всички училища в града бяха затворени днес, след като падна първият сняг от 2012 г., предаде ДПА.\r\nКолизеят - най-посещаваният туристически обект в Италия, беше затворен наред с намиращия се наблизо Римски форум и Палатинския хълм, а властите призоваха хората да не излизат от домовете си, ако не се налага.\r\nВ резултат улиците бяха необичайно тихи, а хората снимаха необикновената метеорологична обстановка.\r\nСнегът засегна градския транспорт в Рим и наруши движението на влаковете.\r\nМестните власти и католически благотворителни организации оставиха отворени през нощта няколко черкви, метростанции и жп гари, където да могат да се подслонят бездомници. /БТА/", "date": "2018.02.26", "title": "Първи сняг от години в Рим, затвориха училищата"}
{"url": "https://www.dnes.bg/stranata/2018/02/26/borba-za-teritoriia-glutnica-dyrji-cialo-selo-pod-obsada.369049", "text": "От години глутница кучета обикаля улици и ниви в пловдивското село Златитрап и брани със зъби и нокти вече отвоювана територия.Четириногите, някои от които вероятно са прокудени от своите стопани, се въртят в омагьосан кръг, озлобени, гладни и непредсказуеми.\"Всяка сутрин излизам със страх, когато тръгвам за работа, а тук по улицата минават майки с деца, имам бебе, което стои като затворник вкъщи, инкасаторът от 5 месеца не смее да дойде да отчете електромера да си платим тока, защото вече е нападан от кучетата\", оплака се Христо Седмаков от селото пред Нова тв.Според него улицата, на която е и неговата къща, реално от година е затворена за хората, защото глутницата я е превзела.\"Няма човек, който да е минал оттук и да не е нахапан\", допълни той.  Когато огладнеят кучетата вият, а когато е студено, те се крият в мазето на селското училище, отдавна хлопнало врати за децата. Местните обвиняват мъж за нарасналата популация на кучетата. Той ги хранел от време на време, а те му служели за охрана на кравите, които гледал на края на селото.Кметицата на Златитрап е написала над 40 жалби до всички възможни институции, от които обаче нищо не е последвало.Оказва се, че четириногите не могат да бъдат настанени и в приют, след като зооветеринаринят комплекс в Пловдив хлопва вратите си за кучета от съседните места, защото би запълнен от 50 питбула, иззети при полицейски акции.", "date": "2018.02.26", "title": "Борба за територия: Глутница държи цяло село под обсада "}
{"url": "https://www.dnes.bg/crime/2018/02/26/zastreliaha-biznesmen-v-kyshtata-mu-v-loveshko-selo.369078", "text": "47-годишен бизнесмен, който се е занимавал с производството на халва, е убит в ловешко село в неделя, съобщиха от полицията. \r\nСигнал за престъплението в РПУ-Ябланица подал братът на жертвата в 18:50 часа.50-годишният мъж сам открил трупа на брат си в къщата му в село Добревци, където живеел със съпругата и сина си.\r\nМъртвият имал огнестрелна рана на главата.\r\nЕдна от водещите версии е убийство от битов характер.", "date": "2018.02.26", "title": "Застреляха бизнесмен в къщата му в ловешко село "}
{"url": "https://www.dnes.bg/health/2018/02/26/semena-ot-chiia-namaliavat-riska-ot-rak-i-uskoriavat-metabolizma.368912", "text": "Семената от чия имат доказан благотворен ефект върху организма. Те са изключително полезни и даряват тялото с важни хранителни вещества, минерали и витамини.Неслучайно семената от чия са придобили такава широка популярност през последните години. Заради многобройните си ползи за здравето чията заема централно място в ежедневното меню на хората, стремящи се към по-здравословен начин на хранене и живот.Лабораторни изследвания многократно са доказали ползите от чия. Вижте защо е от значение да започвате всеки един свой ден с малко накиснати във вода или кисело мляко семена от чия.Искате да отслабнете и да изведете всички токсини от тялото си? Закусвайте със семена от чия. В южноамериканската, както и в източната кухня, семената от чия са на почит сутрин. Семената от чия са добър източник на калций, което играе роля в енергийния метаболизъм. Той помага за намаляване на телесните мазнини, особено в областта на талията, а както знаем, тези мазнини са и сред най-опасните за здравето.Семената от чия са много богати на алфа-линоленова киселина, която е вид омега-3 мастна киселина. Тя има свойството да ограничава растежа на ракови клетки най-вече при злокачествени формации на гърдата и матката.", "date": "2018.02.26", "title": "Семена от чия: Намаляват риска от рак и ускоряват метаболизма"}
{"url": "https://www.dnes.bg/obshtestvo/2018/02/26/ot-13-do-15-g-nai-riskovata-vyzrast-za-prestoi-v-neta.369044", "text": "Най-рисковата възраст при децата за използване на интернет е между 13 и 15 години. Тогава тийнейджърите  експериментират и изпробват границите на позволеното и непозволеното. Най-страшната опасност в интернет е дете да попадне на педофил, посочи  Георги Апостолов, координатор в Центъра за безопасен интернет.Българските деца започват да използват интернет от все по-ранна възраст и все по-често. Процентът на детски публични профили в социални мрежи не е малък - 86%. Интернет и социалните мрежи могат да донесат много ползи и възможности, но също така крият и потенциални заплахи и опасности за децата и младежите.Основната опасност за децата от 3 до 6-годишна възраст е случайно да попаднат на неподходящо съдържание като порнография или жестокост.От 7 до 9-годишна възраст детето все повече се ориентира към онлайн игри. Това повишава риска от обиди и тормоз от други играчи.По думите на Апостолов най-честата опасност, с която се сблъскват децата е \"онлайн тормоз\".\"Тази опасност, с която най-често се сблъскват децата, е това, което правят техните връстници срещу тях - т. нар. \"онлайн тормоз\". Над 60% от сигналите, които постъпват на \"горещата линия\" на Центъра за безопасен интернет с въпроси към нашите консултанти се отнасят до такива случаи - когато едни деца тормозят друго дете, то пък решава да си отмъсти и така тормозът се затваря в един порочен кръг и ескалира агресиията\", коментира пред БНР Апостолов.Според него от 16 до 18-годишна възраст рисковете рязко намаляват, тъй като младият човек вече има изградени собствени навици на употреба на мрежата и собствени интереси.Затова трябва да се предприемат мерки, които да сведат до минимум опасностите за предходните възрастови групи.", "date": "2018.02.26", "title": "От 13 до 15 г. – най-рисковата възраст за престой в нета"}
{"url": "https://www.dnes.bg/stranata/2018/02/26/nameriha-myrtyv-shumenec-obiaven-za-izdirvane.369070", "text": "53-годишен мъж, обявен за издирване, е намерен мъртъв в района на Природен парк Шуменско плато. Сигналът за намерен починал мъж е приет малко след 14:00 часа вчера чрез спешния телефон 112. Съобщено било, че мъжът е в района на Телевизионната кула. На място е насочен полицейски екип. Установено било, че починалият е обявеният за издирване Светлозар Стефанов на 53 г.При извършения първоначален оглед данни са насилствена смърт не са констатирани. Тялото е транспортирано за аутопсия в Съдебна медицина към МБАЛ - Шумен.", "date": "2018.02.26", "title": "Намериха мъртъв шуменец, обявен за издирване "}
{"url": "https://www.dnes.bg/sport/2018/02/26/neimar-s-kontuziia-v-psj-pritesneni-dali-shte-igrae-skoro.369051", "text": "Пари Сен Жермен и звездата на тима Неймар изживяха истински шок, въпреки класическата победа над Олимпик Марсилия в дербито на френския футбол в неделя.\r\nПарижани отвориха разлика от 14 точки на върха пред Монако, но дадоха свидна жертва, защото кариоката получи контузия. Той напусна със сълзи на очи и беше изнесен на носилка.\r\nНеймар обърна глезен четвърт час преди края на редовното време при лошо стъпване на терена и видимо изпитваше силна болка. Бразилският национал ще бъде подложен на детайлни прегледи днес, след които ще стане ясно дали има разкъсани връзки.\r\nТвърде възможно е най-скъпият футболист в историята да пропусне не само реванша с Реал Мадрид в Шампионската лига след десетина дни, но и голяма част от оставащите двубои до края на сезона.\r\nВсе пак добрата новина е, че според прогнозите на лекарите в Американската болница, където беше приет снайперистът, няма опасност за сериозна контузия.\r\n ", "date": "2018.02.26", "title": "Неймар с контузия, в ПСЖ притеснени дали ще играе скоро"}
{"url": "https://www.dnes.bg/stranata/2018/02/26/ginka-vyrbakova-vzima-chez-no-vryshta-parkingi-na-pazardjik.369077", "text": "Гинка Върбакова, собственик на фирмата \"Инерком България\", която купува енергодружеството ЧЕЗ, се оттегля от един от големите паркинги в Пазарджик. Информацията все още не е публично оповестена, предаде БНР.В същото време в Общината тече процедура за определянето на наемател на цялата \"синя зона\" в Пазарджик. Засега не е ясно дали фамилията Върбакови ще е сред кандидатите.\n\n\nДоговорът между Община Пазарджик и фирма \"Грийн Билдинг БГ\" ще бъде разтрогнат по взаимно съгласие, считано от 1-ви април. Освен от паркинга на старите Хали, Върбакова се отказва и от паркинга на ул.\"Иван Вазов\".Община Пазарджик вече взе решение двата паркинга, които ще останат без стопанин, да преминат към \"синята зона\" в града. Паралелно с това е открита и процедура за избор на наемател на зоната, като в сряда ще бъдат отворени внесените оферти от кандидатите.В края на миналата седмица в Търговския регистър е вписано началото на ликвидация на четири дружества на Славчо Върбаков, като според адвокат Иван Църцъров, има и наложени запори на дяловете му.\"Явно човекът иска да ликвидира четири от фирмите си - той има повече. Възможно по най-различни причини, най-елементарната е, че не иска да има повече тези четири фирми\", каза адвокатът.Засега няма отговор дали това има връзка със закупуването на ЧЕЗ.", "date": "2018.02.26", "title": "Гинка Върбакова взима ЧЕЗ, но връща паркинги на Пазарджик"}
{"url": "https://www.dnes.bg/rock/2018/02/26/anthrax-niama-da-zabiiat-v-plovdiv.369112", "text": "Anthrax няма да бъдат част от рокфеста в Пловдив Hills of Rock през юли. Бандата бе в афиша като специален гост на концерта на Iron Maiden на 22 юли.\r\nЗа съжаление, мениджмънтът на група Anthrax ни уведоми, че се отменят всички концерти от европейското им турне през 2018. Причините за това са промени в графика, свързани с концертите на Anthrax в Северна Америка. Членовете на бандата \"искрено се извиняват на всички свои фенове и се надяват да ги видят при първа възможност\". Това съобщиха организаторите от София Мюзик Ентърпрайсис в своя сайт.Те обещаха съвсем скоро информация коя група ще замести Anthrax в третия фестивален ден на Hills of Rock 2018.\r\n ", "date": "2018.02.26", "title": "Anthrax няма да забият в Пловдив"}
{"url": "https://www.dnes.bg/balkani/2018/02/26/borisov-nameri-reshenie-za-belene-balkanski-proekt.369104", "text": "Проектът за втора атомна централа у нас АЕЦ \"Белене\" да се реализира като балкански. Тази идея даде премиерът Бойко Борисов на форум за Западните Балкани в Лондон, организиран от ЕБВР.\n\nСлед като разясни, че електропреносните системи на страните от региона биха могли да се свържат, Борисов припомни, че реакторите за атомната централа са у нас, но не се използват.Години наред държавата търсеше стратегически инвеститор за проекта, който така и не започна да се реализира.\"В България ние имаме два платени, докарани реактори за 2200 мегавата. Платили сме ги - 4 млрд. и стоят в кашони. \r\nДали не бихме могли да помислим за едно общо финансиране с проценти, един балкански проект и с тази електропреносна система, която България има много добре развита и в момента изнасяме за Сърбия, Гърция, за Македония ток\", коментира премиерът ни.\"Днес ми дойде идеята, че това би било за нашата АЕЦ \"Белене\" едно прекрасно решение с европейско финансиране, с акционери всички нас\", посочи Борисов пред балканските лидери.Той акцентира и на газовата свързаност в региона чрез интерконектори, като допълни, че може  да бъде постигната истинска диверсификация на Балканите.  По думите му интересът на всяка една държава в региона е пряко обвързан с интереса на другите и дори една държава не-член на ЕС генерира проблем. \"В момента Балканите имат изградени проевропейски лидери, желаещи нашият регион от най-беден и изостанал, с най-ниски доходи, да стане на необходимото ниво, отговарящо на ЕС. Дали сме си сметка, че с войни и с доказване на кой е най-силен нищо не сме постигнали, освен да сме най-бедните и най-изостаналите\", каза Борисов.", "date": "2018.02.26", "title": "Борисов намери решение за \"Белене\": Балкански проект!"}
{"url": "https://www.dnes.bg/sofia/2018/02/26/sofiia-v-prespi-v-prespite-velosipedist-a-snegorin.369087", "text": "\nПреспи сняг газят софиянци днес след обилния снеговалеж, който продължава да вали. Автомобили и пешеходци трудно си намират път заради непочистените улици и тротоари.Ентусиасти дори подкараха велосипеди в опит да избягат от задръстванията и авариралите трамваи.Столичната община затвори \"синя\" и \"зелена\" зона и съобщи, че системата за SMS паркиране няма да приема съобщенията за плащане.Снеговалежите ще продължат и през следващите два дни, а температурите ще останат под нулата до края на седмицата, твърдят синоптиците.", "date": "2018.02.26", "title": "София в преспи, в преспите – велосипедист! А снегорин?"}
{"url": "https://www.dnes.bg/world/2018/02/26/slovashki-reporter-nameren-ubit-zaedno-s-priiatelkata-mu.369113", "text": "Словашки разследващ репортер и неговата приятелка бяха намерени убити в дома им. Двамата са били застреляни, а полицията предполага, че нападението е свързано с работата на журналиста, предадоха световните агенции.\r\nТруповете на 27-годишния Ян Куцияк и на приятелката му били намерени снощи в дома им в град Велка Маца, източно от столицата Братислава, каза ръководителят на словашката полиция Тибор Гашпар. Полицаите отишли в дома на журналиста след сигнал от притеснени роднини, които нямали връзка с него. Убийството може да е било извършено по всяко време в периода 22-25 февруари. Куцияк е бил застрелян в гърдите, а приятелката му в главата. Предполага се, че убийството е извършено от професионални килъри.Журналистът е работил за електронното издание aktuality.sk. Неговите репортажи са били посветени основно на случаи на данъчни измами. Според Тибор Гашпар най-правдоподобната версия, по която работи следствието, е, че убийството е свързано с работата на Куцияк. \"В Словакия никога не е имало такава атака срещу журналист\", каза Гашпар.Ако се окаже, че убийството на журналиста е извършено заради неговите разследвания, това ще бъде \"небивала атака по свободата на медиите и демокрацията в Словакия\", каза премиерът Роберт Фицо.В последната си статия Куцияк разказа за бизнесмен, заподозрян, че продава на своите собствени компании апартаменти в жилищен комплекс. В статията журналистът подозира, че бизнесменът прави това, може би за да избегне плащане на данъци. Същият бизнесмен Мариян Коцнер преди година заплашвал Куцияк заради друг негов репортаж. Тогава Куцияк се оплакал в полицията.Сега полицията ще разследва всички, които са имали контакти с журналиста и ще предостави защита на неуточнен брой репортери от електронното издание, за което убитият е работел. /БТА/", "date": "2018.02.26", "title": "Словашки репортер намерен убит заедно с приятелката му"}
{"url": "https://www.dnes.bg/zvezdi/2018/02/26/blago-vyrshee-v-chalgoteka-bez-esmer-paluva-s-megz.369091", "text": "\nБлаго Джизъса, който заяви, че му е писнало от футбола и спира да играе, показа добра физическа подготовка в столична чалготека.Той се забавлява на попфолк ритмите без съпругата си Есмер, като в мъжката компания бе само дизайнерката Миглена Каканашева и нейна приятелка.На съседно сепаре пък се забавляваше актрисата, която играе Симона в сериала на Нова \"София ден и нощ\" – Калина Иванова. За разлика от тази на Благо - компанията била изцяло от нежния пол.Калина пък се отдаде на ласки пред обектива със своя приятелка, с която разменили обилно целувки.", "date": "2018.02.26", "title": "Благо вършее в чалготека без Есмер, палува с Мегз"}
{"url": "https://www.dnes.bg/sofia-film-fest/2018/02/26/dokumentalniiat-djein-na-sofiia-film-fest.369114", "text": "Възхваляван от критиците като \"хипнотизиращ\" и \"забележителен\", дори като \"най-добрия документален филм за 2017 година\", \"Джейн\" ще бъде прожектиран за първи път пред българска публика в специалната премиера в програмата на 22-рия София Филм Фест, организирана съвместно с екипа на National Geographic / FOX в България.Събитието е на 9 март, от 18,30 часа в кино \"Люмиер Лидл“, а входът е свободен.\r\nФилмът на награждавания режисьор Брет Моргън (\"Kurt Cobain: Montage of Heck“, \"The Kid Stays in the Picture“) е съставен от подбрани материали от над 100 часа непоказвани кадри, заснети в Националния парк \"Гомбе“ в Танзания през 60-те години на 20-и век, и разказва историята на Джейн Гудол – млада жена без специална подготовка, чиято изследователска работа с  шимпанзетата поставя под въпрос доминирания от мъже научен консенсус на нейното време и прави революция в разбирането ни за естествения свят.Филмът започва с кадри от \"Гомбе\" от 1960 г., когато 26-годишната британка, подтиквана единствено от любовта си към животните, се отправя на първата си изследователска експедиция, за да изучава шимпанзетата. Тя търпеливо печели доверието на животните и скоро влиза в световните новини с откритието, че шимпанзетата са високоинтелигентни и социални животни, които използват оръдия на труда, за да събират храна.   За работата на Джейн Гудол се знае много от различни книги и филми, но за самата жена е известно много по-малко. Сега, докато Джейн изучава шимпанзетата, ние ще изучаваме Джейн и ще видим отблизо как се влюбва и се бори да постигне баланс между брака и майчинството си и мечтата на живота си. \r\n\"Когато гледах филма за първи път, ме обзе силна носталгия. В него имаше нещо много неподправено, реално и непринудено“, казва д-р Джейн Гудол, носител на Ордена на Британската империя, основателка на института \"Джейн Гудол“ и Посланик на мира на Обединените нации.\"Филмът \"Джейн“ показва нещата такива, каквито бяха и хвърля светлина върху човешките характери, по много съкровен начин особено върху моя и този на Хюго. Той ме върна в най-хубавите дни от живота ми така, както никой от другите документални филми не го е правил“.\r\nРежисьорът Брет Моргън споделя: \"Това, което ме интересуваше най-силно, бе да покажа историята на една  силна жена, особено в ерата, в която е работила Джейн. Филмът до голяма степен представлява любовна история, само че любовта не е между мъж и жена. Любовта е между една жена и нейната работа\". \r\nПрофесионално заснетите от оператора Хюго ван Лавик кадри са открити в архивите на National Geographic и, макар да са с отлично качество, работата с тях не минава без трудности. Многобройните ролки с 16-милиметрова лента не са подредени и към тях няма бележки или звукови писти, което изправя Моргън и екипа му пред тежката задача да организират големия архив, да идентифицират 160 шимпанзета и да пресъздадат звуците на гората в \"Гомбе“.Резултатът е истински подвиг в областта на монтажа, който връща към живот забравените кадри и предлага безпрецедентен поглед към живота на пионерката, която става едно от най-големите имена в областта на опазването на природата напук на малките си шансове. \r\n\"Правени са много страхотни документални филми за изследванията на Джейн Гудол и за живота й, но тези нови кадри показват Джейн в светлина, в която не я бях виждал,” казва продуцентът Брайън Бърк. „Като представят първите ѝ пътувания до Африка и първоначалните ѝ реакции при срещата с шимпанзетата, както и чрез поглед към личния ѝ живот, тези кадри разкриват една бъдеща легенда в началото на нейното пътуване.\"\r\n \r\n\"Джейн\" прави своя дебют на Международния филмов фестивал в Торонто, където получава отлични ревюта и е показан на повече от 25 филмови фестивала по света, сред които на Лондонския филмов фестивал BFI, на Нюйоркския филмов фестивал, на Международния фестивал за документални филми в Амстердам, на филмовия фестивал \"Савана\" и на DOC NYC.През октомври 2017 г. филмът е прожектиран пред пълна зала в \"Холивуд Боул\" под съпровода на оркестър, което го превръща в първия документален филм, показван в тази легендарна зала в Лос Анджелис.\r\nТелевизионната премиера на \"Джейн\" по National Geographic в България е на 18 март в 21:55 часа, и ще бъде излъчен в 172 страни в света на 43 езика. Номинираният за БАФТА филм, определен за най-добър документален филм за 2017 година от 18 национални американски групи за критика, от Гилдията на американските продуценти, от Асоциацията на американските киномонтажисти, от Асоциацията на критиците на телевизионни филми и от Националния борд за ревюта на САЩ, е най-възхвалявания документален филм за годината и е смятан за \"триумф във филмовото изкуство\".\r\nБрет Моргън е автор на някои от най-новаторските и аплодирани документални филми за последните 15 години, сред които “On the Ropes” (1999), “The Kid Stays in the Picture” (2002), “Crossfire Hurricane” (2012) и “Kurt Cobain: Montage of Heck” (2015). Моргън е възпитаник на \"Хемпшир Колидж\" и Нюйоркския университет, където учи кино, а негови филми са номинирани за награди \"Оскар\" и \"Еми\" и са печелили няколко награди \"IDA\" и една награда \"DGA\". \r\nДжейн Гудол е родена на 3 април, 1934 г в Лондон, Англия. Още на 26 години тя решава да последва своята любов към животните и Африка, която я отвежда в Африка и в Гомбе, Танзания, където тя започва забележителното си изследване на дивите шимпанзета, като се потапя в естествената им среда по-скоро като съсед, отколкото като страничен наблюдател. С откритието си от 1960 г. че шимпанзетата правят и използват инструменти, тя разтърсва научния свят и дефинира наново връзката между хора и животни.През 1977 г. създава института \"Джейн Гудол\", за да може работата й да продължи по целия свят и с поколения напред. Институтът продължава изследователската работа в \"Гомбе\" и доразвива новаторския подход на д-р Гудол към опазването на природата, който признава централната роля на хората в опазването на животните и околната среда. През 1991 г. тя създава \"Корени и разклонения\" – глобална програма, която свързва млади хора в близо 100 страни и ги учи да опазват природата в ежедневния си живот.Днес д-р Гудол пътува по света, говори за заплахата, пред която са изправени шимпанзетата, за глобалната криза с околната среда и за нещата, които й дават надежда. В своите книги и речи тя набляга на взаимната връзка между всички живи същества и на колективната сила на индивидуалните действия. Д-р Гудол е Посланик на мира на Обединените Нации.", "date": "2018.02.26", "title": "Документалният \"Джейн\" на София Филм Фест"}
{"url": "https://www.dnes.bg/crime/2018/02/26/zad-volana-sled-pocherpka-myj-shofira-s-3-39-promila.369095", "text": "Задържан е 39-годишен мъж за шофиране с 3,39 промила алкохол в Горна Малина, съобщиха от ОДМВР-София.Около 15:20 часа на 24 февруари автопатрул е извършил проверка на лек автомобил. Когато тествали водача за употреба на алкохол, дрегерът отчел, че 39-годишният мъж от село Априлово е седнал зад волана с внушителните 3,39 промила.Нарушителят е задържан за 24 часа и срещу него е започнато бързо производство за извършено престъпление.", "date": "2018.02.26", "title": "Зад волана след почерпка: Мъж шофира с 3,39 промила"}
{"url": "https://www.dnes.bg/notifikacii/2018/02/26/imoten-balon-li-ne-ustoichiv-ryst-v-sofiia.369084", "text": "За разлика от резкия ръст на цените на имотите преди кризата от 2008, сегашният такъв, макар също рязък, почива на сравнително устойчива база.Това коментира председателят на Българската фасилити мениджмънт асоциация и зам.-председател на Столичния общински съвет Иван Велков в ефира наИмаше години, в които ръстът на цените на имотите бе една от основните теми в сутрешните блокове на телевизиите. Тогава говорихме за двуцифрени ръстове, които в никакъв случай не бяха здравословни, което си пролича от резкия спад след това, посочи още събеседникът.„До голяма степен сегашният ръст е устойчив. В частност в София този ръст започва да добива някакви нормални европейски модели“, смята Велков. Вижет повече на ", "date": "2018.02.26", "title": "Имотен балон ли? Не – устойчив ръст в София!"}
{"url": "https://www.dnes.bg/sport/2018/02/26/vlado-iliev-viarva-imah-shans-za-medal-ot-olimpiadata.369125", "text": "Българският биатлонист Владимир Илиев заяви, че е бил подготвен и реално е имал шанс за медал на олимпийските игри в Пьонгчанг, но напрежението е оказало влияние върху представянето му.Илиев завърши на 19-о място в индивидуалната дисциплина на 20 км, като на практика това бе най-предното класиране на родните биатлонисти. Освен това той остана 54-и в спринта, 46-и в преследването, 17-о място с смесената щафета и 16-о място с мъжката щафета на България.\"Нямахме доза късмет, но това не е оправдание. На тази Олимпиада бях подготвен и реално имах шанс за медал, но в биатлона е така - един изстрел не беше достатъчен. Това е спортът. Имах шанс - и в спринта, и в индивидуалния старт на 20 км, за място в първите 8 реалистично, а дори и за медал, си мисля, но така е в спорта - не успях да се събера. Голямо състезание, може би и напрежението оказа малко влияние... явно толкова сме били подготвени\", каза при завръщането си в България Илиев.\"Много са проблемите и нещата, които липсват, като цяло в България, не само в биатлона. Като се почне от детско-юношеския спорт, конкуренцията в самите гарнитури, докато се стигне при нас, мъжете. Бази, условия... ако имаш достатъчно финанси, винаги може да се готвиш на много добри места, в чужбина, не е задължително да е в България.Ние нямаме засега такъв голям център, който да се конкурира със световните, за да можем да се готвим качествено, особено зимата. Затова и тренираме предимно в чужбина. Много са проблемите, но това е - малка държава сме, опитваме да се борим с другите. Доста хора виждат, че с много по-ниски бюджети и по-малък персонал като цяло успяваме да ги побеждаваме в доста от състезанията, просто на Олимпиадата не успяхме да се съберем, за да покажем наистина много хубав резултат. А имаше възможност за това\", каза още Илиев.\r\n ", "date": "2018.02.26", "title": "Владо Илиев вярва: Имах шанс за медал от Олимпиадата!"}
{"url": "https://www.dnes.bg/obshtestvo/2018/02/26/220-hil-bylgari-na-patriotichen-turizym-za-3-mart.369052", "text": "220 хил. българи тръгват на патриотичен туризъм по повод Освобождението на България на 3-ти март. Основните дестинации ще бъдат Шипка, Велико Търново, възрожденските градове и планинските ни курорти, съобщи директорът на Института за анализи и оценки в туризма Румен Драганов.\r\nПо думите му места все още има, тъй като предлагането е изключително голямо. Някои хора ще предпочетат къщи за гости, други ще изберат да се поглезят в луксозни СПА и балнео хотели. Трети пък ще отседнат при близки и роднини по време на по-дългия уикенд.Разбира се, и тази година ще има наши сънародници, които ще предпочетат да отидат в чужбина, вместо да развеят родния трибагреник или пък да поднесат цветя на някой паметник. Очакванията на Драганов са около 40 хил. нашенци да се отправят към съседните ни държави - Гърция, Сърбия, Македония, Турция и Румъния.\r\nПроверка на \"Монитор\" в сайтовете за колективно пазаруване показа, че цените за 3 март започват от 24 лева за еднодневна екскурзия до Копривщица с автобус и стигат до 1500 лева за цяла вила край Огняново, която побира 12 човека.Традиционно огромен наплив в най-българския празник има за връх Шипка, където тази година ще се отбележат 140 години от Освобождението на България от Османско робство. Места обаче ще трябва да запазим по-рано, ако искаме сутринта на 3-ти март да се включим в шествието към върха.Проходът Шипка ще бъде затворен за транзитно преминаващите автомобили от  20 часа на 2 март до 18 часа на 3 март. Движението ще бъде пренасочвано  през Прохода на републиката. През Шипка между Северна и Южна България  ще могат да минават само автобуси на организирания междуградски  транспорт.\r\nАвтомобилите на гостите на тържествата ще бъдат пропускани само  еднопосочно от 6 до 14 часа на 3 март от Казанлък към върха и от Габрово  към върха. Обратно ще се слиза между 14 и 18 часа. Автомобилите ще  паркират отдясно на пътното платно по реда на пристигането си.Голям брой хора ще се отправят и към старопрестолната ни столица Велико Търново. От Общината дори ще изненадат всички гости на града с безплатна прожекция на спектакъла \"Звук и светлина\". Празненствата в града ще продължат два дни. Предвидени са изложби, военен ритуал за издигане на националното знаме, празничен богослов и полагане на венци и цветя. Освен с традиционното празнично търновско хоро присъстващите ще бъдат почерпени и с чай от самовар заради очакваните ниски температури.\r\nВ зимните курорти хотелиерите предлагат доста изгодни предложения за почивка, като цените при някои оферти са смъкнати с над 50 на сто.\r\nДраганов поясни, че не се очаква надуване на цените заради празника, но като цяло годишното увеличение в сферата на туризма у нас ще бъде около 11%. \"Голямото увеличение на цените ще бъде в градските хотели на София, Пловдив, Варна и Бургас“, категоричен бе той.\r\nСпоред него след като нискотарифните авиокомпании пуснат още полети до нашата страна, то туристите, които идват не за да се пекат на плажа, а да се запознават с културата и историята ни, ще се увеличат с 250 хил. Така общият брой на чуждите туристи се очаква да бъде 11,8 млн. през 2017 г.", "date": "2018.02.26", "title": "220 хил. българи на патриотичен туризъм за 3 март"}
{"url": "https://www.dnes.bg/index/2018/02/26/deniat-v-snimki-26-fevruari.369123", "text": "\n", "date": "2018.02.26", "title": "Денят в снимки – 26 февруари"}
{"url": "https://www.dnes.bg/sofia/2018/02/26/samoleti-na-wizz-air-blokirani-na-letishte-sofiia.369127", "text": "Самолети на Wizz Air са блокирани на Летище София, съобщи \"\". \r\nИмало забрана за запуск и излитане за всички самолети Airbus-321. Забраната била заради един и същи технически проблем на три полета. Проблемите са свързани с измерването на скоростта, вероятно заради заледяване.\n\nПолети на Wizz Air от Париж и Рим до София, както и в обратните посоки, са отменени.Полетът от Рим до София е отменен заради лошото време, а този от Париж - по технически причини. Има информация, че полетът ще бъде пренасочен утре до Скопие, а не до България.Пилот на самолет, излетял от София за италианският град Бергамо, пък е поискал аварийно връщане на летището.След като е кръжал един час над българската столица, екипажът е решил да продължи до унгарската столица Будапеща и да кацне там. Причината е технически проблем в машината.А от Летище София официално съобщиха, че има отклонения на полети заради снега. Пистата за излитане и кацане, пътеките за рулиране и перона се почистват от снега. Извършват се антиобледенителни процедури на въздухоплавателните средства.", "date": "2018.02.26", "title": "Самолети на Wizz Air блокирани на Летище София"}
