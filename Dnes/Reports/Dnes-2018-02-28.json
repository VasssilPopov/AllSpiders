{"url": "https://www.dnes.bg/temida/2018/02/28/trima-lekari-na-syd-pribrali-30-bona-ot-bolnicata-vyv-vraca.369313", "text": "На трима лекари са повдигнати обвинения, защото са присвоили над 30 000 лева от болницата във Враца. Наказателното производство се води под ръководството на Районната прокуратура във Враца, съобщиха от пресцентъра на прокуратурата.  \r\nВ хода на разследването е установено, че във врачанската болница е било разкрито отделение по \"Съдова хирургия\". За да отговаря на медицинския стандарт за съществуване на такова отделение в болницата, са били съставени документи, че работят и са назначени на основен трудов договор двама лекари, с призната специалност по съдова хирургия, сред които и началникът на отделението д-р Румен Цветанов, съобщиха от държавното обвинение.\r\nРазследването е установило, че единият от лекарите в отделението - д-р Халил Мехмед, никога не е осъществявал медицински дейности в болницата във Враца, не е познат на никого от персонала на здравното заведение, а е работил в други болнични заведения на територията на област Шумен.\r\nНа същия лекар са били превеждани парични средства като възнаграждение за участие в сложни операции, за което са били съставяни официални документи с невярно съдържание - графици за дежурства, протоколи и др.\r\nРайонната прокуратура е установила, че по същото време д-р Мехмед е осъществявал медицинска дейност в болницата в Шумен. Така в периода март 2013 г. - декември 2015 г. на този лекар е заплатена парична сума в общ размер 32 476 лв.\r\nКъм наказателна отговорност са привлечени д-р Румен Цветанов – началник отделение „Съдова хирургия“, д-р Светозар Луканов и д-р Орлин Цветков, бивш и настоящ изпълнителен директор на МБАЛ „Христо Ботев“ за това, че в периода март 2013 г. – декември 2015 г. при условията на продължавано престъпление, в съизвършителство са присвоили в полза на д-р Халил Мехмед поверените им да ги управляват парични средства.\r\nЗа улесняване на присвояването д-р Цветанов е извършил и документно престъпление. Той е с мярка за неотклонение \"Подписка\".\r\nД-р Орлин Цветков е с мярка за неотклонение „Парична гаранция“ в размер на 1000 лева, а бившият директор - д-р Луканов е с мярка \"Парична гаранция\" в размер на 5000 лева.\r\nВчера Районната прокуратура във Враца е внесла искане в съда за отстраняване от длъжност на д-р Цветков.\r\n ", "date": "2018.02.28", "title": "Трима лекари на съд, прибрали 30 бона от болницата във Враца"}
{"url": "https://www.dnes.bg/akoshtete-vqrvaite/2018/02/28/kakyv-e-toi-egoist-po-tezi-3-priznaka.369328", "text": "Егоизмът е поведение, което се обуславя от мисълта за собствена полза и изгода. То рядко или никога не включва жестове към другите, като обикновено желанието на индивида да задоволи собствените си стремежи причинява дискомфорт на околните.\r\n \r\nСрещаме се и общуваме с хора, които проявяват егоизъм всеки ден, но вероятно се очаква, че онези, с които имаме близки отношения не би трябвало да изграждат цялото си поведение на база лична изгода.\r\n \r\nАко вие се чувствате късметлийка, която се е захванала точно с такъв тип човек, погледнете следващите няколко критерия, по които със сигурност ще определите дали ТОЙ е егоист:\r\n \r\n \r\nНормално е когато един мъж ви хареса да проявява интерес и внимание, но когато нещата изглеждат твърде невероятни още от първата среща, значи има нещо гнило.\r\n \r\nТой се появява с красив букет, води ви в страхотен ресторант, настоява да плати всичко и постоянно ви прави комплименти?\r\n \r\nТова звучи страхотно, но подобно поведение означава, че той ви иска на всяка цена и възможно най-бързо. Защо? Защото той знае, че съвсем скоро ще си покаже рогата.", "date": "2018.02.28", "title": "Какъв е той? Егоист... по тези 3 признака"}
{"url": "https://www.dnes.bg/stranata/2018/02/28/lekari-spasiha-jivota-na-rodilka-s-rak-i-bebeto-i.369362", "text": "Рядка и сложна животоспасяваща операция на бременна жена с рак на шийката на матката е извършена в Плевен. С това са били спасени едновременно бебето и майката.В момента жената и момченцето й са в добро състояние след двете едновременни интервенции - раждане чрез цезарово сечение с последваща радикална хистеректомия и тотална тазова лимфна дисекция, съобщиха от Университетската болница \"Света Марина\" в Плевен.Младата пациентка е била в напреднала бременност, когато по време на рутинен преглед към женска консултация съобщава за прокървяване. След извършен гинекологичен преглед е диагностицирана с рак на маточната шийка. Насочена е към болница \"Света Марина\" в Плевен и консултация с проф. Горчев. Пред него жената е категорична в желанието си за запазване на бременността.Първата акушерска операция чрез цезарово сечение е осъществена от д-р Пепо Партенов, началник на АГ Клиника \"Света Марина\". Втората гинекологична интервенция извършва проф. Горчев - радикална хистеректомия за отстраняване на матката с лимфна дисекция.По думите на проф. Горчев тази сложна двойна операция е била животоспасяваща за младата жена и единствено възможна от гледна точка на разрешаване на нейното онкологично заболяване и осигуряване на възможност да износи и роди здраво дете.Той съветва бременните жени да посещават редовно кабинетите по женска консултация и да провеждат всички рутинни профилактични прегледи и изследвания.\r\n ", "date": "2018.02.28", "title": "Лекари спасиха живота на родилка с рак и бебето й"}
{"url": "https://www.dnes.bg/notifikacii/2018/02/28/bg-inovacii-proteinov-hliab-i-liofilizirani-sarmi.369322", "text": "По време на \"Агра\" 2018 учени от Лабораторията по технология на зърното и хлебните изделия спечелиха награда за иновация – високопротеинов хляб. На основата на ръженопшеничния хляб към ръженото брашно се добавят високопортеинови брашна – тиквено, слънчогледово и много други - и от там вече се променя самият хранителен състав на хляба. Той става обогатен на ненаситени мастни киселини и е съответно по-здравословен. Това каза доц. Светлана Дянкова от Института по криобиология и хранителни технологии в ефира на По отношение на лиофилизираните хранителни продукти на Института, Дянкова обясни:По думите ѝ в този вид те остават в запазен хранителен състав и всичко се запазва, както е в натуралния продукт, като се отделя само водата.Тя добави, че по този начин те могат да се съхраняват в подходящи опаковки в продължение на години. \"Срокът на годност е много дълъг – от 3-5 години и нагоре за някои от плодовете\".\"Надяваме се поне един от тези продукти да бъде внедрен в практиката\", отбеляза Дянкова.Тя добави, че в глобален план този метод за съхранение на хранителните продукти е все още един от най-иновативните.Кои са последните иновации на Института?  Вижте повече на ", "date": "2018.02.28", "title": "BG иновации: Протеинов хляб и лиофилизирани сарми"}
{"url": "https://www.dnes.bg/world/2018/02/28/ikonomicheskite-uspehi-na-kitai-demokraciia-ili.369326", "text": "Ако погледнем по-общо на процесите в Китай, то виждаме един ход към авторитаризъм на Си Дзинпин. Няма я вече тази предсказуемост, която съществуваше преди години, когато се знаеше, че мандатът на лидера е 10 г., а решенията се взимаха с голям хоризонт.Това коментира пазарният анализатор Кузман Илиев в ефира Неолибералните западни анализатори смятаха, че икономическият възход на Китай, който е безспорен факт, ще доведе несъмнено до демократизация. Това обаче не се случи.Проблеми пред \"светлото бъдеще\" на Поднебесната империя обаче има и те са сериозни – нарастващият държавен дълг и най-вече скритият такъв на държавно контролираните компании. Вижте повече на ", "date": "2018.02.28", "title": "Икономическите успехи на Китай – демокрация или...?"}
{"url": "https://www.dnes.bg/sofia/2018/02/28/sniag-led-pazete-se-i-ot-opasnite-padashti-visulki.369367", "text": "\n", "date": "2018.02.28", "title": "Сняг, лед... Пазете се и от опасните падащи висулки!"}
{"url": "https://www.dnes.bg/crime/2018/02/28/snegyt-blokira-tir-v-shumensko-vytre-bejanci.369351", "text": "Студът и лошото време в Шуменско разкри четирима бежанци, преминаващи нелегално през България, съобщиха от МВР.Вчера поради лошите метеорологични условия украински шофьор на влекач \"Ивеко\" паркира на паркинг на бензиностанция край Шумен.Мъжът вижда, че от ремаркето на автомобила някой прави опит да излезе, при което подава сигнал в полицията.Пристигналият на място полицейски екип установява четирима мъже на видима възраст от 15 до 22 години, които не представили документи за самоличност.Задържани са за 24 часа в полицейското управление в Шумен. Срещу четиримата е образувано досъдебно производство за незаконно влизане през държавната граница.", "date": "2018.02.28", "title": "Снегът блокира ТИР в Шуменско, вътре – бежанци!"}
{"url": "https://www.dnes.bg/akoshtete-vqrvaite/2018/02/28/top-3-na-nai-goreshtite-mesta-na-zemiata.369337", "text": "Е, зимата най-накрая дойде и у нас, макар и с началото на пролетния сезон, но друго какво да очакваме от месец март с неговите променливи настроения? А в тези дълбоки преспи и ниски температури, сутрин, докато пътува в студа, всеки си мечтае за някоя топло и уютно местенце, където да сгрее душа.. Вижте кои са най-горещите места на света, където определено ще се стоплите.\r\n \r\n \r\nЕто го и най-горещото място на Земята. Пустинята Дащ е Лут, която се намира в югоизточната част на Иран има площ от 52 000 кв.м., като това далеч не я прави най-голямата пустиня, но е станала особено известна с невероятно високите температури, които са измервани там.\r\n \r\n70,7°C – да, там наистина е много горещо. Местността е характерна и с много силни ветрове, които предизвикват ерозия в колосални размери. Ето защо Дащ е Лут е обект на световното културно наследство на ЮНЕСКО. Разбира се, условията там не позволяват човешки живот.\r\n\r\n \r\nАл Азизия е град в Либия и голям търговски центът с население над 300 хил. жители.\r\n \r\nТой е обявен за най-горещото населено място на земята, като на 13 септември 1922г. там е измерена невероятната температура от 58°C на сянка!\r\n \r\nКак ли живеят тези хора на температури над 50 градуса, които са съвсем нормални за летния сезон в този град? През зимата им става леко хладно – тернометрите отчитат само 32°C за декември.", "date": "2018.02.28", "title": "Топ 3 на най-горещите места на Земята"}
{"url": "https://www.dnes.bg/notifikacii/2018/02/28/s-falshivi-brazilski-pasporti-semeistvo-kim-glasialo-pyt-za-biagstvo.369352", "text": "\r\n                        \r\n                        \r\n                        \r\n                    Севернокорейският лидер Ким Чен Ун и неговият баща Ким Чен Ир са се сдобили с фалшиви бразилски паспорти с надежда да кандидатстват за визи за посещение на западни страни през 90-те години, потвърждават пред Reuter източници от службите за сигурност в Западна Европа.Не е тайна, че управляващото семейство в Севернa Корея е използвало фалшиви документи, за да пътува в чужбина, конкретни доказателства за това обаче са рядкост. Фотокопията на бразилските паспорти за Ким Чен Ун и Ким Чен Ир, направени от Reuters, не са виждани преди.\"Те са използвали тези бразилски паспорти, които очевидно са със снимки на Ким Чен Ун и Ким Чен Ир, в опит да се сдобият с виза от чужди посолства\", заяви пред Reuters източник от службите за сигурност, пожелал анонимност.Според него документите са не само доказателство за пътуванията на семейството в чужбина, но и за това, че управляващите си подготвят евентуални канали за бягство от Северна Корея.Посолството на Северна Корея в Бразилия отказа коментар. Външното министерство на Бразилия заяви, че разследва случая.Бразилски източник, пожелал анонимност, е заявил, че въпросните паспорти за легитимни документи, издавани като бланки за консулствата.Четири източника от службите за сигурност в Западна Европа потвърдиха, че с двата бразилски паспорта, издадени с имената Йозеф Пуаг и (Joseph Pwag) и Илджон Чой (Ilong Tchoi) е кандидатствано за визи в поне две западни държави. Не е потвърдено дали визи са били издадени.Паспортите вероятно са били използвани за пътувания в Бразилия, Япония и Хонконг.Японският вестник \"Йоимури Шимбун\" пише през 2011 г., че Ким Чен Ун е посетил Токио като дете, използвайки бразилски паспорт през 1991 г. - преди датата на издаване на документите, с които Reuters разполага.И двата паспорта носят печат на бразилското посолство в Прага и са издадени на 26 февруари 1996 г. Източниците от службите за сигурност твърдят, че програмите за лицево разпознаване са потвърдили, че снимките са на Ким Чен Ун и баща му.Паспортът на Ким Чен Ун е издаден на името Josef Pwag с дата на раждане на 1 февруари 1983 г. Толкова малко се знае за него, че дори и истинския му рожден ден е неизвестен. Той би трябвало да е бил на между 12 и 14 г., когато паспортът е бил издаден. Смята се, че е получил образованието си в Берн, Швейцария, където се е представял за синът на шофьор на посолството.Паспортът на баща му е издаден на името на Iljong Tchoi, роден на 4 април 1940 г. Починалият през 2011 г. Ким Чен Ир е роден през 1941 г. И двата паспорта посочват като място на раждане на двамата Сао Пауло.Източниците за сигурност отказват да обяснят как са се сдобили с фотокопията на паспортите. Ройтерс отбелязва, че техни кореспонденти не са виждали лично паспортите и не могат да потвърдят дали са фалшифицирани.", "date": "2018.02.28", "title": "С фалшиви бразилски паспорти семейство Ким гласяло път за бягство?"}
{"url": "https://www.dnes.bg/stranata/2018/02/28/po-nashenski-vino-i-sudjuk-za-francuzin-na-kolelo.369354", "text": "Лютата зима по никое време изненада лошо 25-годишен французин, тръгнал на пътешествие из Европа с велосипеда си.За негов късмет той бил приютен в Девня, след като закъсал в преспите.Александър Хагенмюлер предприел своя велопоход из Стария континент на 14 октомври миналата година.Целта на родения в Страсбург млад режисьор била да снима документален филм за общуването на един пътешественик с хора от различни култури, съобщиха от пресцентъра на община Девня.Докато стигне до България, той преминал през 10 държави.На 27 февруари младият пътешественик тръгнал от Варна за Сливен, но заради лютото време се озовал с колелото си в Девня и потърсил убежище в местен автосервиз. \r\nМайсторите го приютили, нагостили го със суджук, ябълки и червено вино, след което се обадили в кметството и съобщили за странния гост.От общината осигурили подслон и храна на бедстващия пътешественик, а кметът Свилен Шитов го поканил да остане в града до 3 март, за да се включи в честванията по националния ни празник.", "date": "2018.02.28", "title": "По нашенски: Вино и суджук за французин на колело"}
{"url": "https://www.dnes.bg/temida/2018/02/28/kristian-iska-da-e-kristiana-sydyt-obache-e-na-drugo-mnenie.369339", "text": "27-годишен жител на Стара Загора се размина засега с мечтата си да стане жена след като състав на местния районен съд отказа да уважи това му желание.Кристиан е подал миналата година иск за промяна на данните, отразени в акт за гражданско състояние: акта за раждане отнасящи си до пола му и промяна в трите му имена.Той се позовал на вътрешното си убеждение, че принадлежи към по-нежната половина на човечеството и дори се подложил на хормонална терапия в чужбина и добавянето на силиконови подплънки в гърдите.\nВъзнамерявал също така да предприеме и хирургична интервенция за отстраняване на мъжките си полови органи, коментираха запознати с документацията по делото пред \"Монитор\". Според психолозите, привлечени като вещи лица, Кристиан наистина се чувствал като жена и действал в реалността като такава.В мотивите на съда за отхвърлянето на щението като неоснователно е записано, че трансексуалността не е достатъчна за извършване на документалните промени.Съдът смята, че у нас \"липсват разписани юридически предпоставки и правила, при които може да се уважи искане на транссексуално лице за промяна на вписания в акта за раждане пол на лицето. Законът предвижда ред за промяна на данните за гражданското състояние в съставени вече актове за гражданско състояние, но не и ред за промяна на самите факти, относно които се вписват данни в тези актове\".Обективно българското право не предвижда възможност полът да се определя по друг начин /освен въз основа на първичните полови белези/, напомнят от районния съд в града на липите.Това е втори случай за отказ старозагорец /старозагорка да преминат \"под дъгата\"През 2014-а Янка Танчева пожела да бъде Янчо под претекст, че външните й белези са повече мъжки, отколкото женски и дори доведе в залата 7-годишния син на приятелката си, за когото се грижела като... роден баща.Е, исканията й не бяха уважени, но след проточила се тригодишна сага ВКС застана на точно противоположното становище.Най-вероятно решението ще бъде обжалвано, но на този етап адвокатът на ищеца предпочете да запази мълчание по бъдещите си действия.", "date": "2018.02.28", "title": "Кристиан иска да е Кристиана. Съдът обаче... е на друго мнение"}
{"url": "https://www.dnes.bg/notifikacii/2018/02/28/rusiia-v-pomosht-za-obedinenieto-na-severna-i-iujna-koreia.369376", "text": "Русия е готова да помогне на Южна и Северна Корея за процеса на обединение, заяви днес руският външен министър Сергей Лавров, цитиран от ТАСС.\r\n\"Въпросът не е дали сме обсъждали тази тема (сближаването между Сеул и Пхенян на среща с южнокорейския външен министър) или не, темата за корейското обединение стои на дневен ред като принципна задача, ориентир, към който се движат и двете страни\", каза Лавров.\r\nТой напомни, че и в Северна, и в Южна Корея има структура или министерство, които се занимават с въпроса за обединението.\r\n\"Ние, естествено, подкрепяме стремежа на корейския народ да възстанови своето единство. Готови сме да помогнем за това, но решаващата дума имат Сеул и Пхенян. Ако в своите контакти те сметнат нашето съдействие за необходимо, гарантирам, че ще окажем всякаква помощ, която е полезна за нашите съседи\", каза Лавров.\r\n/БТА/", "date": "2018.02.28", "title": "Русия в помощ за обединението на Северна и Южна Корея"}
{"url": "https://www.dnes.bg/zvezdi/2018/02/28/paparaci-spipaha-ambyr-hyrd-da-parkira-tesla.369374", "text": "Амбър Хърд и Илон Мъск ту са заедно, ту се разделят. Те ходят често на романтични ваканции, в същото време заявяват, че вече не са заедно.Затова пък се предполага, че Хърд е получила не един скъп подарък от милиардера.Папараци засекли актрисата в Лос Анджелис да паркира автомобил Tesla. По-рано актрисата не е била забелязвана да кара такава кола.Не е изключено Амбър да е станала собственичка на новия автомобил, пише OK Magazine.Точната стойност на автомобила, който кара Хърд не може да се посочи, но вероятно той струва повече от 800 хиляди долара.Между другото Кайли Дженър съвсем скоро получи подарък Ferrari на стойност 1,4 милиона долара.А дали Амбър вече е горда собственичка на Tesla и ще я видим ли отново в компанията на Мъск, предстои да разберем.Още новини за звезди четете на ", "date": "2018.02.28", "title": "Папараци спипаха Амбър Хърд да паркира Tesla"}
{"url": "https://www.dnes.bg/eu/2018/02/28/brexit-nablijava-evropeici-stavat-britanci.369319", "text": "Под звуците на \"Бийтълс\" чисто новите британски поданици се готвят да положат клетва за вярност към кралица Елизабет Втора и да се влеят в редиците на гражданите от Европейския съюз, надяващи се така да гарантират бъдещето си в Обединеното кралство след Brexit-а.\r\nВ кметството в Излингтън (Северен Лондон) група хора, събрала се пред британското знаме \"Юниън Джак\" и портрет на кралицата, разговарят за крикет (един високо ценен в страната спорт) - признак за привързаността им към новата родина.\r\n\"Преди референдума (за ЕС от 23 юни 2016 г.) никога не бях мислила да взема британско гражданство\", обяснява 43-годишната испанка Алмудена Лара, служителка в благотворителна организация.\r\n\"Като европейска гражданка се чувствах у дома тук. Сега обаче, при цялата тази несигурност. . . Предвид това, че имам право на гражданство, беше по-сигурно да го направя\", допълва жената - майка на две деца, която живее във Великобритания от 19 години.\r\nПред декември миналата година Лондон и Брюксел сключиха предварително споразумение, за да гарантират правата на около три милиона европейски граждани, живеещи в Обединеното кралство, и един милион британци, емигрирали в ЕС.\r\nМнозина обаче не вярват на обещания и през 2017 г. 38 528 граждани на ЕС получиха британско гражданство - при едва 15 460 през 2016 г., пише Франс прес.\r\n\"Рано или късно вероятно щях да го направя\", казва при получаването на новия си паспорт 33-годишната датчанка Юлие Кверндруп, учителка по музика. \"Референдумът обаче ускори решението ми. Запитах се какво ще стане след пет, след десет години\", допълни тя.\r\nУзаконяването на полученото британско гражданство става на церемония в районното кметство, на която кандидатът полага клетва за вярност към кралицата и обещава да спазва законите и да уважава демократичните ценности на страната.\r\nСлужителят по гражданското състояние в Излингтън Дион Гонсалвеш е решил да добави малко атмосфера, като пуска хитове на \"Бийтълс\".\r\nРаботата му се състои главно в това да следи натурализираните лица да произнесат правилно клетвата.\r\nКогато стига до обясняването на новите им права, той заговаря за множащите се призиви за второ допитване за Brexit, отбелязвайки, че сега те ще могат да участват \"в съвсем нов референдум\".\r\nГонсалвеш, южноафриканец с родители португалци, ръководи тези церемонии от 2005 г., макар самият той да е придобил гражданство през 2013 г.\r\nКакво е спечелил от това? Възможността да носи чорапи със сандали!, шегува се той преди да добави по-сериозно: \"Това означава, че тук имам своето място\".\r\n\r\nПовечето молби идват от Индийския субконтинент и Тропическа Африка. Някои граждани на тези страни, но и от ЕС, са дошли във Великобритания, бягайки от родината си.\r\n\"Аз съм гей и израснах в страна, където не се чувствах в безопасност\", подчертава 36-годишният кипърски артист Георгиос. \"Днес се чувствам в безопасност. Въпросът не е просто да съм британец, а да имам дом, където ме приемат\", казва той.\r\nПо правило, за да получат британски паспорт, кандидатите трябва да са живели в Обединеното кралство поне пет години. Самата процедура може да се окаже продължителна и скъпа (над 1300 лири, което прави около 1500 евро).\r\nКандидатите трябва да положат също изпит под формата на тест по британска култура, което включва история, политика, спортове и дори британска кухня.\r\nАндрей Мизарка, 26-годишен румънски компютърен инженер, току-що е получил гражданството си на церемония в Илинг, Западен Лондон. Той обаче не очаква особени промени от това, като се изключат облекченията за пътуване.\r\nМладият мъж, живеещ във Великобритания вече повече от седем години, казва, че след референдума за Brexit-а и бил обзет от \"чувство за спешност\". \"Сега вече се чувствам като част от /британското/ общество. Въпреки че така и не разбрах правилата на крикета. . .\", отбелязва той./БТА/\r\n ", "date": "2018.02.28", "title": "Brexit наближава – европейци стават британци!"}
{"url": "https://www.dnes.bg/sport/2018/02/28/legendata-kamburov-shte-igrae-prepodpisa-s-beroe.369355", "text": "Най-резултатният нападател в родния футбол в момента Мартин Камбуров ще остане на терена със сигурност и следващия сезон, след като днес преподписа договора си с Берое до лятото на 2019 година, съобщиха от клуба.\r\n37-годишният Камбуров е един от основните играчи в старозагорския отбор, като от началото на сезона има 8 гола за \"зелените\". Той е най-резултатният действащ нападател в българското първенство, като заема втора позиция във вечната ранглиста на реализаторите в елита със 197 попадения.\r\n\"Несъмнено нападателят ще бъде в помощ както на целия клуб, така и на младите играчи, за които смятаме, че е пример за подражание\", пише официалният сайт на Берое.\r\nПрез настоящата кампания той записа 8 гола и 4 асистенции в 18 срещи на старозагорци.\r\nКамбуров е петкратен голмайстор на \"А\" група. В България е играл за отборите на Локомотив (Пловдив), Ботев (Пловдив), Свиленград, ЦСКА, Локомотив (София) и Спартак (Плевен). Нападателят е играл и за Ал Ахли (Дубай), Астерас Триполис (Гърция) и Далян Шиде (Китай).", "date": "2018.02.28", "title": "Легендата Камбуров ще играе! Преподписа с Берое"}
{"url": "https://www.dnes.bg/crime/2018/02/28/myj-dade-5-bona-na-alo-apashi-v-blagoevgrad.369298", "text": "Възрастен мъж от Благоевград е измамен по телефона с 5000 лева, съобщиха от полицята в града.Вчера е получен сигнал от 84-годишен мъж от Благоевград, че чрез телефонно обаждане от мъж, който се представил за полицейски служител, му е поискана парична сума под предлог, че съдейства за залавяне на телефонни измамници.\nПотърпевшият е дал около 5 000 лева. По случая е образувано досъдебно производство. Вчера друг възрастен мъж от Благоевград беше измамен по същата схема с 6000 лева.От пресцентъра на ОД на МВР-Благоевград призовават гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.\r\n ", "date": "2018.02.28", "title": "Мъж даде 5 бона на ало апаши в Благоевград"}
{"url": "https://www.dnes.bg/sport/2018/02/28/euforiia-na-armiiata-uefa-dopusna-cska-v-evropa.369373", "text": "УЕФА допусна ЦСКА-София до участие в европейските клубни турнири, ако се класира по спортен път, съобщи клубният сайт на \"червените\".\r\n\"Току-що в офисите на клуба пристигна официално писмо от УЕФА. От Европейската футболна централа ни информираха, че ЦСКА ще може да играе в евротурнирите, ако се класира по спортен път. Да спечелим заедно всички битки до края на сезона\", се казва в съобщението.\r\nТака и от УЕФА индиректно признаха, че именно ЦСКА-София е наследник на автентичния ЦСКА.\r\n ", "date": "2018.02.28", "title": "Еуфория на \"Армията\": УЕФА допусна ЦСКА в Европа"}
{"url": "https://www.dnes.bg/notifikacii/2018/02/28/vidima-cel-ili-dalechen-blian-sa-normalnite-dohodi-u-nas.369335", "text": "По последни данни на Евростат 12% от работещите и 56% от безработните у нас са застрашени от бедност. Това обаче са данни, които отчитат нивата на доходите в конкретната страна в ЕС, като в Германия например линията на бедност е много по-висока, а, погледнато в глобален мащаб, линията на бедност, измерена в долари, у нас е много по-ниска от страни като Индия и Пакистан например.Това коментира икономистът Георги Ганев в ефира на Като цяло, посочи гостът в студиото, стандартът на живот у нас расте през последните години.Проблемът, произтичащ от последното изследване на Евростат, се крие в това, че изследването е зададено така, че не позволява сравнение с предходни периоди.Вижте повече на ", "date": "2018.02.28", "title": "Видима цел или далечен блян са нормалните доходи у нас? "}
{"url": "https://www.dnes.bg/temida/2018/02/28/uchenik-s-uslovna-prisyda-prebil-drugo-momche-v-ruse.369372", "text": "Седемнайсетгодишен ученик е осъден в Русе за нанасяне на побой на 16-годишно момче, съобщиха от прокуратурата.\n\n\n", "date": "2018.02.28", "title": "Ученик с условна присъда, пребил друго момче в Русе"}
{"url": "https://www.dnes.bg/notifikacii/2018/02/28/sasht-gotviat-evropa-za-iadreno-oryjie-sreshtu-rusiia.369341", "text": "Военните в САЩ подготвят въоръжените сили на страните в Европа за използване на тактическо ядрено оръжие срещу Русия. Това заяви руският министър на външните работи Сергей Лавров на Конференцията по разоръжаването в Женева, предаде ТАСС.\r\n\"Ядреното разоръжаване се възпрепятства от запазването на американското нестратегическо ядрено оръжие в Европа, съпровождано от дестабилизиращата практика на \"съвместните ядрени мисии\". В рамките на тези мисии с грубо нарушение на Договора за неразпространение на ядреното оръжие неядрените членове на НАТО участват в планирането на използването на американски нестратегически ядрени боеприпаси и са привлечени към усвояването на съответните навици. Всички трябва да разберат, че самите военни на САЩ подготвят въоръжените сили на страните от Европа към използване на тактическо ядрено оръжие срещу Русия\", подчерта Лавров.\r\n\"Русия няма разположено тактическо ядрено оръжие, не отработва неговото използване. Ние сме съсредоточили боеприпасите, които имаме, в централни бази за съхранение на своята национална територия\", каза министърът.\r\n\"В тези условия наличието на готови за използване тактически ядрени въоръжения на САЩ в Европа са не просто остатък от Студената война, а явна агресивна позиция\", допълни Лавров. \r\nТой изрази надежда, че европейските граждани ще успеят да кажат твърдо \"не\" на разполагането на своя територия на оръжия за масово унищожение, които принадлежат на единствената страна, която вече е използвала това оръжие срещу населението на Хирошима и Нагасаки.\r\nЛавров каза също така, че Русия е съкратила ядрения си арсенал с над 85 процента в сравнение с количеството, което е имала в разгара на Студената война. Той допълни, че това е станало в съответствие с Договора за мерките за по-нататъшно съкращаване и ограничаване на стратегическите настъпателни оръжия.\r\nМинистърът каза, че САЩ са решили да запазят значителен брой ракети в нарушение на споразумението, предаде Ройтерс.\r\nЛавров освен това обвини, че САЩ се стремят да създадат структура по биобезопасност, която да е под контрола на Вашингтон, предаде ТАСС.\r\n\"Не бива да се забравя и заплахата от биологическо оръжие, способно чрез смъртоносното си въздействие да надмине всички известни начини за унищожаване на човека\", предупреди Лавров. Той каза, че заради позицията на САЩ остава блокирана разработката на механизъм за проверка на прилагането на Конвенцията за забрана на биологическо и токсично оръжие.\r\n /БТА/\r\n ", "date": "2018.02.28", "title": "САЩ готвят Европа за ядрено оръжие срещу Русия!"}
{"url": "https://www.dnes.bg/cars/2018/02/28/avtomobilna-germaniia-obliana-sys-studen-dush.369346", "text": "Забрана за шофиране заради защитата на здравето. Според решението на Федералния административен съд германските градове, в които са превишени пределно допустимите стойности за азотните оксиди, могат да налагат забрани за влизане на дизелови автомобили.Новината е шок за автомобилната Германия и милионите шофьори на дизели, които сега може да бъдат сериозно ограничени не само в мобилността си, но също така трябва да приемат и загуба на стойност. Да - не бива да се забравят „социалните последствия\" от евентуална забрана за каране на дизеловите автомобили. Това значи на практика, че всички дизелови коли ще се обезценят до крайност. Собствениците им на практика ще се окажат обект на „фактическо отчуждаване\". А този тренд ще бъде съпроводен от мащабна загуба на работни места навсякъде, където сега се произвеждат дизелови автомобили.Няколко града вече се готвят за въвеждане на подобни забрани за движение на дизелови автомобили. В Хамбург забраната може да влезе в сила още в края на април, пише Handelsblatt. Цялото необходимо планиране e завършено, твърди общинският съвет, включително необходимите полицейски проверки.Но с това автомобилната страна Германия скоро ще се сдобие с ново лице. Лозунгът „Свободно пътуване за свободни граждани\" („Freie Fahrt für freie Bürger“) е в историята.Вината за тежката присъда е както на политиците, така и на автомобилните компании. Едните забавиха ефективните мерки за подобряването на качеството на въздуха заради погрешно оказване на внимание към индустрията и избирателите, а другите продаваха дизелови автомобили, които не отговарят на определените лимити по време на движение.Твърде често политиците се огъваха пред лобистите. Не е безизвестно например, че германски канцлери, както и сегашният канцлер Ангела Меркел, от дълго време насам успешно се противопоставят на въвеждането на по-строги европейски норми за вредните газове, изхвърляни от автомобилите. В германското законодателство има редица дупки, които оставят легални и полулегални „вратички“.Ето защо и политиците, и автомобилните компании сега трябва да работят за бързо решение на казуса. Времето за затваряне на очите отмина.", "date": "2018.02.28", "title": "Автомобилна Германия обляна със студен душ "}
{"url": "https://www.dnes.bg/obshtestvo/2018/02/28/ne-bez-dyshterite-mi-edna-bylgarka-v-borba-da-si-vyrne-decata.369377", "text": "Животът на д-р Недка Кънева-Абделбаки, лекарка от Варна, се превръща в ад преди две години, когато, през 2016 г., съпругът й буквално отвлича 3-годишните им дъщери в Йордания. Майката не спира с ежедневната си борба, която води, за да си върне вече 5-годишните Алия и Амира. Подкрепа от институциите обаче не среща.\nОтчаяна, тя веднага подава жалби в Районната прокуратура във Варна, МВнР и Държавната агенция за закрила на детето. Следват писма до президента Росен Плевнелиев, до д-р Хасан Бармауи - почетен консул на Хашемитско кралство Йордания в София и омбудсмана Мая Манолова. Свързва се и с адвокати от Йордания, както и с организацията за правата на човека ARDD LEGAL AID. От тях разбира, че от особено значение е българската прокуратура да наложи забрана за напускане на България на бащата на децата Камал Абделбаки. Два месеца по-късно д-р Кънева получава отговор от Министерство на правосъдието. За съжаление, той е ужасяващ за майката - Йордания не е подписала Хагската конвенция за връщането на деца, отвлечени от родител и не съществува механизъм за връщането на близначките.\"През май 2016 г. изпратих писмо и до премиера Бойко Борисов, от когото получих отговор през август. В него беше посочено, че е била проведена среща със съпруга ми Камал, който твърдял, че децата ни Алия и Амира са живели в лоши условия в България и затова той ги извел в Кралство Йордания\", разказва пред Dir.bg д-р Кънева.От българското МВнР пък й казали да се обърне към Шериатски съд по препоръка на правосъдния министър и главния прокурор на Йордания. Отговорът от Агенцията за закрила на детето бил, че са изпратени напътствия до българския посланик в Аман за нота, която е основана на клаузи от Конвенцията за правата на детето на ООН, защото Йордания е ратифицирана страна по тази Конвенция. Така на 20 май 2016 г. - три месеца, след като за последен път вижда децата си, Недка отново пристига в Йордания. Там, с помощта на адвокати от ARDD LEGAL AID, осъществява редица от срещи и завежда дело за попечителство. \"След много перипетии призовката по делото беше връчена на свекъра ми Мохамед Абделбаки чрез министъра на здравеопазването и делото беше открито в началото на юли 2016 г. Тогава получих и първото решение за незабавно попечителство над Алия и Амира, според което свекър ми имаше 7-дневен срок за доброволно предаване на децата. Към този момент съпругът ми Камал беше все още в България\", допълва Недка Кънева. Решението обаче така и не е изпълнено. Следват месеци на мъчително очакване, защото дядото на Алия и Амира обжалва пред всички възможни инстанции. \"През декември 2016 г. вече стана ясно, че родителите на Камал няма да ми позволят нито да си видя децата, нито да ги взема. Прибрах се изтощена в България, а адвокатът ми заведе ново дело - този път за виждане на Алия и Амира. За целия ми 7-месечен престой в Кралство Йордания аз не можах нито да видя, нито да взема децата ми, въпреки че всички съдебни решения бяха в моя полза\", плачейки разказва майката.След двумесечен престой в България, Недка отново се връща в Йордания. Отива пред дома на свекърите си, за да може поне случайно да види дъщеричките си, ако ги изведат. Вместо това вижда съпруга си Камал, който обаче я подминава. По-късно получава съобщение на телефона си от него. То гласи: \"1. Отиваш и спираш всички съдебни дела в България и Йордания, независимо как и какво би могло да се наложи да претендираш - като съмнение в психическото ти здраве, отказ от права за попечителство и т.н. Без да забравиш да вземеш документи, доказващи приключването на всяко едно дело, без каквито и да било изисквания срещу някой от нас тримата. Плюс чисти удостоверения за съдимост на тримата (Камал Абделбаки говори за себе си и родителите му - бел.ред).2. Оттегляш всяко пълномощно, издадено от теб към всички адвокати и в двете държави (пред нотариус и връщайки си оригиналните пълномощни документи).3. Продаваш къщата чрез банката, приключвайки с кредита и носиш в Йордания минимум 9000 долара, за да се погасят всички разноски за адвокати, които заради теб бяха наети.4. Като изпълниш всичко това, ще се срещнем и ще се извиниш подобаващо и ще поискаш прошка първо от мен, а после и от нашите - един по един. Само тогава и единствено тогава, след изпълняване на всичко това, ще имаш живот с Алия и Амира. Като си готова с всичките условия, всички документи и парите - пиши... Няма да е лошо да си докараш и дипломите, преведени на арабски и легализирани. И преждевременно учи арабски.5. За последен път ти давам шанс... Ама наистина за последен...\"Недка отказва да изпълни условията на Камал и той прекратява комуникацията си с нея. Междувременно, българските адвокати на майката завеждат дело срещу съпруга й в Районния съд във Варна по Закона за домашно насилие. Така в началото на юли 2017 г. българските магистрати издават заповед за незабавна защита на Недка и двете й дъщери. Д-р Кънева пише нови писма с молба за съдействие до президента Румен Радев и премиера Бойко Борисов. \"Написах им, че имам две съдебни решения - едно от български съд за незабавна защита и едно от йорданския съд за незабавно попечителство, които не са изпълнени и аз от 18 месеца не мога нито да си взема, нито да си видя децата. От премиера не получих отговор, а от президентството получих отговор, че молбата ми е препратена до МВнР и до ДАЗД\", обяснява още майката.През август 2017 г. Недка Кънева заминава за Йордания, защото вече има разрешение от съда да види Алия и Амира. То обаче е в рамките на 2 часа в Клуб на йорданската жена. \"Това беше най-големият удар върху мен за целия този период, когато децата ми не ме разпознаха и аз бях чужда за тях. Отказваха да ги прегърна и бягаха от мен\", плаче жената. Алия и Амира са придружавани от баща си Камал и дядо си Мохамед в нарушение на съдебната заповед. Седмица по-късно срещата на Недка с децата продължава само десет минути, защото бащата започва да се държи агресивно.В края на октомври м.г. майката за пореден път се явява пред съда по делото за попечителство. \"Пред мен се поставят постоянно неизпълними или трудни за изпълнение препятствия, които изкуствено удължават времето, като крайното намерение на Шериатския съд е аз да не получа попечителството над децата ми. От мен се изисква да живея постоянно в Кралство Йордания, за да получа попечителството. Но аз нямам право на постоянно пребиваване в Йордания, защото съм чужденка\", обяснява д-р Кънева.Последният път, в който майката вижда дъщерите си, е в края на октомври м.г. - два дни, след като се е явила в съда. Тогава тя чува как съпругът й Камал обяснява на децата, че майка им е отлетяла на небето.", "date": "2018.02.28", "title": "Не без дъщерите ми: Една българка в борба да си върне децата"}
{"url": "https://www.dnes.bg/zvezdi/2018/02/28/spice-girls-shte-peiat-na-svatbata-na-hari-i-markyl.369356", "text": "Принц Хари и Меган Маркъл вероятно вече са избрали изпълнителите за големия ден. Мел Би намекна, че Spice Girls ще превземат сцената по време на кралската сватба тази пролет. Това се случи в нейно участие в предаването The Real.\r\nНа въпроса дали тя знае кой ще присъства на церемонията, Мел отговаря: \"Аз ще отида“ и добавя, че всички \"пет момичета от Spice Girls\" (Виктория Бекъм, Мелани Чизхолм, Ема Бънтън, Джери Халиуел и самата тя) са били поканени.\r\nНа директния въпрос, дали групата ще пее на голямото събитие, певицата се опитва да смени темата с думите: \"Трябва да тръгвам, ще ме уволнят\", осъзнавайки, че е казала повече, отколкото трябва.\r\nПо-рано този месец бе съобщено, че момичетата се събират за няколко загадъчни предстоящи проекта, в това число и турне в края на лятото. Изглежда обаче, че преди това ще вземат участие и в сватбата на принц Хари и Меган на 19 май.\r\nГодениците са планирали два приема след сватбата си в параклиса „Свети Георги“ в двореца Уиндзор, като единият ще бъде след церемонията през деня, а вторият – частно тържество, организирано от принц Чарлз. Всички започват да се питат на кое от двете ще пеят момичетата от Spice Girls.\r\nБе съобщено още, че британският изпълнител Ед Шийрън е поканен да изпълни „няколко песни“ по време на церемонията. Самият той не е коментирал или потвърдил дали ще го направи, но в предишни свои интервюта певецът изрази интерес да пее на сватбата, ако бъде поканен.Вижте още новини за звездите в ", "date": "2018.02.28", "title": "Spice Girls ще пеят на сватбата на Хари и Маркъл"}
{"url": "https://www.dnes.bg/snimka-na-denia/2018/02/28/kaprizite-na-mart-do-minus-20-gradusa-i-do-24-nad-nulata.369320", "text": "Мартенски капризи ни е подготвило времето от утре. Сред тях има мраз до минус 20 градуса и жега до 24 градуса, става ясно от месечната  на НИМХ при БАН.Най-ниските температури през март ще бъдат между минус 15° и минус 10°, на места до минус 20°, а най-високите – между 19° и 24°, показват синоптичните данни.Средната месечна температура все пак се очаква да бъде около нормата, която в Северна България и високите полета е между 5 и 7 градуса, по Черноморието и в Южна България – между 6 и 9 градуса, а в планините – между минус 8 и минус 2 градуса.Месецът, който ще даде старт на пролетта, ще е сух с валежи под нормата.Както си му е редът динамиката през март ще е голяма.През първото десетдневие от месеца ще вали много, предимно дъжд, а около 2-4 март и сняг – в Западна и Северна България. В този период температурите ще се повишат, но пак ще бъдат под нормата.Това обаче бързо ще се промени и през втората десетдневка на март градусите ще се повишат и ще достигнат нормалните си стойности.И през второто и третото десетдневие времето ще остане променливо, с превалявания. Градусите ще са около обичайните, но ще се понижават от атмосферни смущения и дъждът, който ще вали в този период, ще преминава в сняг.Дните, с най-голяма вероятност за валежи, са 13-и, 15-и, 18-и, 23-и, 25-и, 28-и и 31-ви март.В началото на март Слънцето изгрява в 7 ч. и 3 мин. и залязва в 18 ч. и 16 мин. Продължителността на деня е 11 ч. и 13 мин. В края на месеца Слънцето изгрява в 7 ч. и 11 мин. и залязва в 19 ч. и 51 мин. Продължителността на деня е 12 ч. и 40 мин.Фазите на Луната през месеца са: 2.03 – пълнолуние, 9.03 – последна четвърт, 17.03 – новолуние, 24.03 – първа четвърт, 31-пълнолуние.Астрономическата пролет ще посрещнем на 20.03 в 18 ч. и 15 мин.През март се осъществява преходът от зимата към пролетта, напомнят от БАН. Увеличението на продължителността на деня и слънчевото греене водят до чувствително повишение на температурите, а мъглите са рядко явление. Средно в равнините 3-4 дни вали сняг.Март е месец характерен с големи аномалии и резки промени на времето. В някои години нахлуванията на арктичен въздух са толкова интензивни, че температурите са типично зимни, със снеговалежи. Друг път времето е типично пролетно, а при нахлувания на тропичен въздух температурите стават почти летни – около и над 30˚.", "date": "2018.02.28", "title": "Капризите на март: До минус 20 градуса! И до 24 над нулата!"}
{"url": "https://www.dnes.bg/world/2018/02/28/zviaryt-ot-iztoka-prevze-evropa-20-sa-pochinali.369353", "text": "\r\n                        \r\n                        \r\n                        \r\n                    \r\n\"Сибирската мечка\", \"Снежното оръдие\", \"Звярът от изтока\" – европейските медии не спират да дават имена на мразовитата вълна, сковала континента. Близо двуметрови преспи блокираха пътищата в планинските райони на Хърватия. \r\nВ град Делнице живакът падна до минус 20 градуса. Някои плавателни съдове в Бакарския залив на Адриатическото крайбрежие не са издържали на тежестта на снежно-ледената маса, съобщи Bulgaria ON AIR.\r\nВ Париж до 5 март са отворени временни центрове, където да се подслонят мигранти и бездомни. Според статистиката във френската столица живеят близо 5000 души без постоянен покрив над главата. Там освен легло, те получават храна и добър слушател.\r\nМразовитата вълна стигна и до Великобритания. За Острова това е най-студената седмица от 5 години насам. Най-силно засегнати са североизточните части на страната, където паднаха до 10 сантиметра сняг. \r\nКолони от автомобили се вият по магистралите, а десетки полети и стотици влакове бяха отменени. В сила остава код оранжев – вторият най-сериозен за опасно време. Стотици училища са в дървена ваканция до края на седмицата, когато се очаква времето да омекне.\r\n ", "date": "2018.02.28", "title": "\"Звярът от изтока\" превзе Европа, 20 са починали"}
{"url": "https://www.dnes.bg/stranata/2018/02/28/pooshtriha-kontrolira-nindja-s-50-leva.369370", "text": "19-годишният контрольор Андрей Праматаров, който стана хит в социалните мрежи с гимнастическите си умения, ще получи бонус към заплатата си.Шефът на пловдивската транспортна фирма \"Автотранс\" Димитър Чолаков обеща 50 лева на младока, който буквално вървя по тавана на претъпкан автобус, за да къса билетчетата на пътниците.\r\nПраматаров бил принуден да прилага акробатични трикове само и само да не пропусне да таксува някой, пътуващ в автобус по линия № 20, пише. В Пловдив електронната система още не е заработила и във всеки рейс кондуктор минава и къса билетите срещу цена от левче.\n\r\nНа въпрос към Чолаков защо не отпусне по-големи автобуси, за да не се тъпчат хората, отговорът му е: \"При лошо време автобусите се движат по-бързо, тъй като леките коли са по-малко\".\r\nДимитър Чолаков, който е и общински съветник, добави още, че според него Праматаров си е свършил перфектно работата и затова щял да бъде парично поощрен.\r\n ", "date": "2018.02.28", "title": "Поощриха контрольра \"нинджа\" с 50 лева"}
{"url": "https://www.dnes.bg/stranata/2018/02/28/sled-zapoved-startirat-izvynredni-proverki-po-iazovirite.369301", "text": "По разпореждане на министъра на икономиката Емил Караниколов,  Държавната агенция за метрологичен и технически надзор (ДАМТН) засилва екипите осъществяващи контрол на язовирите и съоръженията към тях, и провежда извънредни инспекции на проблемните водоеми, съобщиха от агенцията. \r\nМерките се налагат заради обилните снеговалежи и опасността от рязко покачване на водните обеми от тяхното топене, което се очаква да започне в края на седмицата.\r\nПри необходимост има готовност да се командироват допълнителни служители в региони с по-висок потенциален риск и въвеждането на 24-часови дежурства. Активиран е и извънредният щаб, който ще действа постоянно в централата на агенцията до нормализиране на ситуацията.\r\nПоддържа се и постоянен контакт с представителите на местната власт, като са уведомени и всички областни управители за завишаване на вниманието към водоемите на тяхна територия.\r\nДАМТН апелира собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2018.02.28", "title": "След заповед: Стартират извънредни проверки по язовирите"}
{"url": "https://www.dnes.bg/notifikacii/2018/02/28/putin-erdogan-i-rohani-shte-prepodrediat-li-blizkiia-iztok.369321", "text": "Появиха се съобщения, че се подготвя втора среща на държавните глави на Русия, Турция и Иран. Такъв форум е необходим за обсъждане на ситуацията в Сирия, както и на проблеми в \"развитието на тристранното сътрудничество между Техеран, Анкара и Москва по регионални въпроси\", пръв заяви в началото на февруари президентът на Иран Хасан Рохани в телефонен разговор с турския си колега Реджеп Тайип Ердоган. После турски медии, цитирали разговор по телефона между Ердоган и президента на Русия Владимир Путин, уточниха, че среща може да има едва ли не \"в най-скоро време в Истанбул\".\r\nДмитрий Песков, прессекретарят на руския лидер, внесе яснота в нещата. По думите му тристранната президентска среща ще се състои през април в Турция; в момента се провежда подготовката. Турският вицепремиер Бекир Боздаг впрочем отбеляза, че в началото на април в Истанбул ще се срещнат първо Ердоган и Путин, а после ще се включи и Рохани.\r\nЩе припомним, че първата среща между лидерите на трите държави се състоя на 22 ноември 2017 г. в Сочи - безспорно исторически форум, поне защото за пръв път бе организиран в този формат, пише Станислав Тарасов от РЕГНУМ. По онова време Москва, Анкара и Техеран активно участваха в процеса от Астана и се бяха обявили за страни гаранти в сирийското уреждане. Чудното е, че дотогава нямаше подобна среща на върха. Защото всичко сочи, че е била подготвяна чрез контакти на най-високо равнище по линиите Москва-Техеран, Техеран-Анкара и Москва-Анкара. Същевременно са били уточнявани важни подробности около зоните за деескалация в Сирия.\r\nТогава впрочем донякъде имаше и позитивен международен фон.\r\nВ рамките на срещата на върха на Азиатско-тихоокеанското икономическо сътрудничество (АТИС) във Виетнам Путин и президентът на САЩ Доналд Тръмп приеха обща декларация със следните важни положения: конфликтът в Сирия няма военно решение; окончателно политическо уреждане за него трябва да се намери в рамките на Женевския процес и да отговаря на резолюцията на Съвета за сигурност на ООН; САЩ и Русия ще полагат усилия за окончателна победа срещу \"Ислямска държава\", намаляване на интензивността на сирийския конфликт и подготовка на почвата за избори под наблюдението на ООН. \r\nНещо повече, агенция Блумбърг заяви: \"Лидерите на Русия и на САЩ потвърдиха, че зоните на деескалация са важни като временна мярка за намаляване на насилието в Сирия, и призоваха всички членове на ООН да увеличат своя принос за осигуряване на хуманитарните потребности на страната\". Тогава Путин проведе същински \"телефонен маратон\" - освен Тръмп разговаря с краля на Саудитска Арабия, президента на Египет и премиера на Израел.\r\nСитуацията според нас бе уникална, тъй като Вашингтон успя да получи възможност за доста широка политическо-дипломатическа маневра по сирийското направление. Чрез Турция - като негов партньор в НАТО и участник в оглавяваната от САЩ международна коалиция за борба с ИД, да въздейства върху хода на събитията, и то не само в Сирия. В тази връзка мнозина експерти обявиха, че \"необикновеният алианс Русия-Турция-Иран\" в перспектива е нестабилен, че е събрал, а и все още демонстрира всички признаци на тактически съюз. \r\nЩом в навечерието на сочинската среща на върха премиерът на Турция Бинали Йълдъръм изненадващо разкритикува Иран, установяващ според него в региона \"хегемонията на един от клоновете на исляма\", шефът на групата за стратегически и социални изследвания \"Мармара\" Аккан Сувер посочи, че думите на Йълдъръм \"фактически изразяват недоверието на Анкара към политиката на Техеран\", а по-точно издават елементи на криза в отношенията между двете страни, започнали в Сирия по-рязко да маркират геополитическите си интереси.\r\nПо същото време се разбра, че за разлика от Москва и Техеран Анкара няма намерение да установи контакти с Дамаск. Това обещаваше в бъдеще проблеми и огромна работа по това направление, при все че Русия, Турция и Иран имат сходни виждания за бъдещето на Сирия - и трите страни например се обявяват за териториална цялост на тази държава.\r\nТри месеца след това ситуацията рязко се промени. На 20 януари турските въоръжени сили започнаха операцията \"Маслинена клонка\" в сирийския регион Африн. Сега официални лица от Турция, включително президентът, заплашват да изпратят войници в източните райони и в град Манбидж, където са разположени американски войски, което може да предизвика конфронтация между съюзниците. \r\nОпитите на Анкара да разубеди САЩ, за да не подкрепят повече кюрдските \"Сили за защита на народа\", не успяха. В отговор официалният говорител на турския президент Ибрахим Калън открито постави под съмнение дългосрочните намерения на САЩ в Сирия.\r\nКалън заяви: \"Длъжностни лица от САЩ не крият, че в обозримо бъдеще те смятат да останат в Сирия като сила, противодействаща на Иран,\", а Сирия може за дълго време да се превърне в зона на опосредствана война с много нови фронтове. \r\nРуският външен министър Сергей Лавров на свой ред призова американците \"да не си играят с огъня\" в Сирия и \"да претеглят стъпките си не с оглед моментните потребности на днешната политическа конюнктура, а по-скоро с оглед дългосрочните интереси на сирийския народ и всички народи от региона, включително кюрдите, естествено\". По думите му \"такива опасения поражда запознаването с плановете, които САЩ започват да осъществяват на първо място в земите източно от Ефрат, в обширните територии между тази река и външните граници на Сирия с Ирак и Турция\". Оттук следват няколко важни извода.\r\nПърво: малко вероятно е до момента на истанбулската среща между лидерите на Русия, Турция и Иран да се формира сравнително благоприятен международен фон, както по време на подготовката и работата на форума в Сочи. Второ: преминаването от Астана към Женева е съпроводено с видимо спадаща ефективност на мирното уреждане в Сирия. Трето: както пише американското издание \"Уолстрийт джърнъл\", Вашингтон не успява да притисне Анкара дотам, че тя да играе в Сирия само по американските правила. Това сближава позициите на Русия, Турция и Иран - чак до тактическо ниво, - вместо Щатите с помощта на Анкара \"да изтласкат от Сирия Иран и неговите съюзници\". Четвърто: срещата в Истанбул дава на лидерите шанс да трансформират алианса между трите държави от тактически в стратегически, като разширят сътрудничеството със Сирия, а освен Сирия и по други насоки от регионалната политика. Калън например съобщи, че турското и сирийското разузнаване може при нужда да контактуват пряко или косвено с цел решаване на конкретни проблеми, което може да стане добро начало в нормализацията на отношенията между Анкара и Дамаск.\r\nЗасега обаче Ердоган обещава на всички \"горещо лято\", когато ще превърне \"източната част от р. Ефрат в безопасно място за сирийците и за Турция\". Техеран предупреждава, че може да се оттегли от ядрената сделка, ако западните страни под натиска на САЩ загърбят икономическото сътрудничество с Иран. От своя страна Тръмп осъди действията на Москва и на Техеран в Сирия. Междувременно се разбра, че външните министри на Русия, Турция и Иран Сергей Лавров, Мевлют Чавушоглу и Мохамед Джавад Зариф ще разговарят на 14 март в столицата на Казахстан. Тъй че подготовката за срещата на тримата държавни глави продължава твърде активно. Много неща от бъдещата, може би съвместна стратегия се решават още днес. /БТА/\r\n ", "date": "2018.02.28", "title": "Путин, Ердоган и Рохани – ще преподредят ли Близкия изток?"}
{"url": "https://www.dnes.bg/notifikacii/2018/02/28/nejna-izborna-agitaciia-ot-neustoimi-ruskini-po-belio.369272", "text": "\r\n                        \r\n                        \r\n                        \r\n                    Нестандартна предизборна агитация в Русия за предстоящите президентски избори съобщи .Неустоими красавици се опитват да накарат руснаците и специално по-младите да отидат до урните следващия месец. Провокативната кампания е инициирана от руската версия на популярно мъжко списание.\nНетипичната предизборна кампания не спира дотук. За поста на Владимир Путин се прицелиха порноактриса, както и еротична водеща на прогнозата за времето.\r\n ", "date": "2018.02.28", "title": "Нежна изборна агитация! От неустоими рускини по... бельо "}
{"url": "https://www.dnes.bg/crime/2018/02/28/mitnicharsko-kuche-otkri-nad-4000-kutii-cigari-na-dunav-most.369317", "text": "Повече от 4000 кутии цигари са задържали митничари на ГКПП \"Дунав мост\" при два опита за незаконен износ в търговски количества за страни от Западна Европа, съобщават от Агенция \"Митници\".\r\nВ проверките е участвало и митничарското куче Ран.\r\nВсичките открити тютюневи изделия - общо 4170 кутии, са с български акцизен бандерол, но без изискуемите по закон документи за превоз на акцизни стоки в търговски количества към други страни в общността.\r\nДвата автомобила се явили на трасе \"изход\" на граничния пункт преди дни в рамките на час.\r\nВ началния етап на проверките участвало митничарското куче Ран. Осемгодишният голдън ретрийвър е обучен да открива тютюневи изделия. След като четириногият \"митничар\" дал сигнал, че в колите има тютюн, шофьорите си признали, че превозват цигари. \r\nИ двамата обяснили, че не знаят точното количество, тъй като денковете и куфарите им били дадени затворени, за да ги пренесат до страна в Европейския съюз, където да ги предадат на получател.\r\nОт първата кола митничарите извадили общо 1850 кутии с цигари, а от втората - 2320 кутии. \r\nТютюневите изделия са конфискувани. По случаите ще бъдат образувани административно-наказателни производства.", "date": "2018.02.28", "title": "Митничарско куче откри над 4000 кутии цигари на \"Дунав мост\""}
{"url": "https://www.dnes.bg/index/2018/02/28/deniat-v-snimki-28-fevruari.369366", "text": "\n", "date": "2018.02.28", "title": "Денят в снимки - 28 февруари"}
{"url": "https://www.dnes.bg/cars/2018/02/28/dyrzyk-umen-istoricheski-audi-pokaza-novoto-a6.369312", "text": "Името Audi A6 се появи в средата на 90-те години на миналия век, като този модел се смята за директен наследник на автомобилите с индекс 100. Сега компанията от Инголщад представи осмото поколение на A6, като го обяви за \"най-дръзкия\", \"най-умен\" и \"най-спортен\" автомобил в историята на модела.Новата генерация на бизнес-седана ще бъде една от основните премиери на автосалона в Женева, който отваря врати следващата седмица. Подобно на баткото A8, и \"шестицата\" е натъпкана с всевъзможни електронни системи. Например вместо с традиционен ключ управлението на автомобила може да се осъщестява с помощта на смартфон. Комплексът MMI Touch позволява да се запомнят 400 параметъра на 7 различни шофьори.\r\nДизайнът на автомобила не е претърпял революционни промени, затова Audi A6 запазва своите основни оръжия в това направление – елегантен силует с три прозореца, остри линии на светодиодната оптика и задни стопове с множество вертикални линии. Коефициентът на аеродинамично съпротивление е намален до впечатляващите 0.24, като подробности за това ще бъде обявени при премиерата.\r\nИнтересното е, че въпреки дизеловия скандал, новото A6 излиза на пазара с 3 двигателя на такова гориво. Версията A6 40 TDI получава 4-цилиндров турбомотор с 204 к.с.. Другите два варианта са с 3,0-литров V6 с 231 и 286 к.с. Най-мощната модификация към момента е бензиновата, която разчита на 3,0-литров V6 с турбо. Тя развива 340 к.с. и 500 Нм въртящ момент.\r\n", "date": "2018.02.28", "title": "Дързък, умен... исторически! Audi показа новото A6"}
{"url": "https://www.dnes.bg/politika/2018/02/28/karakachanov-ima-vreme-kevr-da-se-proiznese-za-chez.369315", "text": "Вицепремиерът Красимир Каракачанов смята, че все още има време КЕВР да се произнесе за сделката за ЧЕЗ след промени в Закона за енергетиката.Сделката не е финализирана, докато не се платят парите, коментира той пред журналисти в Министерския съвет.Каракачанов отново посочи, че в този закон има пропуски, от които произтича цялата невъзможност на държавата да упражнява контрол при подобен вид сделки.\n\n\n\"320 млн. могат да намерят много хора по света, но България има своите национални интереси и трябва внимателно да следи кой купува подобни структуроопределящи предприятия. Не може да ни е безразлично като държава, че 40% от територията, включително София, ще попаднат в ръцете на една или друга фирма“, посочи той.По думите му с промените, които ще бъдат предложени от Патриотите, КЕВР ще може да контролира подобни сделки и ще има решаваща дума дали да одобри сключването им.Каракачанов призна, че продажбата на ЧЕЗ го притеснява. Той настоя, че за обществото е важно да има качествена услуга, а не постоянно вдигане на цените на тока. \r\n ", "date": "2018.02.28", "title": "Каракачанов: Има време КЕВР да се произнесе за ЧЕЗ"}
{"url": "https://www.dnes.bg/notifikacii/2018/02/28/ruskoto-posolstvo-v-sasht-na-adres-pl-boris-nemcov.369290", "text": "Руското посолство във Вашингтон се сдоби с нов адрес, въпреки че остава на същото място, предаде Асошиейтед прес.\r\nЧаст от булевард \"Уисконсин\" пред посолството бе официално преименувана на площад \"Борис Немцов\".\r\nНемцов бе един от най-ярките критици на руския президент Владимир Путин. Той бе убит близо до Кремъл преди три години.\r\nМиналия месец общинският съвет на Вашингтон одобри промяната след публични разисквания, в които бе изслушана и дъщерята на Немцов – Жана.\r\nОбщинската съветничка Мери Чех, която е вносителка на предложението за промяна на името на част от булеварда, отрича това да е свързано с твърденията за руска намеса в президентските избори в САЩ от 2016 г. Тя заяви, че целта е да бъде почетен един руски патриот и борец за демокрация./БТА/", "date": "2018.02.28", "title": "Руското посолство в САЩ – на адрес пл. \"Борис Немцов\""}
{"url": "https://www.dnes.bg/stranata/2018/02/28/edin-vtori-u-chilishtni-avtobusi-zakysaha-v-prespite.369330", "text": "Автобус, превозващ деца към училището в село Книжовник, закъса в непочистения път. \r\nАвтобусът е трябвало да вземе деца от село Маслиново. \r\nВ него е пътувал и директорът на учебното заведение. \r\nТой е информирал за ситуацията Регионалното управление на образованието, като е съобщил, че няма пострадали и децата са в безопасност, съобщи Дарик радио.\r\nИзпратен е друг училищен автобус, но и той закъсал в преспите. В крайна сметка първият автобус, с който са пътували учениците, е успял да излезе от снежния капан и е превозил децата до училището в Книжовник.", "date": "2018.02.28", "title": "Един, втори...у чилищни автобуси закъсаха в преспите"}
{"url": "https://www.dnes.bg/muzika/2018/02/28/silviia-kacarova-da-se-radvame-na-tova-koeto-imame.369299", "text": "\r\n                        \r\n                        \r\n                        \r\n                    Казват, че ако искаш да видиш хубавия живот, тръгни на запад, но ако искаш да събереш духовни познания, то пътят е на изток. Твърди се, че там може да откриеш многовековна мъдрост, но най-вече – самия себе си. \r\nПевицата Силвия Кацарова се върна преди дни от Идния, където беше над 20 дни, а вече прави планове да се върне. Тя специално благодари на посланика на Индия у нас. Именно тя е помогнала на Силвия да стигне до малко познати места в необятната страна.\r\n\"Това е страна, която е съхранила огромно историческо богатство. На мен ми хареса, че индийците дори и неуки се раждат възпитавани в традициите на поколенията. В това, че те имат мисия в своя живот. Те следват традициите на кастите, в които са родени. И са благодарни на това, което имат\", сподели певицата в интервю за . \r\nВъпреки честите предразсъдъци Кацарова подчерта, че хората там не крадат, тъй като са много вярващи. Страхуват се, че ако съгрешат, ще си навлекат много лошо прераждане и ще изживеят най-лошото на кармата си, добави тя.  \r\n\"Трябва да вярваме в най-хубавото от всички религии, а не само в една. Пътуванията ми носят много голямо удоволствие. Не пътуваме с организирана екскурзия. Опитваме се да се потопим в културата им и да ги опознаем. Обичам да бъда между хора. Вероятно това е ключът към моята същност\", изтъкна изпълнителката.\r\nЗа финал на интервюто Силвия Кацарова подчерта, че трябва да оценяваме това, което имаме и да му се радваме. Нека бъдем по-добри и да помагаме на тези, които имат нужда, призова още тя.\r\n ", "date": "2018.02.28", "title": "Силвия Кацарова: Да се радваме на това, което имаме!"}
{"url": "https://www.dnes.bg/politika/2018/02/28/17-00-podpisvat-nacionalniia-ramkov-dogovor.369325", "text": "Националният рамков договор, с който се определят цените на медицинските дейности за годината, ще бъде подписан днес в 17:00 часа. Това обяви здравният министър Кирил Ананиев след среща на ръководствата на Лекарския съюз и на Зъболекарския съюз при премиера Бойко Борисов в Министерския съвет.\r\n\"Разбрахме се да работим като партньори и да си помагаме през целия период на годината в рамките на изпълнението на бюджета за 2018 г. на Касата\", каза Ананиев.\r\nПри подписването на договора в здравното министерство ще бъде дадена и информация как ведомството предлага да се реши въпросът със задълженията към чужди болници.\r\nСлед срещата при Борисов от БЛС и БЗС казаха, че са обнадеждени и оптимисти, а премиерът бил гарант за договореностите.\r\nВ документа е заложено увеличение на цените на над 130 клинични пътеки, за които са отделени 150 млн. лева от бюджета на НЗОК. Договорът влиза в сила от 1 април.", "date": "2018.02.28", "title": "17:00 – подписват националния рамков договор"}
{"url": "https://www.dnes.bg/stranata/2018/02/28/uchenicite-v-stara-zagora-shtastlivi-oshte-2-dni-vakanciia.369336", "text": "Още 2 дни ваканция ще получат учениците в Стара Загора заради тежките зимни условия в общината. От вторник децата не са на училище, а с писмо до министъра на образованието кметът Живко Тодоров потърси възможност за обявяване за неучебни на следващите два дни (1 и 2 март) за всички училища на територията на община Стара Загора.\r\n \r\nСлед обсъждане на актуалната ситуация в района на града, очакваните ниски температури и прогнозите за влошаване на времето през следващите дни, както и по настояване на директорите на училищата, съгласувано с Регионалното управление на образованието, административното ръководство на общината и кметът Живко Тодоров взеха решение да настояват пред Министерството на образованието да бъдат отпуснати още 2 неучебни дни за учениците.\r\nКато причина се изтъква необходимостта от запазване живота и здравето на децата, както и обстоятелството, че местната власт изчерпа възможностите, които ѝ се предоставят по закон за обявяване на неучебни дни.\r\nТака първият учебен ден след ваканцията ще бъде 6 март, вторник.", "date": "2018.02.28", "title": "Учениците в Стара Загора щастливи: Още 2 дни ваканция"}
{"url": "https://www.dnes.bg/obshtestvo/2018/02/28/kakvo-prejiviaha-bylgarite-blokirani-v-rumyniia.369277", "text": "Почти всички българи, изоставени на летището в румънския град Тимишоара от нискотарифната Ryanair, вече са в България. Част от тях се прибраха с автобус, а други се върнаха с изпратения правителствен самолет. \r\nВ него обаче не е имало достатъчно място за всички, затова няколко души са останали в Румъния, разказа един от пътниците в самолета - Румен Илиев. \"Преживяването беше кошмарно, бяхме излъгани, подведени\", каза Илиев. По думите му хората са били \"нагъчкани\" в неголяма зала, едва десетина души са били настанени в хотел. Нямало достатъчно места дори за сядане, децата плачели, хората не били подготвени за подобна ситуация – нямали леи, нито къде да обменят пари, за да си купят вода и храна. Румънските власти им отпуснали на три пъти ваучери, за да могат да пазаруват, но в един момент дори свършила храната в кафенето.\n\n\"Опитах да се свържа с представители на властта и изказвам благодарности на премиера Бойко Борисов, че изпрати правителствения самолет, за да се приберем, на омбудсмана Май Манолова и заместника й, на външно министерство, консула към посолството ни\", каза пред bTV Румен Илиев.\"Цяло денонощие изкарахме в малка зала с малко пейки, в един момент летищните власти искаха да ни изкарат навън и да заключат\", допълни той.Заради напрежението някои от хората искали да блокират изходите и да попречат на полетите от летището. Група от тези пътниците ще си търсият правата. Имало италианци, които били настанени в хотел.Българите имат право да си потърсят правата и да бъдат обезщетени, заяви Димитър Маргаритов, председател на комисията за защита на потребителите.Случаят е много неприятен, станал заради лошото време, пилотът е взел това решение, негово право е, заяви Маргаритов. Авиокомпанията трябва да изясни защо се е стигнало до това положение и защо точно на това летище е решил да кацне пилотът.Потърпевшите трябва да влязат в сайта на Европейския потребителски център и нашата Комисията за защита на потребителите, за да си видят правата.", "date": "2018.02.28", "title": "Какво преживяха българите, блокирани в Румъния?"}
{"url": "https://www.dnes.bg/obshtestvo/2018/02/28/baba-marta-byrzala-istanbulska-martenica-vyrzala.369324", "text": "\nВарненският зевзек Росен Марков представи специална \"Истанбулска\" мартеница ден преди Баба Марта.\r\nПредседателят на партията на българските мъже обяви мартеницата като специална и в духа на нашумелия в обществото спор за \"Истанбулската конвенция\".В традиционния български символ, освен обичайните персонажи Пижо и Пенда, има и трети пол  - Дженда. Марков обяви, че мартеницата ще бъде дарена на депутатите в Народното събрание за утрешния 1март.", "date": "2018.02.28", "title": "Баба Марта бързала, истанбулска мартеница вързала"}
{"url": "https://www.dnes.bg/health/2018/02/28/luksaciia-na-ramennata-stava-ami-sega.369340", "text": "Луксациите на раменната става се разделят главно спрямо посоката, в която се изместват. Предните луксации са най-чести и заемат около 98% от общия брой на раменните луксации. При тях най-често раменната глава се „заклещва” пред гленоидната ямка и под коракоидния израстък на лопатката или под гленоидния израстък. За луксацията при млади пациенти е нужна висока енергия на силата, необходима за преодоляване стабилизиращата функция на здравите капсула, лигаменти и ротаторен маншон. Затова най-често механизмът на увредата е свързан с падане от високо, спортни травми или ПТП. При възрастните пациенти раменната става може да се луксира напред при ниско-енергийни травми, като падане от собствен ръст, поради възрастово обусловените дегенеративни промени в ротаторния маншон.  Долната раменна луксация (нар.още luxatio erecta) се среща изключително рядко (около 0,5% от броя на раменните луксации). Обикновенно е резултат от високо-енергийна травма, при която раменната глава се измества под гленоидната ямка на лопатката и горният крайник се фиксира отведен (абдуциран) в страни около 110 до 160°. Задните раменни луксации също се срещат рядко (2-4 %). Обикновенно и те са в резултат на висока енергия на травмата. Често причината може да бъде при епилептичен, хипогликемичен, алкохолен припадък или токов удар. Луксациите на раменната става могат да бъдат съпътсвани от допълнителни увреди.  ", "date": "2018.02.28", "title": "Луксация на раменната става... ами сега?!"}
{"url": "https://www.dnes.bg/obrazovanie/2018/02/28/zaradi-studa-1103-uchilishta-hlopnaha-vratite-si.369327", "text": "Заради влошените метеорологични условия и затруднената пътна обстановка в страната, към 12.00 часа днес, няма учебни занятия в 1103 училища, съобщи Министерството на образованието и науката.\r\nНай-много - 122 и 121 училища, са затворени в областите Бургас и Варна. В област Плевен и в област Кърджали - по 84 училища, а в област Русе - 70 училища.\r\nВ област Перник няма учебни занятия само в Основното училище /ОУ/ \"Св. Иван Рилски\". В областите Ямбол и Кюстендил няма да се учи в по 3 училища, а в област София-регион - в 4 училища.\r\nВ област Благоевград, община Якоруда, не се учи в 5 училища, в община Бургас - в 122 училища, в област Варна - в 121 училища, в област Велико Търново, в общините Свищов и Павликени - в 17 училища. В област Видин няма учебни занятия в 10 училища, в област Враца - в 54 училища, в област Добрич - в 68 училища, в област Кърджали - в 84 училища, в област Кюстендил, община Бобов дол - в 3 училища.\r\nВ област Ловеч днес няма учебни занятия в 6 училища, в област Монтана - в 22 училища, в област Пазарджик - в 11 училища, в област Перник - в едно училище - ОУ \"Св. Иван Рилски\".В област Плевен не се учи в 84 училища, в област Пловдив - в 35 училища, в област Разград - в 59 училища, в област Русе - в 70 училища, в област Силистра - в 45 училища, в област Сливен - в 31 училища.\r\nВ област Смолян днес не се учи в 51 училища, в област София-регион, община Етрополе - в 4 училища, в област Стара Загора - в 68 училища, в област Търговище - в 50 училища, в област Хасково, в общините Ивайловград, Тополовград и Стамболово - в 14 училища, в област Шумен - в 65 училища, в област Ямбол - в 3 училища.\r\n ", "date": "2018.02.28", "title": "Заради студа: 1103 училища хлопнаха вратите си"}
{"url": "https://www.dnes.bg/akoshtete-vqrvaite/2018/02/28/spored-zodiiata-kakyv-kokteil-ni-otiva-2-chast.369246", "text": "Случвало ли ви се е да опитате коктейл, който сякаш е измислен за вас? Това може би е вашият перфектен избор според зодията. Ако обаче все още не сте срещнали най-доброто, може да се погледнете съветите на експерта Кат Одел, който наскоро издаде книга за алкохолни напитки. Вижте какво препоръчва тя:\r\nПърва част може да видите тук:\r\n \r\n \r\nТайната на тази известна напитка е в балансът на съставките: обикновен сироп, липа и ром. В точните пропорции ще имате идеалния коктейл, но в противен случай рискувате да получите странен вкус на кисела захар.\r\n \r\n \r\nКогато го провокират, Скорпионът става агресивен, точно като класическия Lond Island Iced Tea. Това е напитка, която съчетава в себе си 5 различни вида алкохол, съвсем малко сода и кисел вкус.\r\n \r\n \r\nЗнак, който обича приключенията и пътуването, свободата и откриването на нови неща. Гордостта на Перу е направена от яйчен белтък, захар и горчивина. Напитката е лека и ефирна.", "date": "2018.02.28", "title": "Според зодията: Какъв коктейл ни отива? (2 част)"}
{"url": "https://www.dnes.bg/sofia/2018/02/28/i-predi-3-dni-i-predi-3-g-edni-i-syshti-prosiaci-na-bulevardite.369323", "text": "За миячи на стъкла и просяци на кръстовището на два столични булеварда сигнализира гражданин в .В сигнала става ясно, че на светофара на кръстовището между бул. \"Никола Петков\" и бул. \"Цар Борис III\" в посока кв. \"Овча купел\" почти ежедневно има хора, които просят или предлагат да чистят стъклата.\"Тези хора пречат на шофьорите, които изчакват на червен светофар, както и на трафика, когато светофарът свети зелено\", отбелязва се в сигнала.Освен това се вижда, че просяците са били на мястото и преди три години, когато Goolge street view са заснели кръстовището.\"Мисля, че регулярни проверки, съпроводени с налагане на санкции на тези хора, ще решат този проблем\", завършва с надежда сигнала.Ако и вие видите нередност, сблъскате се с несправедливост и искате да привлечете внимание към неуредиците, но и да подадете сигнал - направете го чрез .Платформата за сигнали ще ви позволи да изпратите своето оплакване до съответните институции, а ние ще отразим сигнала ви и така той ще придобие повече гласност.", "date": "2018.02.28", "title": "И преди 3 дни, и преди 3 г.: Едни и същи просяци на булевардите"}
{"url": "https://www.dnes.bg/stranata/2018/02/28/zaradi-snejna-vielica-zatvoriha-hemus-krai-varna.369348", "text": "Снежна виелица затвори магистрала \"Хемус\" край Варна. Движението на всякакви видове моторни превозни средства е забранено и в двете посоки между морската столица и Каспичан.По-рано днес заради лошото време бе затворена и магистрала \"Тракия\" в участъка от Бургас до Ямбол.Заради лошите метеорологични условия във Варненска област са въведени редица ограничения за движение, съобщиха от Областната дирекция на МВР в морския град.\n\n\nЗабранено е движението на моторни превозни средства над 12 тона по пътя Старо Оряхово - Обзор и по пътя Варна - Добрич. За всички МПС-та е спряно преминаването по третокласния път III-2901 от Аксаковска панорама до Суворово и по път III-2902 от Аксаковска панорама до Кичево.В град Аксаково е обявено бедствено положение. Усложнена остава обстановката в цялата област.От МВР призовават шофьорите: Не предприемайте пътуване в областта, както и в Североизточна България и Бургаска област, ако това не е наложително. При възникнала необходимост  тръгвайте на път със заредени резервоари на автомобилите, с течност за чистачки, подходящи гуми и вериги на разположение.Шофирайте със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.28", "title": "Заради снежна виелица: Затвориха \"Хемус\" край Варна"}
{"url": "https://www.dnes.bg/akoshtete-vqrvaite/2018/02/28/konduktor-na-tavana-ili-lesno-li-e-da-prodavash-bileti-v-plovdiv.369309", "text": "Пловдивски кондуктор се качи буквално на тавана, за да успее да продаде билети на всички пътници.Необикновената гледка има тривиална причина – препълнен до скъсване автобус №20.На видеото се вижда как кондукторът буквално лази по една от дръжките на автобуса до тавана.От кадрите не става ясно дали успява да продаде заветния билет, но пък със сигурност прави утрото на пътниците незабравимо.И всичко това на фона на силна гръцка музика, която явно трябва да създаде още настроение в и без това необикновеното пътуване! ", "date": "2018.02.28", "title": "Кондуктор на тавана! Или лесно ли е да продаваш билети в Пловдив?"}
{"url": "https://www.dnes.bg/zvezdi/2018/02/28/sled-kompaniiata-na-uainstiin-i-fondaciiata-na-kevin-speisi-spria.369347", "text": "Секс скандалите в Холивуд, които вървят от миналата година, явно берат червивите си плодове вече. Фондацията на актьора Кевин Спейси, срещу когото бяха отправени обвинения в сексуален тормоз през 2017-та, преустановява дейността си.\r\nВ изявление на сайта на организацията се посочва, че тъй като дейността й вече не е осъществима, фондация \"Кевин Спейси\" се закрива днес, съобщава БТА.\r\nУправителният съвет също така изказва благодарност към всички партньори и организации, с които фондацията си е сътрудничила през през годините, за отлично свършената работа.\r\nФондация \"Кевин Спейси\" съществува от 2008 г., докато изпадналият в немилост актьор е творчески директор на лондонския театър \"Олд Вик\". Целта й е да подпомага млади актьори и обещаващи таланти в киното, сценичните и изпълнителските изкуства.\n\r\nПреди дни и филмовата компания на Харви Уайнстийн, от когото тръгнаха секс скандалите в меката на киното, стана ясно, че банкрутира, което ще бъде оповестено. Продуцентът още веднага, след обвиненията, я напусна, но последиците явно тепърва предстоят.", "date": "2018.02.28", "title": "След компанията на Уайнстийн и фондацията на Кевин Спейси спря"}
{"url": "https://www.dnes.bg/notifikacii/2018/02/28/rusiia-gotova-za-vsichki-proekti-ot-energiiniia-otrasyl-u-nas.369333", "text": "Русия е готова да разглежда всички проекти от енергийния отрасъл, тъй като го смята за един от най-перспективните за руско-българското сътрудничество, заяви руският посланик у нас Анатолий Макаров в Плевен. \r\nЗапитан за бъдещето на проекта \"АЕЦ Белене\", Макаров каза, че проектът според него е създаван да подобри положението на българите. \r\nТой допълни, че знае, че има дискусии за строителството и против него. \r\nАко се вземе решение, че е необходимо да се изгражда \"Белене\", Русия е готова на различен принцип - или като инвеститор или по друг начин, да участва в изграждането на централата, каза дипломатът.\r\nРешението за изграждането трябва да се вземе от България, а не от Русия, бе категоричен той.\r\n\"Ако постъпи предложение за строителство на проекта, ние сме готови да го разгледаме. Ние сме готови да разглеждаме всички проекти от енергийния отрасъл, защото го смятаме за един от най-перспективните за руско-българското сътрудничество\", коментира посланик Макаров, цитиран от БТА.\r\nДнес той бе гост на Плевен по повод откриването на негова колекция \"Литографии от Руско-турската война от 1877-1878 г\" в изложбената зала на Плевенската панорама.", "date": "2018.02.28", "title": "Русия готова за всички проекти от енергийния отрасъл у нас"}
{"url": "https://www.dnes.bg/sofia/2018/02/28/krai-na-bezplatnoto-parkirane-sinia-i-zelena-zona-rabotiat.369279", "text": "След като в понеделник и вторник \"синя\" и \"зелена\" зона за паркиране в София не работиха, заради снега, днес вече от ЦГМ ще таксуват столичани и гости на града за паркирането.Центърът за градска мобилност предупреждава, че условията са зимни и призовава гражданите, които могат да не използват своите автомобили, да не го правят.\n\nБуферните паркинги на метростанциите работят и са безплатни за хората, които пътуват с метрото.Основни паркинги пред големи обществени сгради също са отворени за паркиране при зимни условия.\r\n ", "date": "2018.02.28", "title": "Край на безплатното паркиране, \"синя\"и \"зелена зона\" работят"}
{"url": "https://www.dnes.bg/cars/2018/02/28/v-snejnata-sutrin-kak-da-razrinem-byrzo-kolata.369273", "text": "\r\n                        \r\n                        \r\n                        \r\n                    Зимният сезон тече с пълна сила, снегът натрупва, включително и върху колата ни. Как можем най-лесно и бързо да я изчистим сутрин? Влогърът Филип Лазаров - \"Филип бричката\" демонстрира своите методи и даде подробни съвети.Цялата процедура Лазаров стартира с шапка, ръкавици и метла.\"Първо си правим малко място до автомобила с помощта на метлата, за да не ни се намокрят краката. Почистваме най-напред шофьорската врата по ръба, за да не падне снегът вътре, когато я отворим\", обясни влогърът пред .\r\nФилип Лазаров препоръчва използването на добавки като спрейове за автомобили, които ще ни помогнат да отваряме вратите по-лесно, в случай че дръжката е замръзнала. \r\nПровокиран от различните предложени варианти на репортера Димитър Димитров за начините как да \"размразим\" автомобила си, някои от които и тип \"направи си сам\", Лазаров подчерта: \"Фирмите затова плащат на инженери - да измислят средства за такъв вид цели\".\r\nСледващата стъпка, която Филип прави е да отвори шофьорската врата, изтръсква обувките си от снега, за да не го пренесе на стелката, което ще запоти стъклата, когато пуснем парното.\r\n\"След като запалим колата, настройваме парното - но не на максимум, да духа в посока на стъклата. И вече можем да слезем, за да продължим с чистенето\", разясни влогърът.\r\n ", "date": "2018.02.28", "title": "В снежната сутрин: Как да разринем бързо колата? "}
{"url": "https://www.dnes.bg/stranata/2018/02/28/tri-koli-i-lineika-blokirani-ot-lavina-krai-smolian.369283", "text": "Три автомобила и линейка са блокирани от лавина на пътя Смолян - Пампорово. Добрата новина е, че няма затрупани и пострадали хора.Около 100 кубични метра сняг се е свлякъл от скалите край Манастирския комплекс \"Св. Пантелеймон\".\r\nВеднага на място е пристигнала техника на снегопочистващата фирма и отворила главния път, пише \"\".140 см снежна покривка се образува в курорта Пампорово след валежите и от тази нощ. Хотелиерите прогнозират, че ски сезонът ще продължи до месец април.На територията на Смолянска област няма затворени пътища и населени места без ток.Забранено е на автомобили да преминават през проходите Рожен, Печинско, Превала. Няма бедстващи хора.", "date": "2018.02.28", "title": "Три коли и линейка блокирани от лавина край Смолян"}
{"url": "https://www.dnes.bg/stranata/2018/02/28/spasiha-dvama-zakysali-turisti-v-snejen-pirin.369274", "text": "Екипи на Планинската спасителна служба са оказали помощ на двама туристи в Пирин, съобщава \"Фокус\"В акцията са участвали около осем души от базата на ПСС в Банско, както и спасители от Разлог.По първоначална информация около 20:15 часа снощи момче и момиче подават сигнал, че са закъсали на път за хижа \"Яворов\" и спасителите им помагат да стигнат до там.Акцията е приключила успешно около 02:00 часа.\r\n ", "date": "2018.02.28", "title": "Спасиха двама закъсали туристи в снежен Пирин"}
{"url": "https://www.dnes.bg/football/2018/02/28/bashtata-na-neimar-absurdno-e-da-igrae-sreshtu-real.369275", "text": "Абсурдно е Неймар да вземе участие в 1/8-финалния реванш от Шампионска лига между ПСЖ и Реал Мадрид. Това заяви бащата на най-скъпия футболист на планетата относно шансовете на нападателя да се появи на \"Парк Де Пренс\". По този начин Неймар старши се разграничи с вчерашното изказване на треньора на \"принцовете\" Унай Емери, че бразилската звезда може да се възстанови изненадващо бързо. \"Разбира се, че пропуска мача с Реал. Абсурдно е да се твърди друго. Лечението му ще отнеме между 6 и 8 седмици. Още не сме решили дали ще се оперира\", категоричен беше той. Техничарят получи две контузи в глезена по време на победата с 3:0 над Олимпик Марсилия и беше изнесен на носилка. Той има разтежение на връзките, както и фрактура на петата метатарзална кост на стъпалото. Травмата му е голям удар за ПСЖ, който има да заличава пасив от 1:3 след първия сблъсък с Реал, игран на \"Сантяго Бернабеу\". Реваншът между двата отбора ще се състои на 6 март, като и европейският клубен шампион има кадрови проблеми. Под въпрос са твърдите титуляри Марсело, Лука Модрич и Тони Кроос, но очакванията са Зинедин Зидан да заложи на халфовете.  ", "date": "2018.02.28", "title": "Бащата на Неймар: Абсурдно е да играе срещу Реал"}
{"url": "https://www.dnes.bg/politika/2018/02/28/bsp-iska-borisov-v-ns-za-chez-mnozinstvoto-ne-dade.369287", "text": "В първия парламентарен ден за седмицата социалистите поискаха изслушване на премиера Бойко Борисов в Народното събрание и настояха да се разнищи скандала със сделката за продажбата на ЧЕЗ. Мнозинството обаче отхвърли предложението, което разгневи червените депутати.\n\n\"С оглед скандала, който тресе държавата, считаме за най-нормално премиерът да дойде и да отговори на конкретни въпроси на народни представители. Парламентарна република сме и имаме право да задаваме въпроси\", отсече Драгомир Стойнев.Той настоя министър-председателят да отговори дали държавата е поемала ангажимент за тази сделка и да каже кои са тези, които \" ще гони до дупка\" и \"кой е този, който клати правителството\".\"Какво трябва да се случи в държавата, какъв по-голям скандал трябва да стане, за да може българският парламент да се занимава с него. Какво да се случи, за да дойде г-н Борисов тук. Вчера той каза, че има заговор срещу правителството\", включи се и Жельо Бойчев.Данаил Кирилов обаче посочи, че премиерът вече е бил в парламента и е депозирал данните, които е получил от премиера на Чешката република.\"По отношение на фактите и обстоятелствата е насрочено заседание на двете компетентни комисии. Там ще можем да поставим всички въпроси към всички органи\", аргументира се Кирилов.Социалистите бяха против и гледането на законопроекта, който да освободи ремонтите на оградата по границата от провеждането на обществени поръчки.\"Това управление генерира нестабилност и вихрушка от скандали. Да отпадне тази точка от дневния ред, мисля че са ви достатъчно скандалите на този етап\", настоя соцдепутатът Филип Попов, но парламентът не прие предложението му.", "date": "2018.02.28", "title": "БСП иска Борисов в НС за ЧЕЗ, мнозинството не даде!"}
{"url": "https://www.dnes.bg/stranata/2018/02/28/zimata-dnes-20-sela-bez-tok-zatvoreni-pytishta.369291", "text": "Двадесет села в Старозагорска област са без електричество, като най-много са населените места в общините Чирпан и Братя Даскалови. Четири села пък са и без вода, съобщи областният управител Гергана Микова пред БТА.\r\nЕкипите на ЕВН работят по отстраняването на авариите. \r\nКъм момента няма данни за бедстващи или закъсали в преспите хора. Над 300 тира са блокирани на временни паркинги край Гурково, летище Стара Загора и Гълъбово. \r\nЗимната обстановка в и Русенско остава тежка. Областният управител Галин Григоров съобщи, че заради обилен снеговалеж, силен вятър и снегонавявания са затворени за движение за всички превозни средства главните пътища Русе-Разград и Русе-Силистра. Временно се ограничава движението за камиони над 12 тона в двете посоки по пътя Русе-Бяла.\r\nГКПП \"Дунав мост\" тази сутрин е почистен, но е затворен за превозни средства над 12 тона поради усложнените метеорологични условия на територията на Румъния. Тежкотоварни камиони изчакват в колона с дължина от близо 5 км по пътя от Мартен към Русе. Тирове има и по международния бул. \"България\".\r\nДиректорът на общинската дирекция \"Обществен ред и сигурност\" Спасимир Димитров обясни, че излезли от паркингите камиони създават проблеми по булевардите в Русе, тъй като закъсват и пречат на почистването. \r\nВ Русенско няма населени места без ток и вода. За учениците от цялата област днес е неучебен ден. \r\nВ момента близо 1 500 машини почистват републиканските пътища. Обработката на настилките продължава, за да се осигури безопасността на пътуването при зимни условия.  \r\nНай-усложнена е обстановката в Североизточна България - в областите Русе, Разград, Добрич и Силистра, както и в област Бургас. \r\nЗаради силен снеговалеж, бурен вятър и снегонавявания е спряно движението по АМ \"Тракия\" в участъка от Карнобат до Бургас, а в отсечката между Ямбол и Карнобат е ограничено преминаването на МПС над 12 т.\r\nАгенция \"Пътна инфраструктура\" апелира шофьорите, ако не е спешно пътуването, да отложат тръгването си до подобряване на метеорологичните условия.", "date": "2018.02.28", "title": "Зимата днес: 20 села без ток, затворени пътища..."}
{"url": "https://www.dnes.bg/politika/2018/02/28/karakachanov-kategorichen-kabinetyt-niama-vina-za-chez.369280", "text": "Вицепремиерът и военен министър Красамир Каракачанов настоя, че кабинетът няма никаква вина за сделката с ЧЕЗ, а премиерт с право е бесен, защото опозицията използва скандала, за да трупа дивиденти.\"Вчера в мое присъствие той (Бойко Борисов – бел.ред.) разговаря с чешкия премиер с молба за информация, част от която оповести на брифинга в парламента. Всички знаят, включително и БСП, че този проблем се случва заради празноти в Закона за енергетиката\", настоя Каракачанов.\n\n\n\n\n\n\nПо думите му проблемът е, че при продажбата на подобно стратегическо дружество, каквото е ЧЕЗ, няма никакви механизми да се намесва държавата.\"Пропускът е в законодателството. Възложил съм на Искрен Веселинов, който беше първи председател на комисията за контрол в КЕВР, да изработи текстове в Закона за енергетиката, които да дадат правомощия на КЕВР да проверява такива стратегически сделки по време на самата процедура и да ги одобрява. В момента държавата може да преследва самата фирма, но не и сделката\", обясни лидерът на ВМРО.Според него ако законът не бъде променен, сделката не може да бъде спряна. В момента КЕВР не може да развали сделката.\"Аз имам съмнение дали тази сделка е проведена по европейските стандарти - прозрачност и равнопоставеност на участниците. Това може да го направи чешката държава\", каза Каракачанов пред Нова тв.\"Нападките срещу премиера е част от работата на опозицията. На един човек му личи когато е откровен, познавам Борисов кога е откровен и директен. Когато се осъществяваше тази сделка от Царското правителство, обществото скочи, че това е далавера. Ние от ВМРО обяснявахме, че цената на тока ще скочи над 40-50%, а тя скочи над 100%. 2005 г. БСП спечелиха изборите точно с обещанието, че ще развалят приватизационните сделки\", припомни вицепремиерът.Той беше категоричен: \"Криворазбраното крайнолиберално мислене, че всичко е частно и всеки може да прави каквото иска, аз не го споделям. Държавата има своите стратегически интереси, енергетиката е на първо място и не може в Закона за енергетиката държавата да остане без контролен механизъм. Държавата не трябва да позволява подобни неща като тази сделка да се случват\".Относно оставката на министъра на енергетиката Теменужка Петкова Каракачанов заяви, че ако от данните след проверките на институциите се окаже, че тя няма участие в сделката, той няма да подкрепи оставката само защото тя се е познавала с Гинка Върбакова.", "date": "2018.02.28", "title": "Каракачанов категоричен: Кабинетът няма вина за ЧЕЗ!"}
{"url": "https://www.dnes.bg/football/2018/02/28/kataluncite-hvyrliat-zdrav-boi-po-real-prez-sezona.369293", "text": "Случайно или не, Реал Мадрид яде здрав бой през сезона от каталунските отбори в Ла Лига в месеците около референдума за независимост на автономната испанска област.  за първи път от единадесет години и вече е бил на колене и пред трите отбора в първенството от родното място на известния художник Салвадор Дали. Всичко за мадридчани започна на 29 октомври, когато допуснаха , въпреки че поведоха с 1:0 чрез Иско. В навечерието на Коледа дойде ред на дербито с Барселона на \"Сантяго Бернабеу\". , за да се стигне и до снощната загуба. Тя е най-обяснима от трите, тъй като Зинедин Зидан заложи на голяма част от резервите си заради предстоящия 1/8-финален реванш в Шампионска лига с ПСЖ. До края на сезона в Ла Лига за Реал предстоят още две каталунски препятствия, в които може да изравни статистиката. Това са гостуване на Барса на Гергьовден и домакинство на Жирона на 18 март. През есента .   ", "date": "2018.02.28", "title": "Каталунците хвърлят здрав бой по Реал през сезона"}
{"url": "https://www.dnes.bg/politika/2018/02/28/dobrev-pak-ministyr-ne-a-i-petkova-moje-da-ostane.369285", "text": "\r\n                        \r\n                        \r\n                        \r\n                    Делян Добрев отхвърли вероятността да стане отново енергиен министър. Името му се завъртя като евентуален наследник на Теменужка Петкова, която подаде оставка заради напрежението около сделката за ЧЕЗ.\"Няма да бъда следващият енергиен министър, ако се стигне до смяна на енергийния министър\", каза Добрев пред . \"Чувствам се добре в парламента\", настоя той.\n\n\nДепутатът даде да се разбере, че решението дали Теменужка Петкова ще се оттегли, все още не е взето.\"Заключението, че Теменужка Петкова освобождава поста, е прибързано, това ще се обсъжда следващата седмица на коалиционен съвет\", каза той. Добрев се въздържа от отговор дали енергийният министър трябва да си тръгне.Депутатът, който е и шеф на енергийната комисия в парламента, съобщи, че е възможно да бъдат внесени законодателни поправки, с които да се даде възможност на КЕВР да одобрява купувача на енергийните дружества преди сключване на самата сделка. \"За да имаме по-голям контрол, дори по някакъв начин да придобием 34% от електроразпределителните дружества, то трябва да има промяна в устава, която да каже, че този тип решения се взимат с две трети мнозинство, а на с обикновено\", категоричен беше той.Добрев съобщи, че утре депутатите ще изслушат представители на институциите, които имат отношение към сделката: ДАНС, ДАР, КФН, КЗК, КЕВР и др.  ", "date": "2018.02.28", "title": "Добрев пак министър? Не! А и Петкова може да остане"}
{"url": "https://www.dnes.bg/zvezdi/2018/02/28/iznenadvashta-sreshta-na-keit-s-akusherkata-na-sharlot.369296", "text": "Подготовка за предстоящото раждане или случайна среща беше срещата на Кейт Мидълтън с акушерката, в чиито ръце за първи път проплака принцеса Шарлот преди близо 3 години, ще стане ясно през април.\r\nХерцогинята на Кеймбридж посети Кралския колеж на акушерите и гинеколозите в Лондон, предаде Ройтерс, където се видя с проф. Джаклин Дънкли-Бент и я прегърна радушно.\r\nЦелта на визитата на Кейт била да стане патрон на благотворителната организация. Акушерката била част от екипа, който изроди принцеса Шарлот през 2015 г. в частното крило \"Линдо\" на лондонската болница \"Сейнт Мери\".\r\nДа припомним, че там се роди и принц Джордж две години преди това, а третото раждане за бъдещата майка предстои през април.\"Беше чудесно да видя и Джаки\", каза 36-годишната половинка на Уилям по повод милата среща на президента на благотворителната организация Лесли Рийган в края на визитата си.\r\nДружеството е основано през 1929 г. и целта му е да осигури качествено здравно обслужване за жените във Великобритания и в чужбина, предава БТА.\r\n ", "date": "2018.02.28", "title": "Изненадваща среща на Кейт с акушерката на Шарлот"}
{"url": "https://www.dnes.bg/notifikacii/2018/02/28/fico-dava-1-mln-za-informaciia-za-ubiistvoto-na-kuciak.369282", "text": "Словашкият премиер Робърт Фицо обяви награда от 1 млн. евро за информация, която да помогне за залавянето на убийците на журналиста Ян Куциак.27-годишният мъж и приятелката му бяха намерени в неделя застреляни в дома им край Братислава.Според някои съобщения преди смъртта си журналистът се е готвел да публикува разкрития, свързващи италианската мафия с корупция по висшите кръгове в Словакия, съобщи Би Би Си.\nНачалникът на полицията съобщи, че от понеделник са били разпитани 20 души и е поискано съдействието на Чехия и Италия във връзка с разследването.\r\nСъединените щати и Европейският съюз осъдиха убийството на журналиста и призоваха за бързо залавяне и изправяне пред съда на отговорните за смъртта му.\r\n ", "date": "2018.02.28", "title": "Фицо дава €1 млн. за информация за убийството на Куциак"}
{"url": "https://www.dnes.bg/cars/2018/02/28/kitaiskata-geely-iskala-da-lapne-fiat-chrysler.369281", "text": "Преди влизането си с 10% в германския автомобилен концерн Daimler китайската Geely е планирала евентуалното придобиване на Fiat Chrysler Automobiles NV.Китайският предприемач и директор на Geely Ли Шуфу е осъществил в средата на 2017 г. контакти с италианско-американския производител, докато е разузнавал възможностите за разширяване извън Китай, предава Bloomberg, като се позовава на запознати със случващото се лица.Но двете страни не са успели да постигнат съгласие по отношение на оценката на концерна. Ли е предпочел да не прави официално предложение, тъй като двете страни са имали различни възгледи за бъдещата оценка на Fiat Chrysler след петгодишния план на компанията за растеж до 2018 г. Представители на Geely и Fiat Chrysler са отказали да коментират темата.В края на миналата седмица Geely обяви, че Ли Шуфу е придобил дял от 9,69% в Daimler. Делът, който е на стойност почти 9 млрд. долара при сегашната оценка на акциите на Daimler, прави Ли най-големия акционер в производителя на автомобили, камиони и ванове Mercedes-Benz, чиято централа се намира в германския град Щутгарт. Според Bloomberg китайският предприемач е инвестирал 7,5 млрд. долара в придобиването си.С покупката - най-голямата китайска инвестиция в чуждестранен автомобилен концерн, Ли Фушу излиза пред Kuwait Investment Authority, който към 30 септември е притежавал 6,8% в Daimler, сочат данни на Thomson Reuters.Вижте какво още притежава Zhejiang Geely", "date": "2018.02.28", "title": "Китайската Geely искала да лапне Fiat Chrysler  "}
{"url": "https://www.dnes.bg/politika/2018/02/28/simeonov-opoziciiata-ima-interes-da-klati-vlastta.369304", "text": "Опозицията е тази, която има интерес да клати правителството. Това коментира вицепремиерът Валери Симеонов по повод изказването на Бойко Борисов, който вчера заподозря \"майсторски сценарий за сваляне на правителството му\" заради скандала с продажбата на ЧЕЗ.\"Има логика в такова становище. Във всяко управление опозицията има интерес да клати управлението, както и тези, които не са в парламента. Конкретните лица са тези, които правят изявления и които прекалено раздуват целия този случай\", каза Симеонов.\n\n\nТой настоя, че няма смисъл от вдигането на този шум и призова да се изчака, за да се изкажат компетентните органи.\"Да изчакаме данните, с които разполагат институциите. Не е ясно и дали тази сделка ще стане. Няма гаранции дали ще бъдат отпуснати кредити, има известни неясноти по капитала, който участва, свързват го с руски граждани. Нека изчакаме, нищо не е станало още\", добави вицепремиерът.Валери Симеонов каза и че скандалното в случая е липсата на опит и история на купувача.\"Това е свързано с рискове на управлението на голяма и сложна система. Не съм сигурен, че ще може да взима правилните решения - енергетиката е нещо сложно. Как Гинка ще прецени дали един трафопост трябва да бъде подменен, когато надали знае какво е трафопост\", коментира той.Вицепремиерът се изказа и против одържавяването на ЕРП-тата и добави, че \"такива действия биха върнали България 30 г. назад\".\r\n ", "date": "2018.02.28", "title": "Симеонов: Опозицията има интерес да клати властта!"}
{"url": "https://www.dnes.bg/notifikacii/2018/02/28/eksperti-shemata-chez-da-se-razkrie-s-konkretni-imena.369284", "text": "\r\n                        \r\n                        \r\n                        \r\n                    Високото напрежение на политическия небосклон ескалира. Премиерът Бойко Борисов обяви, че няма реализирана сделка за продажбата. Според получените от Чехия данни има само изпратени писма за намерения, които нямат юридическа стойност. \n\n\n\nЗад цялата драма със сделката между пазарджишката фирма \"Инерком\" със собственик Гинка Върбакова и дружеството ЧЕЗ Борисов видя заговор за сваляне на правителството и дестабилизация. Премиерът каза още, че има атака срещу него и правителството. \r\nСпоред него определени среди се опитват да повторят случилото се през 2013 г., когато правителството падна. Бойко Борисов бе категоричен, че оставка няма да има, а всички контролни органи на страната ще направят всичко възможно да проверят какво се случва със тази сделка. \r\n\"Този скандал не може да смъкне правителството, тъй като през 2013 г. Борисов сам си тръгна от поста. Първо, два дни слушаме премиера, че няма никаква информация за тази сделка, която засяга 40% от българите. След това Борисов се оказа дълбоко запознат със сценарий за неговото сваляне от някакви \"гадове\". Странно е един министър-председател да не е информиран за съдбата на хората, но рязко да се информира от някакъв заговор срещу него\", подчерта PR експертът Арман Бабикян.\r\nПо думите на Вечела говоренето с недомлъвки на премиера или президента е недопустимо.\"Те трябва да дават пълни и адекватни отговори, тъй като никой освен тях няма пълната информация. Излиза, че премиерът е поставен в неловка ситуация – чешките служби работят за неговата информираност. Ако е така, то той трябва да уволни всички в ДАНС и разузнаването\", допълни.\r\n\"ЧЕЗ се опитва да се изтегли от България още от 2013 г. Как може да бъде предотвратена тези сделка? Има 2 начина – единият е госпожа Върбакова да се откаже, а другият е тя да си продължи процедурата, но някоя банка да се дръпне от сделката, тъй като \"Инерком\" има едва 10% от сумата по сделката\", поясни журналистът Кристина Кръстева пред \r\n ", "date": "2018.02.28", "title": "Експерти: Схемата \"ЧЕЗ\" да се разкрие с конкретни имена!"}
{"url": "https://www.dnes.bg/muzika/2018/02/28/liubimec-na-riana-i-ac-dc-gastrolira-u-nas.369316", "text": "\"Много се вълнувам, че идвам за първи път в България - казва Андре Рийо. - Хората често ми пишат, че две седмици след това са заредени с емоцията от нашите концерти.\r\nФантастично е да чувстваш цялата тази енергия и радост всяка вечер, когато си на сцената. Знам, че много от нашите български фенове пътуват, за да ни видят. Затова съм изключително щастлив, че сега аз идвам при вас\".\r\nАндре и неговият 60-членен оркестър \"Йохан Щраус\", който е най-големият частен оркестър в света, възраждат валсовата музика на световно ниво, представяйки я в пищна екстравагантност.\r\nФеноменалният музикант, който е сред най-големите гастролиращи артисти в света, е получил над 500 платинени награди, три Класически Британски награди за \"Албум на годината\" и милиарди гледания в YouTube. Неговият последен албум \"Amore\" излезе през ноември 2017г.\r\n \r\nВсяка година неговите великолепни концерти привличат повече от 600 000 фенове и най-продаваните в топ 10 на Billboard суперзвезди като Бруно Марс, AC/DC и Риана. Холандският цигулар, диригент и основател на оркестъра \"Йохан Щраус\" е продал впечатляващите 40 млн. CD и DVD копия и е отбелязал 30 първи места в различни класации.\r\nИзвестен на милиони по света като \"Кралят на валса\", Андре е и \"Крал на романтиката\". Женен е от 40 години и жевее със съпругата си Марджъри в исторически замък, построен през 1452 г. в родния му Маастрихт в Холандия. Имат двама сина и пет внука. \r\nСветовното турне World Arena Tour 2018 на Андре ще премине през Европа, Мексико, Израел, САЩ и Канада, Аржентина и Австралия. Концертът в България е на 16 юни в зала \"Арена Армеец\" в столицата. Билетите са в продажба в мрежата на Ивентим, НДК, както и онлайн.", "date": "2018.02.28", "title": "Любимец на Риана и AC/DC гастролира у нас"}
{"url": "https://www.dnes.bg/obshtestvo/2018/02/28/kat-udvoiava-stacionarnite-radari-dava-2-4-mln-i-kupuva-20.369260", "text": "\"Пътна полиция\" ще закупи нови 20 стационарни радара за скорост, които ще бъдат монтирани по шосетата в страната. Така броят им ще нарасне почти двойно – на 43. \r\nВ момента действащите радари са 23 и техните места постоянно се сменят. С новите бройки ще бъдат обхванати всички основни артерии в България, пише „Монитор“.\r\nТова става ясно от последното заседание на Държавно-обществената консултативна комисия по проблемите на безопасността на движението по пътищата.\r\nНа провелата се в понеделник среща е обсъдено закупуването на 20 броя стационарни камери за контрол на скоростните режими. Цената на едното устройство ще е 120 хил. лева. Общата ориентировъчна стойност на обществената поръчка ще е в размер на 2,4 млн. лева. \r\nОсвен това е гласувано и вземането на 28 преносими камери, всяка от които ще струва по 65 хил. лева. Общата цена за тях ще е 1,820 млн. лева.\r\n„Пътна полиция“ ще се оборудва и с газхромотографи, чиято обща стойност ще е 1 236 млн. лева.\r\nС тях ще се измерва количеството изгорели газове, които изхвърлят автомобилите. При завишаване на стойностите колите, които бълват пушилки, ще бъдат спирани от движение.\r\nНови технически попълнения в редиците на КАТ ще има и с т.нар. „стационарни дрегери“ или „доказателствени анализатори“. Те ще показват много по-точно употребеното количество алкохол или наркотици от водачите. Освен това данните от уредите ще важат и пред съда.\r\nСпоред последните промени, ако водач откаже проверка с дрегер или полеви тест, не приема показанията от уреда, извършената проба от полицаите е некачествена или невалидна или физическото състояние на проверявания не позволява извършването й, тогава проверката за алкохол в кръвта ще се прави с доказателствен анализатор или с химическо изследване. За наркотични вещества или техни аналози ще се проверява с химико-токсикологично изследване.\r\nЕдва когато при проверката на пътя техническото средство отчете над 1,2 промила, за което законът предвижда затвор, или при отказ от проверка с дрегер, катаджията трябва да съпроводи водача до медицинското заведение за изследване. Редът е същият и при установено наличие на наркотици или техни аналози.\r\nВ случаите, когато пътни полицаи задължително посещават пътно-транспортно произшествие, те ще бъдат длъжни да тестват водачите за алкохол. Останалите участници в произшествието също могат да бъдат проверявани, ако има такава необходимост. Тестовете за наркотици ще стават по преценка на катаджиите. Тоест, както и досега – униформените ще преценяват на око. Както вече стана ясно, новата наредба узаконява използването на т.нар. доказателствен анализатор. Закупуването на новите 100 уреди ще струва на МВР 2 млн. лева.", "date": "2018.02.28", "title": "КАТ удвоява стационарните радари, дава 2,4 млн. и купува 20"}
{"url": "https://www.dnes.bg/zvezdi/2018/02/28/karolina-kurkova-na-34-perlata-na-modniia-podium.369183", "text": "\nНа 28 февруари рожден ден празнува популярният чешки топмодел Каролина Куркова. Родена през 1984 година в Дечин, Чехословакия, тя прави първите си стъпки на модния подиум още на 15-годишна възраст.\r\nСтава известна с участието си във шоуто на Victoria’s Secret, както и с кариерата си на актриса.\r\n\r\nРодена е в семейството на чешки баскетболист и словачка.\r\nМоже би заради гена от баща си, Каролина е значително по-висока от своите съученици. Тя дори става обект на присмех заради високия си ръст.\r\nКогато е на 15 приятел изпраща нейни снимки в модна агенция в Прага и така тя прави първия си дебют на модния подиум.\r\nПрез септември 1999 г. Куркова се появява в американското издание на „Vogue“. Така тя се превръща в един от най-младите модели, излизали на корица на списание.\r\nПрез 2002 г. на модното шоу на Victoria’s Sicret, Куркова носи сутиен, на цена от 10 милиона долара.\r\nПрез 2004 година списание „People“ я нарежда сред 50-те най-красиви жени на планетата.\r\nМанекенката има двама сина.\r\nВисока е точно 1.80 м и е с мерки 84-62-86.\r\nИзвестна е и със своята благотворителна дейност.", "date": "2018.02.28", "title": "Каролина Куркова на 34: Перлата на модния подиум"}
{"url": "https://www.dnes.bg/snimka-na-denia/2018/02/28/valejite-spirat-nahluva-oshte-studen-vyzduh.369261", "text": "От югозапад валежите ще спират и облачността ще започне да се разкъсва. \r\nВятърът ще се ориентира от север-северозапад, ще е умерен до силен и с него ще нахлува още студен въздух. \r\nМаксималните температури ще са между минус 7 и минус 2 градуса, малко по-високи в крайните югозападни и югоизточни райони, показва прогнозата на НИМХ при БАН.Над Черноморието ще бъде предимно облачно, с валежи от сняг, в южните райони примесени с дъжд, които след обяд ще започнат да спират. Ще духа умерен до силен север-северозападен вятър. Максималните температури ще са между минус 4° и 1°. Температурата на морската вода е 4-5°. Вълнението на морето ще е 3-4 бала.\r\nНад планинските масиви на Югозападна България облачността ще се разкъсва и намалява, след обяд до предимно слънчево. В останалите планини все още ще превалява сняг, в процес на спиране, най-късно, вечерта, в Източна Стара планина. Ще духа умерен и силен западен вятър. Температурите още ще се понижат и максималната на височина 1200 метра ще е около минус 7°, на 2000 метра – около минус 13°.\r\n ", "date": "2018.02.28", "title": "Валежите спират, нахлува още студен въздух"}
{"url": "https://www.dnes.bg/sofia/2018/02/28/138-snegorina-chistiat-snega-v-sofiia-stigat-li.369265", "text": "Във връзка с продължаващия снеговалеж и понижението на температурите в София продължава извършването на обработки със смеси срещу заледяване и избутване на снежна маса.\r\nВъв всички 24 района на Столичната община са обработени улици и булеварди, по които се движи градският транспорт, опасни и стръмни участъци, общински пътища, Южната дъга на Околовръстния път, както и основни улици в квартали. \r\nИзвършена е обработка тип \"ветрило\" с помощта на няколко снегорина едновременно на трасето на бул. \"България\". На терен работят 138 снегопочистващи машини.\r\nНяма затворени пътища на територията на общината.\r\nОпесъчаване на планинските пътища във Витоша: \"Драгалевци – Алеко\" и \"Бояна – Златни мостове\".\r\nКъм момента градският транспорт се движи при зимни условия по всички обичайни маршрути. Гражданите могат да използват градския транспорт при придвижването си.\r\nЗапочна почистването на прилежащите площи на спирките на градския транспорт и пешеходните подлези.\r\nСтоличният инспекторат контролира дейността на почистващите фирми. Шест екипи на дирекция \"Аварийна помощ и превенция\" подпомагат на терен дейностите и заедно с екипи на Пътна полиция съдействат за организацията на движение.\r\nОт Столичната община напомнят на шофьорите предвид понижението на температурите да карат с автомобили, оборудвани за движение при зимни условия и със съобразена скорост и да спазват дистанция.\r\nВ двата кризисни центъра на Столична община са настанени 182 души, останали без дом, съобщи \"Фокус\".Центровете са отворени 24 часа и в тях нуждаещите се получават подслон и храна.", "date": "2018.02.28", "title": "138 снегорина чистят снега в София. Стигат ли?"}
{"url": "https://www.dnes.bg/usa/2018/02/28/11-postradali-ot-symnitelno-pismo-v-us-voenna-baza.369262", "text": "Пощенски плик, съдържащ \"неизвестно вещество\", е бил отворен вчера в американска военна база край Вашингтон, вследствие на което 11 души са се почувствали зле, предаде Франс прес.\r\nКорпусът на морската пехота на САЩ обяви в Тwitter, че сградата в базата \"Майър-Хендерсън хол\", където е станал инцидентът, е била евакуирана.\r\n\"Няколко морски пехотинци получават лекарска помощ след този инцидент\" и \"се води разследване\", се казва още в съобщението.\r\nТрима военни обясниха за телевизия Си Ен ЕН, че са почувствали парене по ръцете и лицето./БТА/\r\n ", "date": "2018.02.28", "title": "11 пострадали от съмнително писмо в US военна база"}
{"url": "https://www.dnes.bg/obshtestvo/2018/02/28/patriarh-neofit-ochakva-s-radost-vizitata-na-ruskiia-patriarh.369264", "text": "Българският патриарх Неофит очаква с радост визитата в България на патриарха на Москва и цяла Русия Кирил, заяви главата на Българската православна църква в интервю за ТАСС.\r\n\"Вече 140 години живеем със своя вяра и в свое свободно отечество. Най-големият дар от Бога е свободата, затова няма да забравим да благодарим на Него за Неговата милост, както и на всички герои, дали живота си в името на ближния\", заяви Неофит в навечерието на годишнината от подписването на Санстефанския мирен договор, с който се слага край на Руско-турската война 1877-1878 г.\r\nТой добави, че очаква с радост да отслужи Божествена света литургия, заедно с руския патриарх, който ще пристигне на тридневно посещение в България на 2 март.\r\n /БТА/\r\n ", "date": "2018.02.28", "title": "Патриарх Неофит очаква с радост визитата на руския патриарх "}
{"url": "https://www.dnes.bg/blizak-iztok/2018/02/28/primirieto-ne-donese-spokoistvie-v-iztochna-guta-v-siriia.369263", "text": "Петчасовото спиране на огъня вчера не донесе много спокойствие на контролирания от бунтовници район Източна Гута в Сирия, съобщи ДПА.\r\nПрекратяването на военните действия от 9 до 14 часа бе разпоредено от Русия с цел доставяне на хуманитарна помощ и извеждане на цивилни и на ранени от анклава, но главните действащи лица почти веднага си размениха обвинения в нарушаване на хуманитарната пауза.\r\nПри артилерийски обстрел там е загинало едно дете и са били ранени 17 души по информация на базирания във Великобритания Сирийски център за наблюдение на човешките права. Центърът каза, че малко преди изтичането на хуманитарната пауза са били нанесени въздушни удари в някои части на Източна Гута.\r\nСирийската агенция САНА съобщи за един загинал и петима ранени при артилерийски обстрел на бунтовниците срещу Дамаск, предаде Франс прес. Обстрел е имало и по хуманитарните коридори, за да бъде попречено на цивилните да напуснат анклава. \r\nВоенен източник заяви пред ДПА, че 15 линейки и 10 автобуса са чакали в покрайнините на Източна Гута и чрез високоговорители са били отправени призиви към опозиционните фракции да позволят евакуация на цивилните. Бунтовниците обаче не са им разрешили да напуснат контролирания от тях район, добави източникът.\r\nПет снаряда, изстреляни от бойци на опозицията в Източна Гута, са ударили пропускателен пункт, предвиден за извеждането на цивилни и болни хора. Трима сирийски войници са били ранени при стрелбата, каза още източникът на ДПА./БТА/\r\n ", "date": "2018.02.28", "title": "Примирието не донесе спокойствие в Източна Гута в Сирия"}
{"url": "https://www.dnes.bg/index/2018/02/28/receptata-dnes-toskanska-salata-s-avokado.369165", "text": " :1 къдрава салата1 авокадо200 г рукола100 г бяло грозде50 г слънчогледово семе200 г моцарела1 супена лъжица зехтин1 супена лъжица балсамов оцет1 щипка сол1 глава червен лук : Накъсайте зелените салати, нарежете авокадото на полумесеци. Лукът нарежете на ситно или също на полумесеци. Моцарелата също се накъсва на едри парчета. Продуктите се слагат в купа, поръсват се със семките и подправките. Разбъркайте добре и сервирайте като за финал добавите и гроздето. ", "date": "2018.02.28", "title": "Рецептата Dnes: Тосканска салата с авокадо"}
{"url": "https://www.dnes.bg/notifikacii/2018/02/28/norvegiia-zabraniava-poluavtomatichnite-oryjiia.369266", "text": "Норвегия ще забрани полуавтоматичните оръжия от 2021 г., когато ще се навършат десет години от масовото убийство на остров Ютьоя, където десният екстремист Андерш Брайвик застреля 69 души, предаде Франс прес.\r\nИзвличайки поуки от кръвопролитната драма от 2011 г., дясното правителство на малцинство внесе миналата година проектозакон за забрана на този тип оръжия.\r\n\"Днес се разбра, че предложението на правителството се подкрепя от мнозинството депутати. Следователно полуавтоматичните оръжия ще бъдат забранени в Норвегия\", заяви консервативният депутат Петер Фрьолих.\r\nЗабраната ще влезе в сила през 2021 година. Тя идва в момент, когато и в САЩ се възобновиха дебатите за забрана на този вид оръжия след стрелба в гимназия във Флорида на 14 февруари, в която бяха убити 17 ученици и преподаватели, отбелязва АФП.\r\nДегизиран като полицай, Брайвик в продължение на около час и четвърт стреля по участници в летен лагер на младежка политическа организация с пистолет Глок и полуавтоматична пушка Рюгер Мини-14, избивайки 69 души, повечето от тях тийнейджъри. Преди това той уби други осем души в бомбен атентат срещу сградата на правителството в Осло.\r\nАнкетна комисия по тези нападения препоръча още през 2012 г. да се забранят полуавтоматичните оръжия в страната.\r\nВ новия закон за забрана на тези оръжия в Норвегия се правят някои изключения, например за професионални стрелци.\r\n\"Отне известно време, защото в Норвегия има много ловци, които притежават полуавтоматични оръжия\", посочи Фрьолих./БТА/\r\n ", "date": "2018.02.28", "title": "Норвегия забранява полуавтоматичните оръжия"}
{"url": "https://www.dnes.bg/stranata/2018/02/28/zaradi-studa-i-snega-dyrvena-vakanciia-v-burgas.369268", "text": "В Бургас днес е неучебен ден поради усложнената зимна обстановка. Това съобщиха от пресцентъра на общината. Детските градини ще работят, но персоналът е задължен да почисти снега пред всяко детско заведение, за да осигури безопасен достъп.\nВ момента заседава извънредният кризисен щаб. Оттам обещаха малко повече информация за ситуацията на територията на града и съставните селища, пише БТА.Автомагистрала \"Тракия\" е затворена в района на Бургас. Затворени са и Дюлинският проход и отсечката Миролюбово - Каблешково.От пресцентъра на областна администрация съобщиха, че има ограничение за движение на автомобили над 12 тона в отсечката между Обзор и Слънчев бряг поради намалена видимост и снеговалеж.Има паднали дървета и снеговалеж на пътя Малко Търново - Козият рог. И там има ограничение за движение на моторни превозни средства. От областната управа съобщиха още, че училищата и в Несебър са затворени.", "date": "2018.02.28", "title": "Заради студа и снега: Дървена ваканция в Бургас"}
{"url": "https://www.dnes.bg/sofia/2018/02/28/zaradi-mnogoto-bumashtina-lichnite-lekari-na-protest.369271", "text": "\r\n                        \r\n                        \r\n                        \r\n                    Причината за недоволството им са влошените условия на работа през последните месеци, а решението е взето още в края на януари и засега засяга само столицата.\"Това, което преля чашата е прословутият отчет с опис на номерата на касовите бележки, които отчитаме към здравното министерство, за да не се реимбурсира една социална дейност, която изпълняваме от години, а именно да освобождаваме всички лица в пенсионна възраст от потребителска такса\", това обясни в студиото на \"България сутрин\" д-р Георги Миндов от Дружеството на софийските общопрактикуващи лекари.По думите му вместо медиците да си гледат работата, трябва да се занимават с допълнителна административна работа.Д-р Миндов обясни, че той и колегите му искат да се върне медицината в кабинетите и при личния лекар хората да получават медицинска помощ, а не административна услуга.\"Евентуално на втори етап ще поставим точни срокове, в които искаме да се започнат законодателните инициативи, въпросът е да не затъваме повече\", категоричен беше той пред .Д-р Георги Миндов подчерта също, че от софийското дружество поддържат връзка с други лекарски организации, които ще ги подкрепят в утрешния протест.\r\n ", "date": "2018.02.28", "title": "Заради многото бумащина: Личните лекари – на протест!"}
{"url": "https://www.dnes.bg/cars/2018/02/28/bez-dizelovi-koli-v-germaniia-a-kakvi-sa-posledicite.369270", "text": "Германски съд даде зелена светлина за забрана на старите дизелови автомобили в центъра на най-замърсените градове, като мерките ще се взимат и уточняват от местните власти, предаде Франс прес.Какви ще бъдат последиците на национално равнище за водачите на коли, автомобилостроителите и качеството на въздуха?\r\n\r\nРешение от вторник, 27 февруари, се отнася за Щутгарт и Дюселдорф, но открива пътя за забрана на движението на дизелови коли във всички германски градове - около 70 през 2017 година - надвишаващи европейските норми за емисии на вредния газ азотен диоксид, пише БТА.От 15-те милиона дизелови автомобили, регистрирани в Германия, ще бъдат засегнати над 10 милиона - всички под нормата Евро 6, тоест пуснати в продажба преди септември 2015 година. Най-засегнати са дизеловите коли с норма Евро 5.Към тях се прибавят и 2 милиона дизелови камиона. Всичко обаче ще зависи от избора, който ще направят регионалните власти, които ще решават какъв тип стар дизелов модел да забраняват и в какъв периметър. При всяко положение водачите имат време, тъй като прилагането на мерките може да отнеме една година, според автомобилния клуб А Це Е (ACE).Гражданите, които отиват на работа, но и множеството компании, оборудвани най-вече с дизелови коли, ще бъдат най-засегнати. Възможно е да се приемат изключения за автомобили за спешна помощ или за някои занаятчии.\r\nОчаква се цените на старите дизелови коли, които и без това са спаднали от месеци, да се понижат още повече, отбелязва Щефан Братцел от института Це А Ем (CAM).\r\n\r\nАвтомобилната промишленост - най-големият сектор в Германия със своите 800 000 работни места - зависи много от дизела. Оттеглянето от тази технология, което вече е много осезателно, се очаква да се засили. През януари дизеловите коли бяха 33 на сто от продажбите на нови автомобили в страната спрямо 51 на сто преди година. Експерти очакват тази година дизелът да спадне под прага от 25 на сто.\r\nСъдебното решение освен това засилва още повече натиска над сектора да модернизира повече системите за филтриране на дизеловите коли, които вече са в движение. Това досега се отхвърляше от производителите, тъй като може да струва най-малко 7,6 милиарда евро.\r\n\r\nВъпреки множеството програми за борба с атмосферното замърсяване, германските градове, начело с Мюнхен, Щутгарт и Кьолн, от години не успяват да спазят нормите за азотните окиси. Тези вредни за организма газове могат при по-високи концентрации да раздразнят дихателната система и очите, както и да предизвикат сърдечно-съдови болести и белодробни проблеми. Според проучване на Федералната агенция за околна среда около 6000 души в Германия умират всяка година преждевременно от сърдечно-съдови заболявания, свързани с азотния диоксид.Германските автомобилостроители, специалисти в производството на големи мощни коли, разчитаха на дизела, да могат да спазят европейските норми за емисиите от въглероден диоксид през 2021 година. Ако не успеят, могат да бъдат глобени с десетки и дори стотици милиони евро.", "date": "2018.02.28", "title": "Без дизелови коли в Германия. А какви са последиците?"}
{"url": "https://www.dnes.bg/video-prognoza/2018/02/28/pone-oshte-dva-dni-stud-i-sniag-opasnost-ot-visulki.369269", "text": "\r\n                        \r\n                        \r\n                        \r\n                    \r\nТова отбеляза климатологът на  Симеон Матев в студиото на \"България сутрин\". Въпреки тази мрачна прогноза, синоптикът успокои с лек лъч надежда, че постепенно времето ще се подобрява от юг на север, а до края на днешния ден валежите ще спрат. \r\n\"Може да се очаква слънцето да разкъса облаците, но това предразполага формирането на опасни висулки. На места в страната снежната покривка достига до 60 сантиметра. Днес е последният силно снежен ден, оттук нататък се очаква повече дъжд. По високите населени места е възможно температурите да паднат до -20 градуса. Дъждът е възможно да образува поледици\", отбеляза Матев.\r\nУикендът ще започне с валежи, които могат да доведат до опасна поледица. Но към 10 ч. сутринта в събота би трябвало валежите да са се успокоили. Вятърът няма да е особено силен. Неделният ден се очаква да бъде облачен с превалявания на дъжд, които ще преминат в сняг.\r\n ", "date": "2018.02.28", "title": "Поне още два дни студ и сняг, опасност от висулки"}
{"url": "https://www.dnes.bg/kino/2018/02/28/bylgarskiiat-privlichane-pobedi-holivud.369267", "text": "Филмът на Мартин Макариев \"Привличане\" е най-гледаният в киносалоните, сочат обобщените данни след миналия уикенд. Разказът за учителката по история и инструктор по танци Лора Ангелова, за която вече излязоха \"11 А\" и \"12 А\" сега е съсредоточен върху битка за директорското място в елитното училище и междуучилищните връзки, като за първите му три дни на екраните у нас е гледан от 22 543 зрители и е събрал 199 573 лева от билетите им.На втора позиция сред най-гледаните филми у нас е създаденият по първия комикс от 60-те години с тъмнокож супер-герой \"Черната пантера\". Филмът с Чадуик Боузман, Лупита Нионг'о, Данай Гурира, Майкъл Джордан, Флоренс Касумба, Анджела Басет и Мартин Фрийман е гледан от вече 56 213 зрители и има 635 677 лева приходи за десетте дни у нас, пише БТА.\nТрето място е за анимацията \"Гномчета вкъщи\". Историята на Кло, която заедно с гномчетата трябва да спре нападението на трокситата срещу Земята е от десет дни на екраните у нас и за това време са я гледали 18 153 зрители и има 168 962 зрители.Четвърто място по зрителски интерес заема \"Петдесет нюанса освободени\". Създаденият по последната трета книга на Е. Л. Джеймс филм за милиардера Грей и младата Анастейджа, която става негова съпруга, е гледан от 111 127 зрители и има 1 016 247 лева приходи за 17-те дни от премиерата му у нас.Пета позиция е за втората премиера от миналия уикенд - \"Нощни игри\". Комедията за семейството на Ани и Макс, които успяват да разгадаят заедно с приятелите си отвличане, без да разберат, че това не е част от организираната от тях игра, е гледана от 4 355 зрители и има 40 757 лева приходи за трите дни у нас.На шесто място е \"Принцесата на покера\", създаден по автобиографичната книга на Моли Блум. Разказът за това как Блум стига до признание за виновност за нелегален хазарт и присъда е гледан от 5 149 зрители и има 58 005 лева за десетте дни на екраните у нас.Седмо място е за друг български филм - \"Лили рибката\". Семейната история, в която могат да бъдат видени Дарина Досева, Стоян Радев, Калина Асенова, Боян Григоров, Калоян Минчев,Татяна Лолова, Добрин Досев, Койна Русева, Калин Сърменов, Красимир Ранков, Николай Урумов, е гледан от 25 734 зрители и има 202 011 лева приходи за трите седмици на екраните.Осмо място е за един от предполагаемите претенденти за \"Оскар\"-и - \"Три билборда извън града\", който вече е със \"Златен глобус\", както и с множеството награди от други фестивали. Историята по сценарий на Мартин Макдона в измислено градче в щата Мисури за майката на убито жестоко момиче, която се опитва да намери справедливост, предизвиквайки местната общност, е гледана от 2 493 зрители и има 24 136 лева приходи за трите дни у нас.На девето място е анимацията \"Бикът Фердинанд\", която събира публика пред големия екран вече два месеца и половина. За това време са я гледали 99 938 зрители и е събрала 886 924 лева от билетите им.Десето място е за третия филм по романите на Джеймс Дашнър - \"Лабиринтът: Последният кандидат\". Борбата с времето за намиране на ваксина срещу смъртоносна болест унищожила почти цялото население на Земята, както и битката с корпорацията \"Зло\", са гледани от 58 144 зрители и има 617 294 лева приходи след пет седмици на екраните у нас. ", "date": "2018.02.28", "title": "Българският \"Привличане\" победи Холивуд"}
{"url": "https://www.dnes.bg/eu/2018/02/28/sdelka-li-shto-li-cheshkiiat-premier-v-shok-ot-chez.369276", "text": "Премиерът на Чехия е изразил безпокойство от начина, по който се представя в публичното пространство продажбата на бизнеса на ЧЕЗ в България. Такава позиция е изразил Андрей Бабиш в интервю пред чешкото издание \"Лидове новини\", съобщи за Дарик директорът на изданието Веселин Вачков.\r\nСпоред Вачков за разлика от България в Чехия продажбата на енергодружеството се възприемала като чисто търговска сделка. \r\nПо повод публикациите в българските медии чешкият премиер е призовал ръководството на ЧЕЗ да обяснят дали има причини за безпокойство или не.\n\n\n\n\n\n\"Чешкият премиер е шокиран от реакциите в България\", допълни Вачков.По думите му интересите на чешката компания към проекти в ядрената енергетика не са причина ЧЕЗ да напусне България.\"Една от основните причини, поради която се изтеглят, са проблемите, които има българската държава с регулатора – ЧЕЗ води международен арбитраж с България, всички тези затруднения са довели до решението да потърси изход от българския пазар\", конкретизира Вачков.Припомняме ви, че на няколко пъти градусът на напрежение в отношенията между ЧЕЗ и българските институции значително се повиши през годините. Беше обсъждан вариантът да бъде отнет лицензът на дружеството, но до подобна развръзка не се стигна. ЧЕЗ беше многократно глобявана по различни причини за нарушение на българските закони. Компанията съди българската държава в арбитражен съд заради щети, получени от ЕРП-то.Вчера премиерът Бойко Борисов обяви, че в получената от чешкия му колега Андрей Бабиш информация вижда \"руско-грузински офшорки, руски банки, български и то от тези, които и преди по някаква причина са имали проблеми\". Той не конкретизира заради банковата тайна, но каза, че тази информация ще бъде налична в секретното деловодство на парламента.Премиерът коментира още, че от публикациите в медийното пространство излиза, че сделката за продажбата на дружеството е приключила. Всъщност обаче тези банки са изпратили писма за намерения, които не означават нищо, не са поемали ангажимент.Той уточни, че ще разбере заедно с ръководството на БНБ и финансовия министър какво означава \"писмо за комфорт\" от страна на тези банки, защото това създало на кабинета \"огромен дискомфорт\".От думите на Борисов стана ясно още, че сделката за продажбата на ЧЕЗ не може да бъде спряна. \"Нямаме механизъм да я спрем, защото става въпрос за частни субекти\", призна Борисов, но посочи, че ще помисли освен институциите у нас, кои еврослужби могат да ни помогнат.За оставката на енергийния министър Теменужка Петкова ще се решава след изслушванията в енергийната комисия в парламента и проверка на случая. От думите на Бойко Борисов стана ясно, че според коалиционните партньори няма нужда тя да напуска поста си.", "date": "2018.02.28", "title": "Сделка ли, що ли? Чешкият премиер в шок от ЧЕЗ!"}
{"url": "https://www.dnes.bg/pop/2018/02/28/grafa-i-slatkaristika-s-porciia-sveji-gafove.369288", "text": "Графа представи най-новата си песен \"Квартални джентълмени\", в която се включва и популярният македонски хип-хоп певец Слаткаристика. Изпълнителят посвети новия си видеоклип на нелепите гафове и величествената способност да объркаш всичко в последния момент.\r\nВ клипа, режисиран от Валери Милев, Графа и музикантите от неговата лайв група, изнасят зрелищен концерт пред тълпа от развълнувани фенки, за да забъркат поредната комбинация от неловки сцени. \"Квартални джентълмени\" предлага щедра доза самоирония и хумористични лирики, с които двамата изпълнители се опитват да държат под контрол всеки нов проблем.Песента е по музика и аранжимент на Графа, а в написването на текста се включва и Стефан Вълдобрев. В размисли за привилегията да бъдеш \"квартален джентълмен\", Слаткаристика не пропуска да цитира своя приятел Ицо Хазарта, който се появява за кратко в клипа с една от популярните си саркастични фрази.Парчето ще влезе в сетлиста на Графа за неговото национално турне през 2018 г. В началото на годината бяха обявени датите за четири концерта – в Пловдив (31 май), Бургас (4 юни), Варна (5 юни) и големия финал на 27 ноември в зала 1 на НДК. Билетите за турнето са вече в продажба в мрежата на Eventim.", "date": "2018.02.28", "title": "Графа и Слаткаристика с порция свежи гафове"}
{"url": "https://www.dnes.bg/notifikacii/2018/02/28/kndr-pomaga-na-siriia-praviat-himicheski-oryjiia.369286", "text": "Северна Корея е изпратила в Сирия 50 тона материали за изграждането на предполагаема фабрика за производство на оръжие в промишлен мащаб, пише в. \"Уолстрийт джърнъл\", цитирайки разузнавателна информация от поверителен доклад на ООН. \r\nВ края на 2016 г. и началото на 2017 г. китайска търговска фирма, работеща като представител на Пхенян, е извършила пет доставки на топло- и киселиноустойчиви плочи, тръби и клапи от неръждаема стомана за Дамаск, се казва в доклада, според който това доказва, че сирийският президент Башар Асад плаща на Северна Корея да помага на страната му да произвежда химически оръжия. \r\nДоставките са част от постоянен поток севернокорейски продажби, свързани с оръжия, за Сирия и съюзника на Асад - Иран, възлизащи според експерти на няколко милиарда долара годишно, отбелязва вестникът. Американски висши представители предупредиха наскоро Сирия за възможен военен отговор на засиленото използване на химическо оръжие от режима срещу цивилни. Сирийско-американското медицинско дружество съобщи, че от началото на годината режимът е извършил най-малко три такива нападения, а Дамаск отрича да използва химическо оръжие.\r\nМакар примката на международните санкции около Северна Корея да се затяга, сирийският конфликт е дар божи за севернокорейския лидер Ким Чен Ун. Доходите от контрабанда саботират кампанията от санкции на Вашингтон за оказване на максимален натиск върху Пхенян, за да се разстрои неговата ядрена и ракетна програма, подчертава \"Уолстрийт джърнъл\".\r\nСпоред цитиран от всекидневника бивш служител на американската Агенция за разузнаване в областта на отбраната, специалист по Североизточна Азия, Пхенян, който прибягва да редица стратегии за избягване на санкциите, вероятно получава основната част от незаконните си приходи от продажба на оръжие. Според него продажбите дълго време са били концентрирани в Близкия изток, по-специално Иран и Сирия, както и в Африка.\r\nООН твърди, че Северна Корея тихомълком увеличава помощта за сирийската ракетна програма и програма за химическо оръжие, посочва в. \"Вашингтон пост\". Северна Корея изглежда е засилила тайното подпомагане на сирийската правителствена агенция, отговаряща за производството на химически оръжия и модерни ракети. Тези разкрития подкрепят опасенията, че Северна Коря иска да продава най-авангардните си оръжейни технологии на чуждестранни клиенти, например на сирийския режим. Множество разследвания на ООН свързаха силите на президента Башар Асад с масираните атаките срещу сирийски цивилни със забранения химически токсин зарин. Предполагаемата севернокорейска помощ за Сирия е изложена подробно в доклад от 70 страници, съставен от Експертната група на ООН - технически орган, който публикува периодични оценки за спазването на резолюциите на международната организация, отбелязва вестникът.\r\nЕксперти на ООН твърдят, че Северна Корея извършва за сирийското правителство доставки на материали, които може да се използват за производство на химически оръжие, а освен това севернокорейски ракетни техници са били забелязани да работят на известни обекти за химическо оръжие и ракети в Сирия, пише в. \"Ню Йорк таймс\", позовавайки се също на поверителния доклад на ООН. Докладът изтъква потенциалната опасност от подобна търговия между Сирия и Северна Корея, която би дала възможност на Дамаск да запази химическите си оръжия, като същевременно осигурява на Пхенян пари за ядрената и ракетната му програма, допълва всекидневникът./БТА/", "date": "2018.02.28", "title": "КНДР помага на Сирия, правят химически оръжия? "}
{"url": "https://www.dnes.bg/stranata/2018/02/28/snegyt-zatvori-trakiia-ot-karnobat-do-burgas.369307", "text": "Автомагистрала \"Тракия\" беше затворена тази сутрин в участъка от Карнобат до Бургас. Временно движението е преустановено заради силен снеговалеж и бурен вятър, стана ясно от репортаж по bTV.\r\nСиноптиците предупреждават за студено време в цялата страна и за опасно студено време в Северна България. През нощта най-много сняг е валял в Хасково, Рожен и Сливен.\nКлиматичната прогноза е за спиране на снеговалежа, но за падане на температурите до минус 15 градуса. \r\n ", "date": "2018.02.28", "title": "Снегът затвори \"Тракия\" - от Карнобат до Бургас"}
{"url": "https://www.dnes.bg/politika/2018/02/28/volia-shte-se-bori-za-vlastta-no-ne-sega.369306", "text": "\"Воля\" ще се бори за властта, но не сега, а след като се представи по-добре на следващите избори. Тази заявка направи лидерът на партията Веселин Марешки, като така поиска да спрат спекулациите, че се цели да влезе в коалицията.\r\nПрез миналата седмица депутатът от ГЕРБ Делян Добрев допусна, че ако лидерът на \"Атака\" Волен Сидеров продължава да се разминава с останалите партньори във властта, то партията му аритметично може да бъде заменена от парламентарната група на “Воля” и управлението да се запази.\nВ отговор пък Сидеров скочи и обвини Добрев, че е незаконен депутат. В крайна сметка двамата сключиха примирие на съвместно заседание на парламентарните групи снощи и сложиха край на обтегнатите си отношения.\r\nНа фона на този скандал обаче Марешки се почувства длъжен изрично да декларира, че \"Воля\" не се подготвя за влизане в управлението в рамките на каквато и да било коалиция в този мандат.\r\n\"Ние считаме, че имаме да извървим дълъг път и при по-добро представяне на следващите парламентарни избори, ако се случи това, да участваме в управлението\", отсече той.\r\nМарешки е категоричен, че хипотетичното поемане на властта от \"Воля\" няма да има нищо общо с позицията на \"Атака\" за Истанбулската конвенция, която пък стана причина за заплахата на Сидеров, че коалицията може и да се разпадне. \r\nЗа лидерът на \"Воля\" обаче авторитетът на партията му не можел нито да бъде повишен, нито намален от изказванията на Сидеров, защото се дължал само на последователната политика на неговата формация.\r\nИ понеже неговите депутати отстоявали стриктно демокрацията, свободата и борбата с картелите, Марешки не бил изненадан, че все повече политици виждали \"Воля\" в управлението.", "date": "2018.02.28", "title": "\"Воля\" ще се бори за властта, но не сега"}
{"url": "https://www.dnes.bg/technology/2018/02/28/trymp-e-kihnal-poveche-na-facebook-ot-hilari.369305", "text": "Социалната мрежа Facebook обяви, че по време на предизборната кампания за президент на САЩ през 2016 г. Доналд Тръмп е похарчил повече за реклама от своя конкурент Хилари Клинтън, предава Bloomberg.Разкритието идва след като бивш служител на компанията написа статия за Wired, в която развива теория, гласяща, че откакто Facebook рекламите се продават през система за наддаване, а Тръмп се е насочил към хора от по-малките населени места, той вероятно е платил по-малко, за да достигне до въпросната аудитория.Това предизвика туит от Брад Парскейл, директорът по дигиталните въпроси в кампанията на Тръмп от 2016 г., който побърза да си припише заслугите за ефективността на кампанията и твърди, че е бил сигурен, че рекламите са били 100 пъти по-евтини. Клинтън коментира, че спорната същност на системата трябва да бъде анализирана.Но всъщност от юни до ноември 2016 г. Тръмп е похарчил много повече, за да постигне повече в рамките на тези месеци, сочи графика, публикувана в Twitter от един от директорите на Facebook Андрю Босуърт. По думите му тази графика излиза наяве “след известни спорове” по темата.“Цените зависят от фактори като това колко е голяма аудиторията и обекта на кампанията. Тези кампании имат различни стратегии”, туитна той. “Като се имат предвид скорошните спорове за цените, изясняваме нещата без никакви неясноти”.Facebook обясни, че графиката на Босуърт включва само цените на рекламите, базирани на броя хора, до които тези реклами със сигурност ще достигнат. Рекламите обаче са се разпространили повече и при двете кампании, тъй като потребителите обичайно ги споделят с приятели, което ги прави по-евтини по други показатели.Парскейл беше избран за мениджър на кампанията на Тръмп по време на изборите през 2020 г.", "date": "2018.02.28", "title": "Тръмп е \"кихнал\" повече на Facebook от Хилари"}
{"url": "https://www.dnes.bg/stranata/2018/02/28/sniag-i-vielici-spriaha-i-vlakovete-na-severoiztok.369314", "text": "Усложнената метеорологична обстановка в Североизточна България наложи спиране на движението на някои пътнически влакове, съобщава от БДЖ. \r\nДнес, 28-и февруари, няма да се движат някои пътнически влакове в Североизточните райони на страната. Причината за отмяната на тяхното движение са тежките метеорологични условия.\r\nПътническите влакове, които няма да пътуват през днешния ден, са композициите в участъците Добрич-Кардам-Добрич, Самуил-Силистра-Самуил, както и два влака между Русе и Шумен.\r\nЗа пътниците от отменените влакове в участъка Самуил-Силистра-Самуил е осигурен превоз с автобуси.\r\nДвижението на всички други влакове в страната се осъществява нормално, като са възможни известни закъснения поради усложнената зимна обстановка, отчитат от железницата.  \r\nБДЖ призовава своите клиенти да се информират своевременно за актуалната обстановка, тъй като метеорологичните условия са динамични. По тази причина е възможно възникването на принудителни престои и натрупване на закъснения при движението на влаковете.\r\nАктуална информация за движението на влаковете клиентите на „БДЖ - Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.02.28", "title": "Сняг и виелици спряха и влаковете на Североизток"}
{"url": "https://www.dnes.bg/politika/2018/02/28/poddryjkata-na-granicata-s-turciia-bez-tyrgove.369303", "text": "Поддръжката на оградата на границата с Турция, която спира нелегалните мигранти, ще е освободена от задължителните процедури по Закона за обществените поръчки и ще се договаря пряко. Това решиха депутатите като приеха на първо четете поправки в Закона за обществените поръчки.\r\nЗад идеята единодушно застанаха всички народните представители от мнозинството, а опозицията в лицето на ДПС и БСП беше категорично против.\n\n\n\n\n\nЗа да защити поправката в закона, внесена от Данаил Кирилов от ГЕРБ и Християн Митев от Обединени патриоти, в парламента дойде и вицето на премиера Валери Симеонов.Според него ремонтите, които се налагат било поради повреда на оградата от нарушители, било поради природни стихии или по други причини, трябва да бъдат извършвани максимално бързо, за да не се повишават рисковете за националната сигурност и да се противодейства адекватно на незаконната миграция.Симеонов призова опозицията да не стига до поредния скандал, а да постъпят патриотично и да застанат зад законовите изменения, защото е повече от очевидно, че съоръжението изпълвява задачата си.\"През 2015 г. от БСП подкрепихте оградата да се изгради без обществена поръчка, защото тогава на ден бяха засичани повече от 1000 нелегални мигранти, а за цялата година бяха върнати около 100 000 човека, но не се знае колко нелегални са преминали границата, защото тогава нямаше ограда. Ние сега искаме да поправим една грешка, че не е включена поддръжката, вече има ограда, бежански наплив няма, за последния месец нито един мигрант не е хващан там, но е редно и поддръжката да влезе в режима на изграждането и строителството на съоръжението\", обясни той.\r\nСпоред вицето се губи много време при обжалването обществената поръчка, а съоръжението се руши под стихиите.\r\n\"Има паднали дървета, които са я повредили на места, а досега тези повреди са поправяни от фирмите, които са я изградили без да им се плаща, на добра воля, но това не трябва да продължава така, трябва да се даде правомощие на областните управители, които са й стопаните, да се грижат за нея, защото оградата и пътищата към нея са обект от национална сигурност и трябва да се поддържат\", коментира още Симеонов.\r\nТой допълни, че благодарение на оградата през миналата година няма и нито случай на болести по животните като шап и чума, защото съоръжението спира и стадата от Турция.\r\nВъпреки силните аргументи на Симеонов, от БСП се обявиха категорично против поправките в закана.\r\nСред основните мотиви на червените беше фактът, че и в момента има законова възможност при форсмажорни обстоятелства ремонтът да мине с пряко договаряне с изпълнител.\r\n\"Има специален текст в закона за тези случаи, но за да се случи това трябва да мине процедурата през Министерски съвет, а вие сега искате да натоварите с това областите управители и да освободите правителството от отговорност\", скочи Крум Зарков.\r\nСъпартиецът му Иван Иванов обвини мнозинството, че е превърнало депутатите на сапьори, защото трябвало да се предпазват от поредната мина.\r\n\"250 милиона лева бяха похарчени за тази ограда, а сега искате да санираме и за прикрием една грандиозна кражба\", отсече пък той.", "date": "2018.02.28", "title": "Поддръжката на границата с Турция – без търгове"}
{"url": "https://www.dnes.bg/stranata/2018/02/28/uchenici-ot-velikotyrnovsko-selo-ostanaha-na-pytia.369300", "text": "Ученически автобус е аварирал тази сутрин в района на с. Стрелец, съобщиха от полицията във Велико Търново.Служители от група Спасителни дейности ще окажат съдействие, представители на БЧК ще доставят на децата топли напитки, пише.И днес остава забраната за тежкотоварни автомобили над 12 тона по направление Велико Търново - Русе. Ограничено е движението на товарни автомобили по пътя Вързулица - Алеково - Козловец - Царевец - Свищов. На територията на областта няма въведени други забрани и ограничения, както няма и затворени пътища.", "date": "2018.02.28", "title": "Ученици от великотърновско село останаха на пътя"}
{"url": "https://www.dnes.bg/politika/2018/02/28/izboren-big-bradyr-shtrak-na-portret-s-biuletinata-otpred.369311", "text": "Да бъде монтирана камера за видео наблюдение във всяка избирателна секция, която да излъчва на живо на сайтовете на РИК. Това поискаха депутатите от \"Воля\" с внесени поправки в Изборния кодекс.В мотивите към изменението те са посочили, че ще трябват пари, за да се купи техниката, по пък няма конкретни разчети колко би струвал изборният Биг Брадър на данъкоплатците.Освен това става ясно, че това нововъведение не се отнася до местния вот, защото се предвижда гласуването и броенето да се гледат на живо през сайтовете на районните избирателни комисии (РИК). Само че в изборите за кметове и общински съветници не участват РИК.Другото предложение за промени, за което настояват от \"Воля\", е представители в ЦИК да имат само партиите, които са в НС.Това означава, че автентичните десни партии ще останат без представители в ЦИК и в другите изборни комисии, които провеждат гласуването при различните видове избори (секционни, общински и районни), защото те не успяха да минат бариерата от 4% за влизане в НС.Въпреки това Реформаторският блок и партията на бившия журналист Николай Бареков сега имат по едно място в централната комисия, защото имат евродепутати. Това им дава основание при сформиране на районни, секционни или общински комисии да настояват и там за представителство.Мандатът на настоящата ЦИК приключва през март 2019 г.Според Изборния кодекс президентът трябва да издаде указ за новите членове на ЦИК не по-късно от 60 дни преди изтичане на мандата на предходния, т.е. в края на януари 2019 г.Парламентът трябва да избере председател и зам.-председатели, като всяка парламентарна група има право на едно място в ръководството.Останалите се определят от държавния глава след консултации, като се следва съотношението от последните парламентарни избори, в случая - тези от 2017 г. Новият състав през 2019 г. ще има малко повече от четири месеца да се ориентира в обстановката, защото през май е вотът за Европейски парламент, а през есента - местните избори. Ако поправките, предложени от \"Воля\", бъдат приети дотогава, просто броят на членовете на комисията ще бъде намален. ", "date": "2018.02.28", "title": "Изборен Биг Брадър: Щрак... на портрет с бюлетината отпред!"}
{"url": "https://www.dnes.bg/snimka-na-denia/2018/02/28/kakvo-li-ni-nosi-baba-marta-stud-i-sniag-malko-slynchice.369278", "text": "Според синоптичните прогнози в четвъртък облаците над страната ще намалеят до слънчево време. Сутринта минималните температури в по-голямата част от страната ще бъдат от минус 10 до минус 15 градуса, но на места най-вече в котловините на областите Перник, Кюстендил и София, не са изключени стойности и до минус 20, минус 22 градуса.\r\nПрез деня слънчевото време и слаб югоизточен вятър ще повишат температурите.\r\nВ петък ще се заоблачи. Ще превали сняг, който през деня от юг на север ще преминава в дъжд. Има условия за поледици, предупреждава пред \"Труд\" Петър Янков от ТВ МЕТ.В събота в сутрешните часове все още ще превалява дъжд, в северните райони дъжд и сняг с поледици. \r\nВ неделя отново ще бъде предимно облачно и ще превалява дъжд. Повишението на температурите ще продължи и максималните ще бъдат от 3 до 8 градуса.\r\nВ понеделник и вторник ще бъде предимно облачно. На много места ще превалява дъжд, по високите части на планините – сняг. На места валежите ще са значителни и заедно с топящия се сняг ще повишават водните нива на реките.\r\nВ сряда преваляванията ще спрат и ще има повече слънчеви часове. Сравнително топло ще бъде и на 8, 9 март. Облачността ще бъде разкъсана и променлива, възможни са и превалявания.\r\nПрез първата половина на второто десетдневие от идния месец динамичното време ще се запази. Преваляванията ще са често явление. \r\nСлед 15-ти ще настъпи стабилизиране на времето. Ще бъде предимно слънчево и дневните температури ще се повишават, но сутрешните ще останат ниски и не са изключени още мразове.\r\nПрез последните десет дни от март ни очакват повече слънце и по-високи дневни температури. Кратки пролетни дъждове ще има в периода от 22 до 24 март и в края на месеца, като не е изключено и по-сериозно застудяване.", "date": "2018.02.28", "title": "Какво ли ни носи Баба Марта? Студ и сняг, малко слънчице"}
{"url": "https://www.dnes.bg/politika/2018/02/28/bsp-da-se-razsekreti-dokumentyt-za-prodajba-na-chez.369318", "text": "БСП отново се ядосаха на Бойко Борисов и нарекоха \"подигравка\" документа за сделката за продажбата на ЧЕЗ, който вчера той депозира в секретното деловодство на парламента.\"Това там е поредната подигравка на премиера към всички нас. Беше ни предоставен един хвърчащ лист, без подпис и печат, с информация, която няма основание да бъде класифицирана\", настоя червеният Жельо Бойчев.Социалистите настояват данните да бъдат разсекретени, за да могат да се използват на утрешното заседание на съвместната комисия по енергетика.\n\n\n\"На същото заседание да бъде поканено и ръководството на Българската банка за развитие да обясни защо излъга, че няма никакво отношение към покупко-продажбата на ЧЕЗ. След като Българската банка за развитие стои зад купувача на ЧЕЗ, това означава че и правителството стои зад г-жа Гинка Върбакова\", заключи Бойчев.Соцдепутатът допълни и че БСП е внесла проект за решение за създаването на временна анкетна комисия за разследване на всички обстоятелства и факти относно сделката с ЧЕЗ.Делян Добрев от ГЕРБ обаче контрира, че няма смисъл от подобни извънредни комисии, тъй като има постоянно действащи такива и ще се генерират само допълнителни разходи.\"На съвместното заседание утре на Комисиите по енергетика и за контрол над службите, освен институциите, сме поканили и представителя на купувача - Гинка Върбакова. Надявам се тя да се отзове, за да можем да си зададем въпросите\", каза още шефът на енергийната комисия.Той добави и че ако се канят банки на заседанието, ще се наруши класифицирания документ на Министерския съвет, защото ще се покаже кои за банките.\"Ако БСП са сигурни, че няма нищо секретно, те да поканят и трите банки, изброени в този документ. Не можем да каним само една, ако каним някой, трябва да каним и трите банки. Те са дали писма за намерения, но тъй като има Закон за банковата тайна, Министерският съвет ще провери доколко този документ може да се разсекрети, и ако може - ще го разсекрети\", добави Делян Добрев.", "date": "2018.02.28", "title": "БСП: Да се разсекрети документът за продажба на ЧЕЗ!"}
{"url": "https://www.dnes.bg/televizia/2018/02/28/preminavane-na-liniiata-v-edno-frensko-selo.369232", "text": "В трети епизод на сериала \"Едно френско село\", действието се развива на 30 септември 1940 г. В момчешкото училище на Вилньов, превърнато във военна казарма, е прекъснат захранващ кабел.Германците приемат случилото се за саботаж и в яростта си молят френската полиция за съдействие в разкриването на виновника за деянието.Докато Жан, Дьо Керверн и Даниел се противопоставят на възможно сътрудничество между френските органи на реда и окупаторите, Ремон Шварц обмисля да заработи за германците, като в замяна се спаси от фалит.Какво ще се случи, вижте в \"Едно френско село\" от 19:50 часа по телевизия \r\n ", "date": "2018.02.28", "title": "Преминаване на линията в \"Едно френско село\""}
{"url": "https://www.dnes.bg/index/2018/02/28/ucheni-osyshtestviavame-kontakt-s-izvynzemni-do-2100-g.369302", "text": "Човечеството ще осъществи контакт с извънземни през този век, заяви физикът-теоретик и популяризатор на науката Мичио Каку, цитиран от изданието Science Alert.\r\nУченият направи прогнозата в Reddit по време на онлайн интервю от серията AMA (Ask Me Anything), отговаряйки на въпрос на потребител. \r\nСпоред физика хората ще открият извънземна цивилизация към края на века, прослушвайки радиосигнали. \r\nЩе бъде необходимо да се разкодира техният език, за да стане ясно към кой тип извънземни цивилизации се отнасят те. Общуването обаче ще бъде затруднено, тъй като „братята по разум“ ще живеят на най-малко десетки светлинни години от Земята. \r\nСет Шостак, старши астроном от проекта SETI (Search for Extraterrestrial Intelligence) също смята, че контакт с извънземни ще бъде осъществен през следващите 20 години чрез радиовълни.\r\nВ същото време физикът-теоретик Стивън Хокинг е на мнение, че извънземните представляват опасност за човечеството и хората трябва да игнорират посланията на извънземни цивилизации. \r\nС него са съгласни астрономите Майкъл Хипке и Джон Лърнд, които смятат, че в посланието може да се съдържат вредоносни кодове или опасна дезинформация. \r\nПо скалата на Кардашев, предложена от съветския радиоастроном Николай Кардашев,  съществуват три категории разумни цивилизации във Вселената. В първата са цивилизации, използващи всички достъпни ресурси на планетата, във втората – тези, които получават енергия от родната звезда, и в третата – завоювали галактика, пише Лента.ру.", "date": "2018.02.28", "title": "Учени: Осъществяваме контакт с извънземни до 2100 г."}
{"url": "https://www.dnes.bg/health/2018/02/28/6-hrani-bogati-na-probiotici.369249", "text": "Пробиотиците са живи организми, които имат редица предимства за здравето. От тях зависят много процеси в тялото, свързани с храносмилането, имунната система, детоксикацията.Полезните бактерии играят важна роля и за работата на сърцето и мозъка. Липсата на достатъчно пробиотици води не само до разстройства в стомашно-чревния тракт, но дори до депресия.Пробиотиците могат да подобрят качествата и текстурата на кожата, да я направят по-здрава и сияйна.\r\nНабавянето на пробиотици чрез хранителни добавки е много популярно, но по-добрият начин да снабдите организма си с полезните бактерии си остава натуралният – чрез храна.Някои хранителни продукти са особено богати на пробиотици. Кои са те?Ферментиралите храни са прекрасен източник на пълноценни полезни бактерии. За щастие, киселото зеле у нас е част от традиционната кухня и лесно се намира или приготвя вкъщи. Богато е на витамини С, В и К. Съдържа големи количества желязо, манган и натрий.В зависимост от обработката и ферментацията, чрез която се добиват, някои видове сирена притежават завидно количество естествени пробиотици. Сред тези сирена са гауда, моцарела, чедър, извара. Те са богати още на витамин В12, калций, селен, фосфор.", "date": "2018.02.28", "title": "6 храни, богати на пробиотици"}
{"url": "https://www.dnes.bg/politika/2018/02/28/radev-gotov-s-ksns-to-no-za-cialostna-energiina-strategiia.369349", "text": "Според президента Румен Радев от продажбата на ЧЕЗ на семейната пазарджишка фирма жертвата не била властта, а крайният потребител на ток.\n\n\n\n\"Зададох въпроси за сделката на ЧЕЗ, а вчера премиерът Бойко Борисов даде някакви съвети. Всички очакваме отговори\", настоя държавният глава.Той обаче разкритикува мнозинството в парламента, което отхвърли искането на БСП за изслушване на Борисов по казуса.Радев настоя, че след като темата касае толкова много потребители трябва да се знае как малка фирма, без история, получава такива големи банкови гаранции, за които спомена и премиерът вчера. Според него трябва да е ясно кои са банките и какви са най-вече механизмите за финансиране и получила ли е тази фирма политическа подкрепа, за да бъдат банките толкова щедри към нея. \"Как така отговорните институции научават и започват да действат постфактум? Това са въпросите\", подчерта държавният глава.Той допълни, че би свикал КСНС по обща тема за енергетиката, защото АЕЦ \"Белене\" и ЧЕЗ са частни случаи. Президентът смята, че големият проблем е, че няма национална стратегия за енергетиката със средносрочен хоризонт 2030 г. и дългосрочен 2050 г. \"Ако нямаме такава стратегия, всичко ще се решава на парче и ще имаме скандал след скандал\" каза още държавният глава.", "date": "2018.02.28", "title": "Радев готов с КСНС-то, но за цялостна енергийна стратегия"}
{"url": "https://www.dnes.bg/notifikacii/2018/02/28/komshiiski-reket-postoianni-remonti-kak-da-se-zashtitim.369343", "text": "Има множество нарушения на правата на собствениците на апартаменти в жилищните блокове. Именно парирането им е целта на нашата организация.Това посочи в ефира на , председател на Асоциацията за регулиране на отношенията в етажната собственост.Гостът в студиото даде и пример за конкретно нарушение – даден клиент смята, че е рекетиран, тъй като живее в блок с 12 апартамента, 10 от които са заети, като собствениците на другите апартаменти правят постоянно и, според него, без причина ремонти.Именно при такива случаи се намесват организации като председателстваната от събеседника в предаването.", "date": "2018.02.28", "title": "Комшийски рекет, постоянни ремонти... Как да се защитим?"}
{"url": "https://www.dnes.bg/sofia/2018/02/28/goreneto-na-rdf-otpadyk-v-sofiia-skara-obshtina-i-grajdani.369332", "text": "Ефективно оползотворяване на боклука в София или нова далавера за 67 млн. лева – тези две гледни точки се сблъскаха днес на шумно обществено обсъждане в Столична община. То бе насрочено, за да бъдат разяснени на гражданите параметрите на заем, който общината ще изтегли за изграждане на инсталация в \"Топлофикация София\" за изгаряне на отработен отпадък.Инсталацията за оползотворяване на RDF (модифицирано гориво от битови отпадъци) се изгражда в рамките на третата фаза на Интегрирания проект за управление на отпадъците в София. През първата фаза бяха изградени инсталацията за компостиране на зелени отпадъци и депо \"Садината\", а при фаза втора – заводът за отпадъци с производство на Refuse Derived Fuel – RDF фракция. Там могат да се произвеждат 180 хил. тона RDF годишно.Сега София няма инсталация за оползотворяване на RDF и общината плаща 5 млн. лв. годишно на циментови заводи в страната за извозването му. Тези средства се събират от такса смет на софиянци.Третата фаза представлява изграждане на инсталация за преработка на RDF, която ще бъде на площадка от терена на ТЕЦ \"София“. От фракцията когенерацията ще произвежда комбинирано електрическа и топлоенергия.Инвестиционната стойност на проекта е 157 млн. евро без ДДС, от които повече от половината (91 млн. евро) са финансиране от оперативна програма \"Околна среда\" и националния бюджет. Собственият принос на Столична община, включително със заем от ЕИБ, е над 65 млн. евро.Параметрите на заема от ЕИБ предвиждат той да е в границите на 67 млн. евро със срок за изплащане 19 години, четиригодишен гратисен период и фиксирана лихва от 1,5%.Петър Трайков, директор на дирекция \"Управление на отпадъците в Столична община“, обясни, че ще се постигне завършеност на системата за отпадъците и ще се оползотворява тази част от тях, която не може да бъде рециклирана. По думите му по-малкото отпадъци за депониране ще намалят рисковете за населението и околната среда.Ще намалее зависимостта на топлофикацията от природния газ, ще се произвеждат 58 мегавата топлинна и 20 мегавата електроенергия. Ще има икономии и спестяване на ресурси - 64 млн. куб. м природен газ на година, увери представителят на общината. Той обеща четиристепенна пречистваща инсталация на газовете и дори намаляване на фините прахови частици (ФПЧ).Участници в общественото обсъждане поставиха въпроса за намаляване на цената на парното, след като се правят икономии и се горят отпадъци. Други попитаха колко ще струва експлоатацията и депонирането на пепелта.Асен Генов от \"Протестна мрежа\" отправи обвинението, че дискусията е проформа. Той заяви, че Топлофикацията има милиони просрочени дългове и случващото се според него е сравнимо с казуса КТБ. \"Това мероприятие е с цел да помогне на ГЕРБ да усвои нови средства, вие софиянци ще платите 140 млн. лева“, заяви той.Зам.-кметът Дончо Барбалов заяви, че става дума за разсрочени задължения, а не за просрочени.Пламен Георгиев, зам.-директор икономическа и търговска дейност в \"Топлофикация София\", заяви, че RDF на български всъщност е отработен отпадък. Той представи сегашното състояние на производство на топлофикацията. В последните три финансови години загубите намаляват, \"не казвам, че сме на печалба“, каза той.По думите му изграждането на инсталацията ще подобри финансовото състояние на дружеството в бъдеще, включително заради спестените природен газ, разходи за въглеродни въглеродни емисии и изкупуването на ток на преференциална цена. Ако инсталацията действаше днес, цената на парното щеше да е с 6% по-ниска, каза той.Стефан Димитров, който стои зад проекта AirBG, припомни процедурата на Еврокомисията срещу България заради мръсния въздух в големите градове. Той попита дали ще се измерват емисиите на определени вещества във въздуха и какъв ще е ефектът от извозването на отпадъка с камиони, дали ще бъдат горени отпадъци на други градове, къде ще бъде извозван опасният отпадък и каква е стойността на депонирането му.Зам-кметът с ресор екология Йоана Христова припомни, че проектът ще се реализира не само с дълга към ЕИБ, а и с грант от ЕК. Тя посочи спестените количества газ и средства за емисии, намаляването на разходите на топлофикацията заради ползването на висококалоричния отпадък.За първи път в общината има възможност да направи топлофикация поне малко независима от външни доставки, каза тя. Инсталацията за RDF е заместваща на вече съществуваща мощност. Така по думите й замърсяването на въздуха ще намалее след четиристепено очистване на димните газове, каквото ще се приложи за първи път в България.\"Лъжете, в газта няма живак, а в боклука има“, крещяха участници в обсъждането.Йоана Христова увери, че няма да се горят отпадъци на други градове или промишлеността и обектът постоянно ще бъде наблюдаван от Европейската комисия. Тя допълни, че още през 2015 г. е имало три обсъждания на екооценката (ОВОС).Не цялата пепел е опасен отпадък, каза Христова. 36 хил. т годишно тъмна пепел ще отиват на депо \"Враждебна“. Опасният отпадък – летящата пепел - ще се депонира в Германия. Разходите за транспорт са включени в прогнозата за 6,9 млн. евро оперативни разходи годишно.Ася Стоянова обърна внимание, че гражданите нямат доверие нито на общината, нито на топлофикационното дружество.Фините прахови частици, излъчвани от топлофикацията, ще намалеят с 9,6%, каза Йоана Христова. По думите й София е постигнала 17% депониране на отпадъците и построеният завод е постигнал целта си.Тъй като накрая пепелта ще се пречиства с кондензация, ръководителят на проекта Васил Петров обеща да няма никакви отпадъчни води и безотпадна технология.Йоана Христова заяви, че инсталацията годишно ще отделя много по-малко диоксини, отколкото отделя за 24 часа една скара на ресторант.Всички тези аргументи не успяха да убедят представители на неправителствени организации, които шумно показваха несъгласието си и определиха случващото се като „нова далавера за 67 млн. лева“.Имаше мнения, че във въздуха ще се отделят канцерогенни вещества.Тази инсталация със сигурност ще влоши въздуха, заявиха недоволни граждани. Имаше и такива, които бяха съгласни да се изгради инсталацията, но изразиха опасения дали наистина заложените параметри за пречистване ще бъдат спазени. Множество забележки бяха отправени към общината заради недостатъчната публична информация по проекта.На въпрос на Investor.bg защо трябваше столичани да плащат 5 млн. лв. годишно на циментовите заводи Петър Трайков изчисли, че, ако RDF отпадъкът отива в депо, таксата за депониране за 3 г. в периода 2017 – 2020 г. ще е 12,6 млн. лева. Допълнително за използването на депото общината ще плаща за този период 9,7 млн. лева, а освен това сметището ще се запълва по-бързо и ще се наложи изграждането на ново.Той допълни, че изграждането на инсталацията в момента не е възможно заради обжалването на екооценката в съда, започнало още през 2015 г.Още за икономика четете в ", "date": "2018.02.28", "title": "Горенето на RDF отпадък в София скара община и граждани"}
{"url": "https://www.dnes.bg/akoshtete-vqrvaite/2018/02/28/i-tova-e-fakt-transeksualna-dade-hiliadi-za-da-e-drakon.369331", "text": "Шокираща метаморфоза предприела Ева Тиамат Медуза от Бруни, американския щат Тексас, за да заприлича на дракон.Трансексуалната жена се подложила на тази промяна, след като й поставили диагноза ХИВ. Тогава тя дори още живеела като мъж, под името Ричард Ернандес.Страшната вест на здравословното й състояние я накарало да вземе крайно решение - \"да не умира в човешки образ\", което й струвало повече от 58 хиляди щатски долара, пише в. \"Метро\", цитиран от БТА.\r\nЕва напуснала банката, в която заемала длъжността заместник-президент и започнала да трансформира човешкия си образ в драконов.Предисторията й е, че е изоставена от родителите, когато била на 5-годишна възраст, а се \"преродила\" под грижите на тексаска гърмяща змия.\"Имам две майки - едната е биологичната ми, а другата е гърмяща змия\", казва тя. Ева започнала промяната на визията си с поредица големи татуировки, след това си направила пластична операция на носа, премахнала ушните си миди, а очните й ябълки били оцветени в зелено завинаги.Стряскащ момент е, че си е раздвоила езика и си е имплантирала осем рога на главата. Всичко това й струвало близо 60 хиляди долара, но плановете й са да даде още 40 хиляди в следващите две години.\"За мен моята трансформация е най-прекрасното пътуване в живота ми. Има трудни за разбиране причини и дълбок смисъл в това защо го правя\" - добави 56-годишната Ева.", "date": "2018.02.28", "title": "И това е факт! Трансексуална даде хиляди, за да е... дракон"}
{"url": "https://www.dnes.bg/obshtestvo/2018/02/28/trima-ministri-v-rabotna-grupa-za-zakonovi-promeni-svyrzani-s-mediite.369350", "text": "Правителството реши да се създаде работна група, която да изготви законови промени за собствеността и финансирането на медиите у нас.\r\n\"Работната група трябва да предложи ясен механизъм за разкриване на крайния собственик на доставчика на съответната медийна услуга и източниците му на финансиране, отговорния държавен орган, който ще прилага механизма, както и размера на санкциите в случай на неизпълнение на задълженията на адресатите на законопроекта\", съобщават от правителствената пресслужба.Тя трябва да предложи също законово допустим начин за сезиране от компетентен държавен орган на Комисията за защита на конкуренцията и да регламентира задължение на КЗК за периодично изготвяне на секторни анализи на медийния пазар в страната, обхващащи всички медии.В случай, че Комисията установи, че конкуренцията на медийния пазар е ограничена или нарушена, да бъде създаден механизъм за нейното възстановяване.\r\nВ работната група по изготвянето на законодателните промени ще бъдат включени министрите на икономиката, на финансите и на културата и определени от тях експерти.\r\nНа работната група се възлага в 14-дневен срок от приемането на това решение да сезира КЗК за извършване на секторен анализ на медийния пазар в страната. Ще се изследват характеристиките и структурата на пазара, участниците, степента на пазарна концентрация, динамиката в сектора, нормативната уредба, саморегулациите.", "date": "2018.02.28", "title": "Трима министри в работна група за законови промени, свързани с медиите "}
{"url": "https://www.dnes.bg/stranata/2018/02/28/spasiha-bolno-dete-ot-zakysal-avtomobil.369345", "text": "Само за първата половина от деня спасителните екипи на пожарната са реагирали на 100 сигнала за произшествия, от които 21 пожара и 79 спасителни дейности, съобщава МВР.\r\nВсеки пети сигнал – общо 22, идва от района на Бургас, където е имало закъсали автобуси на градския транспорт. Освен това е евакуирано болно дете от затънал в преспите автомобил. Транспортирана е жена за хемодиализа от с. Козичино до болницата в Несебър.\n\n\nЗаради силен снеговалеж, бурен вятър и снегонавявания временно е спряно движението по магистрала \"Тракия\" в участъка Ямбол - Бургас. \r\nРедица сигнали за закъсали имало и около Русе. Там болни на хемодиализа също са транспортирани до болница.\r\nИзтеглен е автобус, аварирал в района на изхода на с. Средец край Горна Оряховица.\r\nПодбалканският път София - Бургас е затворен в отсечката от Мъглиж до Гурково. Обходният маршрут е през Стара Загора - Нова Загора - Гурково. Камиони не се движдат по пътя от Твърдица до Бургас.\r\nДунав мост при Русе е затворен за камиони над 12 т поради усложнените метеорологични условия в Румъния. Поради обилния снеговалеж, силния вятър и снегонавявания временно е спряно движението камиони над 12 тона по пътя Русе - Бяла. Отсечката се почиства от 15 машини и от роторен снегорин.\r\nВ региона на Добрич заради силния снеговалеж, вятър и снегонавявания е спряно движението на всички превозни средства по пътя Дуранкулак - Варна. \r\nБлизо 1500 машини почистват републиканските пътища. Обработката на настилките продължава, за да се осигури безопасността на пътуването при зимни условия, отчитат от АПИ.\r\nБез ограничение е пътуването по автомагистралите \"Хемус\", \"Струма\", \"Люлин\" и \"Марица\".\r\nОт МВР апелират шофьорите да не предприемат пътуване в Северозточна България и Бургаска област, освен ако не е крайно наложително.", "date": "2018.02.28", "title": "Спасиха болно дете от закъсал автомобил"}
{"url": "https://www.dnes.bg/obshtestvo/2018/02/28/borisov-kym-lekarite-zaedno-vs-krajbite-v-zdraveopazvaneto.369344", "text": "Премиерът Бойко Борисов призова лекарите да бъдат партньори в контрола на парите, които се дават за здравеопазване.\n\"Искам да направим така, че да сме един отбор в здравеопазването и  хората да усетят ефекта за себе си\", заяви премиерът в началото на  срещата си със съсловните здравни организации в Министерския съвет. След срещата стана ясно, че Националният рамков договор ще бъде подписан по-късно днес.Борисов ги призова заедно да работят срещу кражбите и изтичането на средства от системата.\"Не може с 407 млн. повече да влизат в здравеопазването за тази година и още февруари месец да излезе, че с 270 сме назад\", коментира той във видео от срещата, разпространено от правителствената пресслужба.По думите му за първите два месеца на годината има свръхдоговаряне за лекарства, а те са 30% от разходите на болниците.Борисов подчерта, че при увеличаващите се средства, при наличието на модерна апаратура и добри специалисти у нас, нарастват и средствата за лечение в чужбина.Влизаме в един цикъл, в който милиарди се изливат и ефектът за хората е  нула. Не може на чуждите здравни каси да имаме да плащаме над 275 млн. Сигурно сме в първата тройка на Европа по най-модерната апаратура, не  мога да кажа, че не са ни кадърни докторите, точно обратното, а ние  стотици милиони даваме на чуждите здравни каси, заявява той.   ", "date": "2018.02.28", "title": "Борисов към лекарите: Заедно vs. кражбите в здравеопазването!"}
{"url": "https://www.dnes.bg/stranata/2018/02/28/nad-deset-koli-se-sblyskaha-na-hemus-krai-varna.369360", "text": "Верижна катастрофа с участието на над 10 автомобила е станала на автомагистрала \"Хемус\" в района на с. Слънчево в посока Варна, съобщиха от МВР.\r\nПроизшествието е станало около 13.30 часа.\r\nПо първоначални данни един човек е откаран с частен автомобил към болнично заведение.\r\nНа място има полицейски екипи, които работят по изясняването на детайли около инцидента. \r\nПрипомняме, че движението между Варна и Каспичан е затворено за всички превозни средства заради снежната виелица.", "date": "2018.02.28", "title": "Над десет коли се сблъскаха на \"Хемус\" край Варна"}
{"url": "https://www.dnes.bg/world/2018/02/28/sblysyk-na-na-dva-vlaka-v-egipet-19-dushi-sa-zaginali.369358", "text": "Най-малко 19 души загинаха и 38 бяха ранени след сблъсък между два влака в Египет. Това съобщи телевизионният канал \"Скай нюз-Арабия\", цитиран от ТАСС.Новинарският портал \"Ал Яум ас Сабия\" съобщава, че пътническа композиция се врязала в товарен влак в провинция Бухайра, северно от Кайро и два пътнически вагона се разкачили, след което в тях се врязала идваща товарна композиция.В момента на мястото на катастрофата работят около 30 екипа на бърза помощ. Египетското министерство на здравеопазването засега потвърждава данни за десет загинали и 15 ранени.Предишната подобна катастрофа в Египет стана през август, когато пътнически влак от Кайро за Александрия се вряза с голяма скорост в околностите на столицата в спрял влак от Порт Саид. Тогава загинаха 41 египтяни, а над 30 бяха ранени. (БТА)\r\n ", "date": "2018.02.28", "title": "Сблъсък на на два влака в Египет, 19 души са загинали"}
{"url": "https://www.dnes.bg/obshtestvo/2018/02/28/utopiiata-zapad-bylgariia-kato-germaniia-ili-bylgarite-v-germaniia.369364", "text": "\"Единствената утопия на 1989 беше Нормалността. (…) Ние искахме да живеем като хората на Запад. Но когато човек иска да живее \"като на Запад\", тогава много по-лесно е направо да върви на Запад, вместо да чака, докато Западът дойде при нас. Защо цял живот да чакам България да стане като Германия, вместо направо да се преместя в Германия? Тъкмо това направиха мнозина, които поддържаха революцията.\"Това казва политологът Иван Кръстев в обширна статия на германския журналист Саша Ленарц, публикувана в седмичника \"Велт ам Зонтаг\" и цитирана от .Според него сериозните различия между Източна и Западна Европа ще се запазят. Според политолога, крайно десните в Западна Европа в някакъв смисъл са приемници на 1968 година, чието културно наследство за усвоили.\"Вижте Холандия. Там изобщо не е проблем, че един открито хомосексуален човек е лидер на десните популисти. В Източна Европа това е немислимо. Източноевропейският консерватизъм е провинциален. Ние сме консерватори на пълен работен ден и по всички въпроси. Срещу всяко малцинство. Големият вододел между Западна и Източна Европа минава през въпроса за етническата хомогенност.\"По-нататък Иван Кръстев обяснява, че за източноевропейците проблемът идва не само от външния миграционен натиск, но и от обратната тенденция - обезлюдяването на техните страни.\"Надигнало се е нещо като демографска паника, която се себеизразява като морална паника. През 1989 година България имаше над 8 милиона граждани, после обаче хората започнаха да емигрират. Това е гигантската разлика между революцията от 1989 и много други поврати. Всяка революция е демографско събитие. Много хора напуснаха Русия след Октомврийската революция, същото се е случило и във Франция след 1789. Това обаче са били главно хора, обявяващи се против съответната революция. Интересното при революцията от 1989 е това, че най-бързо си тръгнаха тъкмо хората, които я подкрепяха.Единствената утопия на 1989 беше Нормалността. (…) Ние искахме да живеем като хората на Запад. Но когато човек иска да живее \"като на Запад\", тогава много по-лесно е направо да върви на Запад, вместо да чака, докато Западът дойде при нас. Защо цял живот да чакам България да стане като Германия, вместо направо да се преместя в Германия? Тъкмо това направиха мнозина, които поддържаха революцията.\"А какво означава това за другите, които останаха? На този въпрос българският политолог отговаря така:\"Те просто изпаднаха, в същинския смисъл на думата. Дори когато могат да си изкарват препитанието, те пак виждат как младите изчезват, а обществото се топи. В България (…) хората се опасяват, че етническата им група чезне. Оттук възниква нещо, което аз наричам \"дефанзивен комунитаризъм\". (…) Те казват: \"Най-напред ще се погрижим за нас самите, тук. Големият външен свят е враждебен. Ако си българин, би трябвало да останеш да живееш в България.\" (…) Дефанзивно и със склонност към заговорнически теории.Средноевропейската трагедия се състои в това, че тамошните политически лидери говорят един крайно враждебен и брутален език - и тъкмо поради това става все по-трудно да осъзнаем, че някои от опасенията на хората там всъщност са съвсем основателни. Имаме си работа с едно деморализирано общество, което е демографски отслабено. Много се говори за трансферните плащания, които текат от Запад на Изток, но непрекъснато се пренебрегва фактът, че голям брой хора, получили добро образование на Изток, днес работят на Запад. А това също си е материален трансфер.\"Иван Кръстев припомня, че преди десетина години западноевропейците са се опасявали да не загубят работни места заради разширяването на ЕС. Днес обаче не те, а източноевропейците се чувстват като най-големите \"лузъри\", казва Кръстев и продължава:\"Този психологически поврат настъпи едновременно с бежанската криза, но не беше предизвикан от нея. (…) Начинът, по който източноевропейците реагираха на квотното разпределение на бежанците, беше неправилен. Помолиха ни да приемем една относително ниска бройка и да покажем солидарност, след като самите ние спечелихме от европейската солидарност. На чисто човешко равнище това беше същинска катастрофа. Защото не можеш просто тъй да заявиш, че нямаш капацитета да приемеш няколкостотин души. Това е смехотворно, особено когато в същото време гледаш как всички тези хора пристигат в Австрия и в Германия.\"\"И въпреки това Вие разбирате тази реакция, така ли?\" - пита германският журналист Саша Ленарц. Иван Кръстев отговаря така:\"По време на еврокризата Германия задължи всички да се придържат към правилата, ако искат Европа да оцелее. А ето, че после изведнъж сама промени правилата. Лично аз дори изпитвам симпатия към онова, което направи Меркел. Защото ако не беше направила нищо, Италия и Гърция направо щяха да рухнат. Но начинът, по който го направи, беше проблематичен. (…) Тя наруши правилата, без да е говорила с никого за това. Когато човек извършва подобно нещо, той поне може да го обясни. В същото време не е честно да изкарваме, че Меркел е имала хиляди други варианти за действие. Времето и възможностите за реакция бяха изключително ограничени. Какво щеше да стане, ако Германия беше казала на Гърция и Италия: \"Бежанци ли? Не е наш проблем.Съществува Дъблинско споразумение, нека да се придържаме към правилата\". Това щеше да е краят на ЕС. Тоест, Меркел беше права не само в морално, но и в политическо отношение. Грешката ѝ беше, че не го обсъди с никого. А в резултат настъпи конфликт с държави, които тъй или иначе имат двойствено отношение към Германия. Защото Средна Европа от една страна вече отдавна е част от германската икономика - вижте само показателите им за износа. От друга страна обаче в определени обществени кръгове все още е жив страхът от Германия.\"В края на обширното интервю Кръстев прави следното обобщение: \"Кризите винаги имат и положителен ефект. Сега европейските общества за пръв път започнаха да се интересуват от различията помежду им. Днес германците знаят за гръцката икономика повече, отколкото когато и да било преди, а поляците - много повече от преди за отношението на германците към имиграцията. В някакъв смисъл това създава усещането за обща съдба.\"\r\n ", "date": "2018.02.28", "title": "Утопията \"Запад\": България като Германия или българите в Германия?"}
{"url": "https://www.dnes.bg/obrazovanie/2018/02/28/talant-mnogo-talant-martin-malkiiat-shampion-po-matematika.369297", "text": "Един малък, 6-годишен българин, е новият световен шампион в едно от трудните математически състезания – олимпиадата в Банкок.Мартин Матов е победителят сред най-малките участници – в подготвителна група. Шампионите и в други две категории са българчета - Йордан Стоянов при първокласниците и Ясен Пенчев при шестокласниците.Мартин се захваща с математиката, когато е на три години и половина. Майка му го записва.Иначе всичко започва от номерата на колите. Вместо автомобилна страст обаче Мартин се влюбва в числата.И така – от четиригодишен тръгва по състезания. Най-големият му успех е олимпиадата в Банкок, където се състезава с още 1500 деца.\"Като видях задачите, които ни дадоха на състезанието, видяха ми се много лесно. Талантлив мисля че съм. Много талантлив\", споделя момчето пред bTV.Майка му Милена Александрова е истински щастлива и пожелава на всяка майка да изпита усещането на международна сцена да споменават името на детето й.Друг човек, който стои зад успехите на Мартин, е неговата учителка Ирина Шопова. Задачите, които Мартин решава, са за третокласници.\"Ние наистина вярваме, че той има изключителна дарба и изключителни умения”, казва и бащата на момчето – Цветомир Матов.", "date": "2018.02.28", "title": "Талант, много талант, Мартин – малкият  шампион по математика!"}
{"url": "https://www.dnes.bg/politika/2018/02/28/bydeshteto-za-stranata-decentralizaciia-na-obshtinite.369368", "text": "Децентрализацията на общините няма алтернатива – това е европейският модел, който движи прогреса в много държави. Това заяви президентът Румен Радев по време на тържествената сесия на 31-ото Общо събрание на Националното сдружение на общините в България. Форумът събра в София кметове от цялата страна, цитиран от прессекретариата на \"Дондуков\" 2.  \n\r\n\"Не трябва да има никакви \"гейтове\", никакви корупционни схеми, защото те ще ни върнат обратно в изходното положение\", заяви държавният глава. \r\nПо думите на президента, ефективната децентрализация предполага много точни механизми за обществени поръчки и добра работа на три нива - с изпълнителната власт, прозрачност при управлението в самата местна власт и ясни критерии при разпределяне на средствата към общините. \r\n\"Трябва да създавате прозрачни и справедливи механизми, когато разпределяте бюджет надолу към общините под вас\", призова Румен Радев кметовете.\r\n \r\nЕфективното местно самоуправление е ключът към изваждането на българина от апатията и в превръщането му в активен гражданин, заяви президентът и обясни, че това ще се случи, когато хората имат самочувствието, че участват при вземане на решенията и имат принос с активността и данъците си за прозрачно управление на населените места. \r\n\"Това е и начинът да задържаме младите хора в общините, това е начинът да пресечем катастрофалното обезлюдяване - всеки един да знае, че има своя принос и може да участва в тези предизвикателства\", допълни държавният глава. \r\n \r\nПрезидентът обърна внимание на дискусията за новото райониране на страната. \r\nЗа да имаме устойчива в дългосрочен план схема на райониране, трябва вие да дадете стабилност на решенията, обърна се Румен Радев към кметовете и посочи, че без консенсус няма как да се привличат различни форми на финансиране.\r\n\"Необходимо е разработването на ефективна национална политика за регионално развитие. И вие също трябва да бъдете в нейната основа като експертиза, защото това е единственият начин да се справим с тежките регионални дисбаланси\", заяви държавният глава.\r\nРумен Радев посочи, че това е път за преодоляване на демографската криза, бедността, неграмотността, като се изисква активна работа с всички институции, активен диалог и комуникация с гражданите. ", "date": "2018.02.28", "title": "Бъдещето за страната - децентрализация на общините "}
