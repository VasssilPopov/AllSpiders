{"url": "https://www.dnes.bg/muzika/2018/02/15/oficialno-spice-girls-podpisaha-chakat-ni-koncerti.368189", "text": "Дерзайте, фенове, Spice Girls се събраха! Виктория Бекъм, Гери Халиуел, Мел Би, Ема и Мел Си са подписали договора за възраждане на дамската формация за определен период от време, разкри TMZ. Това слага край на спекулациите, които гравитират около информацията за тяхната предстояща дейност.\r\nПо-рано този месец новината гръмна в публичното пространство, а малко след това някои таблоиди писаха, че Виктория Бекъм отказвала да пее и искала по-голям хонорар от останалите момичета, както и да ги облича.\r\nТова постави под съмнение въпросното събиране, в чиято основа стои мърчъндайзинг, участие в шоу програми и издаването на сборен албум с хитове.\r\nПо последна информация на TMZ дамите все пак ще пеят.\r\nВсички до една са подписали договора, в който са фиксирани локациите на концертите и компенсацията. Медията твърди, че те ще имат сценични певчески изяви в две страни, а фокусът на проекта е промотирането на различни стоки.Още музикални новини в ", "date": "2018.02.15", "title": "Официално: Spice Girls подписаха. Чакат ни концерти! "}
{"url": "https://www.dnes.bg/notifikacii/2018/02/15/kyde-se-kopaiat-bitkoinite-nai-evtino.368166", "text": "Исландия е първата страна, която използва повече електроенергия за копаене на криптовалути, отколкото за своите домакинства - отчасти благодарение на електроцентралите, работещи с магма, пише Цената на Bitcoin може и да се срина с над 50% от най-високите си нива през декември, но изглежда никой не е казал за това на Исландия, където криптовалутите и техния скок преструктурират икономиката.Според Йохан Снори Сигурберсон от енергийната компания HS Orka добивът на криптовалути в Исландия вероятно ще удвои годишното потребление на енергия в страната до около 100 мегавата. Това е повече, отколкото използваната електроенергия от домакинствата в държавата с 340 000 жители, сочат данните на националният енергиен регулатор.\"Копаенето\" е децентрализиран процес, който стои в основата на повечето криптовалути. Всъщност, една камара компютри се състезават в изгарянето на колкото може повече електроенергия и на всеки 10 минути един печели награда от 12,5 биткойна, което все още е достатъчно впечатляваща сума, въпреки последните спадове на валутата - 100 000 долара.С покачването на цената на биткойна се повиши и количеството електроенергия, нужно за получаване на възнаграждение за копачите. Това е и една от причините Исландия да е толкова популярна дестинация за копаене на криптовалути.Отговорът е прост: местоположение и вулкани. осигуряват на Исландия евтина и изобилна форма на възобновяема енергия. Геотермалните и водноелектрическите централи изобилстват на острова, намалявайки цената на електроенергията на едро, което позволява на миньорите да реализират по-високи печалби, докато използват компютрите си 24 часа в денонощието, 365 дни в годината. на страната, в най-северния край на Средноатлантическия хребет, осигурява второ предимство за копачите, извън наличието на магма. Арктическият въздух намалява необходимостта от инвестиране в скъпата климатизация за сървърните стаи, а това е от решаващо значение. Причината е, че специализираните чипове, използвани за добив на повечето криптовалути, генерират огромно количество топлина, когато работят с максимална ефективност.Разбира се, дори ефективното охлаждане няма да помогне на копачите да печелят добре, ако цената на криптовалитети падне твърде много. Но има доста компании, базирани в Рейкявик, които могат да поемат и много по-голямо обезценяване на биткойна от това, на което бяхме свидетели.Genesis Mining, например се мести в столицата на Исландия през 2014 от Германия, когато цената на биткойна е доста под 1000 долара.\"Това, което правим тук, е като добив на злато\", заявява Хелмут Раут, оперативен мениджър на компанията. \"Разбира се, и златните мини в крайна сметка се изчерпват. Кой знае, това може да се случи и с мините за биткойна, но това няма да ни спре да работим, докато си заслужава\". ", "date": "2018.02.15", "title": "Къде се копаят биткойните най-евтино?"}
{"url": "https://www.dnes.bg/health/2018/02/15/stresyt-e-zarazen-obyrnete-vnimanie-na-simptomite.368168", "text": "Не е новина, че силното нервно напрежение, предизвикано от негативни преживявания, може да се отрази на физическо и психическо ниво при човек.Новост е обаче, че роднините и приятелите на хората, страдащи от посттравматично стресово разстройство, проявяват симптоми на отклонението. До този извод стигат учени от университета в Калгари, Канада.\r\nСтресовите сигнали, идващи от други хора, могат да повлияят на човешкия мозък, подобно на реално преживян стрес. Специалистите изследвали този феномен при двойки мишки, като ги подлагали на различни фактори на напрежение.\r\n\"Атакували\" единия гризач с травмиращи емоции, после го събирали отново с партньора му, а след това тествали реакциите на различни мозъчни клетки у двойката. Резултатът бил еднакъв и при единия, и при другия, което води до заключението, че стресът е заразен. \r\nПри единия екземпляр активацията на невроните води до отделяне на съединения, сигнализиращи за опасност (предупреждаващ сигнал). Другото животно улавя този сигнал и може да предаде информацията на всички в групата. \r\nПо този начин функционира защитния еволюционен механизъм, който важи и за хората. След социално взаимодействие ефектът от стреса може да бъде обърнат, но само при женските. При тях негативното влияние, оказано на невроните, намалява почти двойно, след общуване с екземпляри, неподлежащи на стрес.", "date": "2018.02.15", "title": "Стресът е заразен. Обърнете внимание на симптомите!"}
{"url": "https://www.dnes.bg/stranata/2018/02/15/evrosanirahme-edni-se-greiat-na-dyrva-drugi-s-parno-spestihme-li.368096", "text": "Санираните апартаменти в обществени и жилищни сгради в 28 малки общини ще пестят на собствениците им по 7,5 млн. лв. всяка година. Вложените до момента европейски субсидии са на стойност 80 млн. лв. при сключени 107 договора за безвъзмездна финансова помощ, показват данните на регионалното министерство.\r\nСтойността на спестената първична енергия която се очаква по тях, е около 54 млн. киловатчаса за година. Собствениците на апартаменти в малките общини използват основно дърва или ток за отопление, показват разчетите на министерството.Приемаме, че в половината от обновените по европейската програма за саниране за отопление се използва дървен материал, което излиза по-евтино през зимата.\n\n\nВ този случай собствениците на имотите ще спестят около 2,7 млн. лева при цена на кубик дърва около 100 лева. Сумата, спестена от санирането при останалите блокове, използващи ток, е 4,8 млн. лева на година при цена на киловатчаса по 0,18 лева, пише \"Монитор\".Приоритетната ос \"Подкрепа за енергийна ефективност в опорни центрове в периферните райони (ПО2) на оперативна програма \"Региони в растеж 2014-2020г.\" е предназначена да подпомогне обновяването на сградния фонд в периферни райони от ниво 4 на националната полицентрична система. В рамката за изпълнение на приоритетната ос е заложена етапна цел за спестена енергия към края на 2018 г. от 5,1 млн. киловатчаса за година и крайна цел към 2023 г. от 56,9 млн. киловатчаса за година.\r\nСъгласно индикативната годишна работна програма на оперативна програма \"Региони в растеж\" (ОПРР) през март ще бъде обявена нова процедура - \"Енергийна ефективност в периферните райони 2\" по Приоритетна ос 2, с която също ще се допринесе за увеличаване на стойностите на спестена първична енергия.По нея кандидатите за нови дограми и монтиране на топлоизолация ще си разделят близо 207 млн. лв. Условието е кандидатстващите за евросубсидии за ремонти да обитават многофамилни жилищни сгради с до 35 апартамента. По програмата могат да кандидатстват сгради, които остават извън обхвата на Националната програма за енергийна ефективност.", "date": "2018.02.15", "title": "Евросанирахме! Едни се греят на дърва, други с парно. Спестихме ли?"}
{"url": "https://www.dnes.bg/notifikacii/2018/02/15/bylgarin-otkrit-myrtyv-v-izostaveno-jilishte-v-seres.368204", "text": "Тяло на мъж е намерено в изоставено жилище в северния гръцки град Серес днес и полицията не изключва възможността за престъпление, съобщава в. \"Катимерини\", позовавайки се на местните власти.\r\nМъжът е идентифициран като български гражданин, който потърсил убежище в изоставената къща през последните дни, предаде БТА.  \r\nТялото му било открито от друг българин, който го издирвал. \r\nСпоред първоначални преценки на съдебните лекари мъжът е получил наранявания по главата.\r\n ", "date": "2018.02.15", "title": "Българин открит мъртъв в изоставено жилище в Серес"}
{"url": "https://www.dnes.bg/notifikacii/2018/02/15/v-moskva-nasheto-i-oshte-12-posolstva-s-pisma-s-prah.368201", "text": "Общо 13 дипломатически представителства в Москва, включително българското, получиха пликове с прахообразно вещество, предаде ТАСС.\r\nВчера подозрителни писма пристигнаха в шест дипломатически представителства. Днес пликове с прах пристигнаха и в посолствата на България, Холандия, САЩ, Италия, Канада и Словения, както и в представителство на ООН, пише БТА.\r\nСпоред източник на ТАСС в службите за спешна помощ веществото не представлява опасност. Смята се, че пликовете са били изпратени в един ден. Всички получени писма са съдържали сходен по състав прах.\r\nПо-рано органите на реда съобщиха, че в състава на праха е открит фипронил - вещество от семейството на пестицидите, използвано в селското стопанство, медицинската практика и при борбата с вредни насекоми.\r\nПо данни на главното управление на руското вътрешно министерство за Москва, полицаите са конфискували веществото и са го изпратили за изследване. Установено е, че то не представлява опасност, съобщи говорител на управлението.\r\nПредставител на главното управление на министерството на извънредните ситуации за Москва също потвърди, че веществото не представлява опасност за населението.", "date": "2018.02.15", "title": "В Москва: Нашето и още 12 посолства с писма с прах"}
{"url": "https://www.dnes.bg/notifikacii/2018/02/15/minka-1-i-minka-2-natypkaha-kozmetika-v-gashti-sutieni.368192", "text": "Майка и дъщеря с едно и също име за пореден път са били хванати при опит да изнесат от голям супермаркет в Сливен скрита в дрехите им скъпа козметика, съобщиха от МВР.\r\n50-годишната Минка П. и 18-годишната й дъщеря Минка К. са били спипани от охранителите по обяд на Свети Валентин да мишкуват из щандовете на местния \"Кауфланд\".При претърсването в сутиените на двете мургавелки били открити парфюми и кремове за близо 1500 лв., а от бикините на по-младата полицайка извадила флакон за около 300 лв.\r\nТова е второто залавяне на чевръстите крадли за последните 10 дни. През миналата година двойката имала истински рекорд от удари. На няколко пъти жените използвали пеленаче, взето \"в заем\" от тяхна родственица, за да маскират набезите си, припомня \"Монитор\".\r\nВ хода на досъдебното производство по безспорен начин се установило, че \"двете Минки\" са редовни \"доставчици\" на улични търговци в ромския квартал \"Надежда\". Този път е образувано досъдебно производство, очаква се те най-после да получат и ефективни наказания.\r\n ", "date": "2018.02.15", "title": "Минка-1 и Минка-2 натъпкаха козметика в... гащи, сутиени"}
{"url": "https://www.dnes.bg/sofia/2018/02/15/zadyrjaha-myj-na-letishteto-svil-kolie-i-zabegnal.368157", "text": "Граничари на Аерогара София задържаха  27-годишен мъж от Ботевград, който се опитал да напусне страната, съобщиха от \"Гранична полиция\".Той ограбил на 13 февруари своя съгражданка, издърпвайки златното ѝ колие.Извършителят на престъплението е локализиран и задържан на летището при опит да напусне страната с полет за Лондон.Задържаният е предаден на РУП-Ботевград. Откраднатата вещ е намерена и иззета, а пълното документиране на случая продължава под наблюдението на районната прокуратура.", "date": "2018.02.15", "title": "Задържаха мъж на летището, свил колие и забегнал"}
{"url": "https://www.dnes.bg/obshtestvo/2018/02/15/12-godishniiat-iavor-koito-dari-kosata-si-vajnoto-e-che-shte-pomogna.368170", "text": "\n12-годишният Явор Добрев дари косата си в помощ на жена от София. Каузата му е за Пепа Атанасова на 33 години, съобщи Смелото момче направи това публично в ефира на тв \"Черно море\".\"Като един нормален човек, тя иска да има коса и да води отново нормален живот\", сподели в ефир Стоян Бурназов – Бурназа. Той е един от последователите на хуманитарните жестове в полза на онкоболни, започнати от варненеца Пламен Колесниченко.Явор е чакал 3 години, за да порасне косата му дотолкова, че да послужи за перука. Чул е по телевизията за инициатива, набираща желаещи да дарят коса.\"Хората реагират различно, някои странно\", споделя смелият младеж и признава, че мнозина не са харесвали вида му.\"Казваха ми: \"Приличаш на момиче. Кога ще си отрежеш косата?“ Вече не им обръщам внимание. Важното е, че ще помогна. Аз се занимавам с роботика и пея в хора на варненските младежи. Обичам да пея и рок\", разказва за себе си Явор.След като дари косата си, детето прикани и други да последват примера му.", "date": "2018.02.15", "title": "12-годишният Явор, който дари косата си: Важното е, че ще помогна!"}
{"url": "https://www.dnes.bg/akoshtete-vqrvaite/2018/02/15/shtastieto-si-ima-cena-95-hiliadi-godishno.368121", "text": "Екипът от университета \"Пардю\" в САЩ откри, че годишен доход в интервала 60-54 хиляди щатски долара осигурява емоционално благоденствие.Максимумът, който хората трябва да печелят, за да са доволни от живота, е 95 хиляди долара за година. \r\nАко изкарват повече пари, те може да се фокусират изцяло върху материалните придобивки и да бъдат нещастни, предупреждават американските учени, цитирани от в. \"Дейли мейл\".\r\nСумата все пак варира на различните места по света, като в по-богатите райони е по-висока.Изследователите са използвали данни от световно проучване на \"Галъп\", в което са участвали над 1,7 милиона души от 164 държави. Екипът открил, че има оптимална стойност на доходите, която прави човека щастлив.\r\n\"Може би е изненадващо, тъй като това, което виждаме по телевизора и ни казват от рекламите е, че няма таван, що се отнася до цената на щастието. Оказва се, че има такъв\", каза Андрю Джеб, ръководител на изследването и докторант в университета./БТА/", "date": "2018.02.15", "title": "Щастието си има цена! $95 хиляди, годишно!"}
{"url": "https://www.dnes.bg/blizak-iztok/2018/02/15/sled-5-g-debati-maroko-sys-zakon-sreshtu-boia-nad-jeni.368117", "text": "Парламентът в Мароко прие окончателно закон, наказващ насилието срещу жени. Проектът бе оживено обсъждан в страната от 2013 г. насам, предаде Франс прес.\"Слава на Аллах!\", написа във Фейсбук мароканската министърка на солидарността, въпросите на жените, семейството и социалното развитие Басима ел Хакауи от ислямистката Партия за справедливост и развитие, водеща в управляващата коалиция.Текстът, внесен през 2013 г. и неведнъж допълван, бе окончателно приет от долната камара със 112 гласа \"за\", 55 \"против\" и един въздържал се, уточни тя.Въвежда се за пръв път наказателна отговорност за \"някои действия, смятани за форми на тормоз, агресия, сексуална експлоатация или малтретиране\", отбелязва във  връзка със събитието министерството й.\r\nЗаконът увеличава наказанията в определени случаи, предвижда и \"механизми с оглед поемане на грижата за жени, пострадали от насилие\".Потребители на социалните мрежи отбелязват шеговито, че текстът е приет навръх празника на Св. Валентин.\r\nФеминистки сдружения определят закона като \"недостатъчен\". Актът \"премълчава проблема за т. нар. съпружеско изнасилване\", изтъква например Мароканската асоциация за борба с насилието срещу жени.Медии и неправителствени организации в Мароко редовно бият тревога по повод насилствените действия срещу жени, по-специално тормоза, на който са подложени в публичното пространство, докато обществото е разкрачено между модерните тенденции и консерватизма, отбелязва АФП.Темата отново зае централно място в обществените дискусии през август по повод видеозапис на групова сексуална агресия срещу млада жена в автобус от Казабланка.При допитване сред градското население 40,6 на сто от жените между 18 и 64-годишна възраст са заявили, че \"най-малко веднъж са ставали жертва на насилие\", съобщи неотдавна националната статистическа служба на Мароко. (БТА)", "date": "2018.02.15", "title": "След 5 г. дебати: Мароко със закон срещу боя над жени"}
{"url": "https://www.dnes.bg/za-da-se-razbirame/2018/02/15/6-istini-za-jivota-koito-triabva-da-nauchite-predi-30.368072", "text": "Тридесетата годишнина от живота на човек е преломен момент, в който си правим различни равносметки. Хем сме зрели от една страна, хем от друга все още сме с буен младежки дух и се чувстваме като на 20.Въпреки това идва моментът, в който започваме да се питаме: \"Ами сега накъде?\", \"Какво научих до момента?\", \"Какво искам от живота?\" – все въпроси, които тормозят хората на тази възраст.Малцина имат отговорите. Повечето от нас продължават да се питат и да търсят себе си, дори на 30. Животът ни дава различни уроци, но някои от тях са особено важни и общоважащи.Кои са истините, които човек трябва да е научил до 30-тата си година?Когато човек е млад е склонен да търпи различни несгоди и нечестни обстоятелства. Младите са идеалисти и от позицията на неопитността се съгласяват с по-малко, защото са склонни да се подценяват.Около 30-тата годишнина обаче човек е натрупал известен опит, добър и лош, и вече трябва да може да гледа живота от по-различен ъгъл.Важно е да знаете, че заслужавате повече във всяко едно отношение – по-добра работа, която да не вършите с омраза, по-добър партньор, който да не ви доминира непрекъснато, по-добри приятели, на които да разчитате истински. Нямате време за глупости.", "date": "2018.02.15", "title": "6 истини за живота, които трябва да научите преди 30"}
{"url": "https://www.dnes.bg/health/2018/02/15/koga-i-kak-da-se-testvame-za-choveshki-papiloma-virus.368140", "text": "Човешкият папилома вирус е широко разпространен в световен мащаб. Изолирани са над 100 различни щама, от които над 10 се характеризират с висок риск за развитие на злокачествено заболяване (рак на маточната шийка) или т. нар. кондиломи или полови брадавици, които са доброкачествени образувания. Съвременната детекция на вируса се осъществява чрез ДНК анализи – real time PCR (полимеразно-верижна реакция в реално време). Тестът е изключително чувствителен и дори в много ниски концентрации се открива и изолира вирусната ДНК, след което се определя конкретния вирусен тип. С най-висок риск са няколко щамове на вируса – HPV 16, 18, 31, 33, 35, 51 и други. Като най-често посочвани са HPV 16 и 18. Предаването на инфекцията се осъществява основно по полов път, но е възможно пренасяне на вируса при различни сексуални практики като орален секс, както и т. нар. петинг-алтернативен метод за удоволствие с използване на пръстите. Засяга се кожата на външните полови органи, пениса, аналната и фарингеалната лигавица. Някои от формите на рак на гърлото също се свързват с наличие на инфекция с HPV. ", "date": "2018.02.15", "title": "Кога и как да се тестваме за човешки папилома вирус?"}
{"url": "https://www.dnes.bg/temida/2018/02/15/sydyt-prati-zad-reshetkite-svodnik-perial-pari.368188", "text": "Окръжният съд в Добрич прати зад решетките 42-годишен мъж за пране на пари, придобити от сводничество, съобщи пресцентърът на институцията.\r\nМирослав е признат за виновен, че в периода 2009-2011 година, във варненското село Кипра, както и във Франция и Германия, е извършвал финансови операции и сделки с пари, изкарани от  трафик на проститутки през границата.\r\nПрисъдата му за пране на пари е групирана с друга, така че го прати за 4 години в затвора. \r\nМирослав е бил осъден в Страсбург за това, че през 2010-2011 година, заедно с още петима българи, на територията на цяла Франция е подпомагал, насърчавал и улеснявал проституцията на няколко млади жени.Подсъдимият вече е излежал изцяло присъдата си във Франция, като така на практика изтърпява и наложеното му от Добричкия окръжен съд общо наказание.", "date": "2018.02.15", "title": "Съдът прати зад решетките сводник, перял пари "}
{"url": "https://www.dnes.bg/notifikacii/2018/02/15/niakolkochasov-razpit-i-obvineniia-za-strelecyt-ot-florida.368203", "text": "След неколкочасов разпит на 19-годишния стрелец от Флорида тази сутрин бяха повдигнати обвинения в предумишлено убийство на 17 души, предаде Асошиейтед прес.\n\n\r\nЧетиринадесет оцелели при стрелбата в гимназия \"Марджъри Стоунман Дъглас\" са настанени в болница, пише БТА.\r\nНикълъс Крус - все още в болнична дреха, след като бил хоспитализиран със затуднено дишане - е изпратен в затвора без право на освобождаване под гаранция.\r\nПреди края на часовете вчера в училището се задействала алармата за пожар и бившите съученици на Крус помислили, че това е поредна учебна тревога, при каквато те трябва да напуснат класните стаи.\r\nСпоред полицията в този момент Крус, въоръжен с противогаз, димни гранати и голям брой пълнители, открил огън със собствена полуавтоматична пушка и избил 17 души.\r\nТова е училищната стрелба с най-много жертви в САЩ, откакто въоръжен мъж атакува началното училище \"Санди Хук\" в Нютаун, щата Кънектикът, преди повече от пет години. Според организацията за контрол върху оръжията \"Everytown for gun safety\" от 2013 г. досега в САЩ е имало 290 случая на училищна стрелба, а вчерашната е 18-ата от началото на годината.\r\nКрус купил законно полуавтоматичната пушка преди година. Федералните закони разрешават на хора на възраст на и над 18 години да купуват дългоцевно оръжие, включително от този вид автомати, припомня АП.", "date": "2018.02.15", "title": "Няколкочасов разпит и обвинения за стрелецът от Флорида"}
{"url": "https://www.dnes.bg/balkani/2018/02/15/balkanturist-na-balkanite-indiici-i-meksikanci-napirat-da-ni-vidiat.368141", "text": "Балканите имат нужда от коопериране в областта на туризма, въпреки че сме конкуренти. Общата ни история може да бъде промотирана съвместно. Това каза доц. д-р Йордан Йорданов, зам.-председател на УС на \"Сдружение Туризъм\", в ефира на Интересът на туристическите оператори от Китай и от Индия е налице, сподели гостът.\"Интересът от Бразилия и Мексико също не е малко. Изведнъж Балканите по стечение на обстоятелствата и благодарение на председателството, разбира се, стават център на икономически интерес. Пазари, към които нямахме никакво отношение преди, сега стават център на нашето внимание\".На какво можем да се научим в областта на туризма от нашите балкански съседи?Защо темата за туристите от Китай тепърва ще става все по-актуална?Вижте повече на \r\n ", "date": "2018.02.15", "title": "Балкантурист на Балканите! Индийци и мексиканци напират да ни видят!"}
{"url": "https://www.dnes.bg/notifikacii/2018/02/15/kak-niskite-zaplati-v-bylgariia-natiskat-bezraboticata.368164", "text": "Статистиката обикновено дава верни данни, но е нереална причината, която се изтъква за спада на безработицата в България. Това каза Мика Зайкова, финансов експерт, в ефира на. Зайкова коментира излезлите днес статистически данни за нивото на безработица в България - за последното тримесечие на 2017 се отчитат 5,6% безработица.\"Спадът на безработицата се дължи на факта, че част от трудоспособното население, и то по-просветената, напуска пределите на страната в търсене на по-добър живот. Младите хора искат да имат кариерно развитие\".Не сме открили чак толкова много нови работни места, защото ако погледнете инвестициите през миналата година, които са призвани да откриват нови работни места, ще видите, че там положението е трагично. Ако през 2008 година преките чуждестранни инвестиции са били 3,1 млрд. евро, то сега са 803 млн. евро, което означава, че за десет годишен период са паднали катастрофално, каза Зайкова.\"Първата причина е корупцията и неработещата съдебна система, но от друга страна - липсата на кадри, което започва да се усеща много ясно. А липсата на кадри се дължи на две причини. От една страна това е катастрофата на българското образование, а друга - нивото на доходите в България\".", "date": "2018.02.15", "title": "Как ниските заплати в България натискат безработицата?"}
{"url": "https://www.dnes.bg/stranata/2018/02/15/oblachno-i-tuk-tam-myglivo-slynce-v-planinite.368153", "text": "През следващото денонощие над равнинната част на страната ще се задържи предимно облачно, на места мъгливо. Над планинските райони облачността ще намалее, през деня до предимно слънчево време.\r\nМинималните температури ще бъдат между минус 4 и 1 градус, малко по-високи по Черноморието. Дневните температури слабо ще се повишат, максималните ще са между 6 и 11 градуса. В София минималната температура ще бъде около минус 3 градуса, максималната - около 6 градуса.\r\nПо Черноморието облачността ще е предимно значителна, с разкъсвания и намаления в следобедните часове. Ще духа слаб север-североизточен вятър. Максималните температури ще бъдат 6-9 градуса, температурата на морската вода ще бъде 5-7 градуса. Вълнението на морето ще бъде 2-3 бала.\r\nНад планините ще е предимно слънчево. Ще духа слаб западен вятър. Максималната температура на височина 1200 м ще бъде около 4 градуса, на 2000 м - около минус 3 градуса.\r\nВ събота в равнинната част от страната ще се задържи с ниска облачност, а на места покрай Дунав сутринта ще бъде мъгливо. В планините и планинските райони ще има и слънчеви часове. \r\nТемпературите ще са без особена промяна - минималните ще бъдат предимно между минус 4 и 1 градус, максималните - между 6 и 11 градуса. По-късно през деня и през нощта срещу неделя облачността ще се увеличи. В неделя от север на юг ще превали предимно дъжд, в планините и планинските райони - слаб сняг.\r\n/НИМХ-БАН/", "date": "2018.02.15", "title": "Облачно и тук-там мъгливо, слънце – в планините"}
{"url": "https://www.dnes.bg/sofia/2018/02/15/ot-mladost-detska-ploshtadka-i-parkche-obshtestven-parking.368175", "text": "Сигнал за детска площадка и околните зелени площи между бл. 335 и 336 в столичния квартал \"Младост\", които се използват за паркинг, в платформата за сигнали – Helpbook.\"В регистъра на Столичната община тази площадка е под номер 15.098 и се нуждае от ремонт и ограждане, за да не навлизат и паркират леки коли между игралните съоръжения. Зелените площи около площадката може би също трябва да бъдат оградени, за да не може и върху тях да паркират автомобили\", се посочва в сигнала. \r\nАвторът посочва, че специално в района няма проблем с местата за паркиране, съобразени с правилници, разпоредби и закони, но нямало кой да съблюдава за спазването им, поради което няма и какво да спре неправомерното газене на зелени площи, детски площадки и тротоари.\r\n\"В този ред на мисли се чудя не виждат ли общинските инспектори какво се случва, или ги мързи да се отлепят от бюрата си и да си вършат работата. Ако инспекторите се размърдат, ще се съберат пари за изграждане на регламентирани паркинги, които няма да са толкова близо, като да си паркираш под балкона, но пак ще са удобни за ползване по местоживеене\", отбелязва в сигнала гражданинът и допълва, че в България има закони, но не се спазват.\"Това е положението в България. Ако на някой не му изнася, да отиде да паркира например в Солун върху зелена площ и после да разкаже какво му се е случило и смята ли пак да паркира върху общинска солунска морава\", допълва още той.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.15", "title": "От \"Младост\": Детска площадка и паркче – обществен паркинг!"}
{"url": "https://www.dnes.bg/stranata/2018/02/15/otkriha-izcheznalata-shestoklasnichka-ot-lehchevo-jeni-se.368150", "text": "Изчезналото в началото на седмицата  е открито живо и здраво. То е избягало от дома си, за да се заживее с любимия си.\nШестокласничката Роза Ваньова Славчева потънала в неизвестност в понеделник, когато излязла от училище, но не се прибрала вкъщи. След дълго чакане и търсене без успех майката подала молба за издирване в Районното управление на МВР в Монтана.Полицията разпространи описание на детето и призова всеки, който има информация, да се обади в най-близкото поделение на МВР. В сряда обаче Роза се появила сама и съобщила на близките си, че се е омъжила. Избягала от дома си, за да заживее с гаджето си и защото я било страх от баща й.\"Роза е в 6-ти клас, но не посещава редовно училище, понякога отсъства дни наред. Родителите й многократно са предупреждавани да се грижат повече за образованието й!\", заявиха учители от Лехчево, цитирани от \"Труд\".В събота в селото ще има годеж, вече е спазарена и музиката, която ще отведе малката булка в новия й дом, разказаха местни жители.Всяка година десетки невръстни момичета, най-вече от ромските махали в област Монтана, напускат родителите си, а нерядко и училище и се женят. Много от тях раждат деца преди да са навършили 16-17 години. Според данните на социалните служби в Монтана в региона има 51 непълнолетни майки с 56 деца.", "date": "2018.02.15", "title": "Откриха изчезналата шестокласничка от Лехчево, жени се!"}
{"url": "https://www.dnes.bg/obshtestvo/2018/02/15/kitaiski-turisti-shte-praznuvat-nova-godina-v-momchilovci.368161", "text": "Китайски туристи ще празнуват в Момчиловци Нова година, съобщи кметът Сийка Суркова. Ваканционна група от азиатската държава пристига в родопското село на 16 февруари, когато според китайския календар започва годината на кучето.Туристите са избрали за новогодишния си празник родопското село, станало известно в Китай като място на дълголетието.Домакините от Момчиловци ще нагостят гостите с родопски специалитети и натурално кисело мляко. Интересът на китайските туристи към смолянското село през последните години е провокиран от рекламна кампания на млечен продукт с марка \"Момчиловци\".Млякото с името на родопското село се наложи на пазара в Шанхай и доби популярност като напитката на дълголетието.След успеха на млякото към Момчиловци целогодишно се насочват около 1000 китайски туристи, допълва Сийка Суркова, цитирана от БТА.Празнуващите китайци ще получат специален новогодишен поздрав от кметството.", "date": "2018.02.15", "title": "Китайски туристи ще празнуват Нова година в Момчиловци  "}
{"url": "https://www.dnes.bg/notifikacii/2018/02/15/kak-pomaga-dash-dietata-pri-visoko-kryvno.368138", "text": "Хипертонията е едно от най-разпространените заболявания в наше време. Около 2 милиона българи са хипертоници.Всеизвестно е, че високото кръвно налягане е хронично заболяване, което налага прием на лекарства до живот. Хванато на пo-ранен етап, заболяването може да се овладее чрез промяна начина на живот – физическа активност, хранене. Диетата DASH е избирана 8 поредни години за най-добра диета. Това е хранителен режим подпомагащ регулиране на кръвното налягане. Оказва се, че DASH-режимът е чудесен за здравословно сваляне на тегло. Нещо повече, стриктното спазване води до нормализиране на холестерола в кръвта, въздейства при заболявания като диабет. Диетата включва прием на около 2000 калории дневно (Ако целите отслабване, трябва да намалите калориите). Режимът залага на храна с ниски нива на натрий, което е есенциално за повлияване на кръвното налягане и задържането на течности. Това налага използване на минимални количества готварска сол до 2-3 г дневно (половин чаена лъжичка). В менюто се включват пълнозърнести продукти, зеленчуци, плодове, ядки, риба, пилешко месо, бобови култури, нискомаслени млечни продукти. ", "date": "2018.02.15", "title": "Как помага DASH диетата при високо кръвно?"}
{"url": "https://www.dnes.bg/blizak-iztok/2018/02/15/zaharova-petima-rusnaci-moje-bi-sa-ubiti-v-siriia.368200", "text": "Петима руски граждани може да са били убити в Сирия при стълкновения с коалиционните сили, водени от САЩ, но те не са били руски военнослужещи. Това заяви говорителката на министерството на външните работи в Москва Мария Захарова, цитирана от Ройтерс.\n\n\n\r\n\"По предварителни данни в резултат на въоръжено стълкновение, причините за което в момента се изясняват, говорим може би за гибелта на петима души\", заяви Захарова на брифинг, съобщи БТА.\r\n\"Изхождаме от презумпцията, че става дума за руски граждани. Но, разбира се, всичко това трябва да се провери - гражданството им, били ли са наистина граждани на Русия или са били граждани на други страни\", каза тя.\r\nПо думите й не става дума за руски военнослужещи. Захарова говореше за жертвите от боевете на 7 февруари в района на сирийския град Дейр ал Заир (главен град на едноименната провинция).\r\nСътрудници на руски частни военни компании, воюващи на страната на правителствените сили в Сирия, заявиха, че в редиците на наемниците е имало голям брой жертви след стълкновение на 7 февруари в провинция Дейр ал Заир между коалиционните сили под предводителството на САЩ и проправителствените сили.\r\nЗахарова окачестви като \"дезинформация\" медийните съобщения за десетки и дори стотици загинали руски граждани при боевете. Тя добави, че американските действия в Сирия вероятно имат за цел да подкопаят нейната териториална цялост.", "date": "2018.02.15", "title": "Захарова: Петима руснаци може би са убити в Сирия"}
{"url": "https://www.dnes.bg/stranata/2018/02/15/52-godishen-bez-knijka-zad-volana-predizvika-katastrofa.368202", "text": "52-годишен неправоспособен водач е предизвикал катастрофа на Околовръстния път на Пловдив. Това съобщи за \"Фокус\" говорителят на Областната дирекция на МВР. Сигналът за инцидента е подаден към 16.00 часа днес.\r\nПо първоначална информация, на кръстовище на Околовръстния път със стария път за Марково 63-годишен водач с лек автомобил BMW прави ляв завой и е блъснат от 52-годишния водач на втория автомобил с марка \"Хюндай\", предизвикал катастрофата.\r\nУчастниците са прегледани от екипи на Бърза помощ, няма информация за сериозно пострадали. Водачите не са употребили алкохол. Движението в района е силно затруднено.\r\n ", "date": "2018.02.15", "title": "52-годишен без книжка зад волана предизвика катастрофа"}
{"url": "https://www.dnes.bg/stranata/2018/02/15/za-ili-protiv-pop-izbi-dva-zyba-na-stroitel-zaradi-konvenciiata.368194", "text": "Поп и строител се биха със столове в кръчмата в санданското село Джигурово. Инцидентът станал преди няколко дни, а свидетели на боя са десетина съселяни на участниците в схватката.Попът Димитър Манджовски и строителният работник Иван Георгиев влезли заедно в селската кръчма и седнали да се почерпят по едно. Впоследствие обаче се хванали за гушите заради спор.В началото започнали да водят спор \"За\" и \"Против\" Истанбулската конвенция, после дискусията им преминала в кавга и обиди на лична основа.Попът вдигнал стол и ударил съселянина си по главата. По-младият строител му отвърнал със серия от крошета, но попът не се давал и също размахвал юмруци.Десетината свидетели безучастно наблюдавали няколкоминутната схватка, но накрая се намесили и укротили побойниците.\"Ако е бил обиждан и изваден извън равновесие, възможно е, въпреки че е поп и трябва да бъде смирен, да се възпротиви и да не вдигне стол. И той е човек, и той има нерви\", каза съселянинът на двамата Стефан Илиев, цитиран от \"Монитор\".След подадения сигнал от кръчмаря на място пристигнал полицейски патрул от РПУ–Сандански.При боя по-сериозно е пострадал строителят, на когото са избити два зъба. И отец Манджовски, и Георгиев са подали жалби в полицията, но строителят по-късно е оттеглил своята.Разследващите органи продължават работата по установяване причината за сбиването.", "date": "2018.02.15", "title": "\"За\" или \"Против\"? Поп изби два зъба на строител заради Конвенцията!"}
{"url": "https://www.dnes.bg/index/2018/02/15/bez-budilnik-spa-ski-kultura-i-zabavleniia-tova-e-syrbiia.368195", "text": "През последните години Сърбия се очертава като една от най-бързо развиващите се туристически дестинации в Европа, като страната отбелязва 17% ръст на чуждестранните туристи. През последните 10 години и броят на българските туристи се е утроил. Това стана ясно на пресконференция на Сръбската туристическа организация по повод панаира \"Ваканция и спа Експо 2018\".Освен върху големите градове, акцент се поставя и върху планинския и спа туризъм, като така Сърбия се налага като целогодишна дестинация.Едно от най-посещаваните места в страната е Сокобаня. Курортът е разположен в централната част на югоизточна Сърбия и се намира на 225 км от София. Сокобаня има множество минерални извори, а климатът е особено подходящ за респираторни заболявания. Освен спа туризма, там се развива и спортният и възстановителният туризъм, а за хората, търсещи забавление, има и редица барове и нощни клубове. Нощувка със закуска през уикенда и използване на спа център би струвало между 50-60 лв.Подобни са цените и в Луковска Баня и Пролом Баня, но и с включена храна. Луковска баня се намира в Южна Сърбия, на склоновете на планината Копаоник, а водите й лекуват ревматизъм и остеопороза. Пролом Баня пък е в планината Радан и е добър избор за хора с бъбречни заболявания, кожни проблеми и болести на храносмилателната система.Сърбия също предлага и забавления за любителите на зимните спортове. Копаоник, Стара планина, Торник в Златибор и Брезовица са идеални места за ски ваканция. Пистите са с различна трудност, подходящи както за начинаещи, така и за напреднали.Много туристи се впускат и в търсене на забавление и културни забалежителности и избират по-големите градове.Нови сад или \"Сръбската Атина\" печели туристите с архитектурата си и поддържаната си красота. През последните години градът е станал и столица на феновете на фестивала \"Exit\".Безспорно най-предпочитан е Белград, който печели туристите със своите забележителности, музеи, паркове, красотата на реките Дунав и Сава и бурния нощен живот.Една от емблемите на сръбската столица - \"Калемегдан\", представлява музей на историята на града на открито. В рамките на крепостта се намират множество паметници, които разказват за развитието на града от античността до наши дни. От \"Калемегдан\" се открива и невероятна гледка към Дунав и Сава, чиито води предлагат различни атракции - разходки с лодки и много заведения.Бохемският квартал също е любимо място на туристите, които там могат да се наслаждават на плескавици, ущипци, жива музика и много ракия. На калдъръмената улица \"Скадарлия\" се намират стари кръчми, които пазят традицията на веселието на фона на стара градска музика и вкусна храна.Развиващата се сръбска столица се готви за своите нови гости - обновяват се улици, фасади, паркове, а хотели, ресторанти и кафенета чакат да приютят любопитни туристи.", "date": "2018.02.15", "title": "\"Без будилник\": Спа, ски, култура и забавления – това е Сърбия!"}
{"url": "https://www.dnes.bg/akoshtete-vqrvaite/2018/02/15/pohapvash-sladichko-mil-si-zabavni-fakti-za-hranata.368174", "text": "Мащабно изследване на учени от универститет в Северна Дакота и Гетисбърг в Пенсилвания установи, че хората, които предпочитат да ядат сладко са по-приятелски настроение от онези, които избягват този вкус, защото поемайки повече захар ставаме по-мили в общуването.  Изследване, което цели да разбере кои храни карат хората да се чувстват добре нахранени и сити показва, че познатите храни карат хората да си мислят, че не усещат никакъв глад, след като се нахранят с тях. Например макароните и картофите, които били посочени като най-консумирани продукти, са най-засищащи според хората, въпреки че кашуто има шест пъти повече калории от картофите.  Не случайно се казва, че всичко е в главата. Умът кара тялото да изгаря повече калории, ако си мислим, че храната е диетична. В един любопитен експеримент, хората се разделят на две групи - едните получават млечен шейк с етикет - 620 калории, а другите със 140 калории и без захар и мазнини...  ", "date": "2018.02.15", "title": "Похапваш сладичко – мил си! Забавни факти за храната"}
{"url": "https://www.dnes.bg/business/2018/02/15/zashto-minimalnata-rabotna-zaplata-e-vredna-za-ikonomikata.368151", "text": "Минималната работна заплата присъства като тема изключително често в обществените дискусии. Виждаме и за голямо съжаление сериозно политическо обвързване с темата, яхва се много съществено и здраво от редица партии. Възприемането й като доста социална мярка е основата за съществуването на минималната работна заплата, както и за непрекъснатото искане за нейното увеличение. Това каза пазарният анализатор Владимир Сиркаров пред \"Тезата на защитните на увеличаването на минималната работна заплата е, че тя осигурява един минимум, необходим на един човек, за да живее. Друг е въпросът дали тези 510 лева могат да гарантират този минимум, защото имаме сериозен регионален дисбаланс в България\".Този социален контекст е изключително лесно манипулируем от политиците, а тези, които казват, че минималната работна заплата се отразява негативно на икономиката се обявяват за неморални, а тяхната визия се рисува гротескно в общественото пространство - че защитават алчния капитал, който по всякакъв начин се опитва да използва и да манипулира трудовия пазар в своя полза. По тази причина темата е сложена на едно от първите места, когато става въпрос за икономическа политика, отбеляза Сиркаров.", "date": "2018.02.15", "title": "Защо минималната работна заплата е вредна за икономиката?"}
{"url": "https://www.dnes.bg/mish-mash/2018/02/15/kitai-posreshta-nova-godina-i-jyltoto-zemno-kuche.368191", "text": "Китай се готви да посрещнеа Нова година утре - най-големия и важен празник в страната. Датата е 16 февруари, защото се определя от местния лунен календар. А според китайския зодиак 2018-та ще мине под знака на Жълтото земно куче.\r\nПрез 40-те празнични дни стотици милиони жители на Китай ще прекосят страната със самолет, влак или автомобил, за да бъдат с близките си. Милиони ще пътуват в чужбина, тъй като напоследък се забелязва тенденция все повече млади хора да предпочитат пътешествията извън граница.\r\nГодина на Земното куче настъпва със своя консерватизъм и вероятно ще бъде белязана от конфликти, финансови проблеми и природни бедствия, вещаят астролози, цитирани от ДПА.\r\nСпоред известния хонконгски астролог и специалист по фън шуй Реймънд Ло светът трябва да се подготви за година, белязана от трудности във финансовата сфера и международните отношения. Ло не изключва \"от сметката\" и природните бедствия.\r\nРеймънд Ло предупреждава, че човечеството трябва да има нагласата за катаклизми, свързани с почвата - земетресения, свлачища, тъй като земята е елементът на Земното куче, което идва веднъж на 60 години. \r\nПри предишната му поява през 1958 г. земетресения в Иран, Еквадор, Русия и Япония отнемат живота на стотици хора. Същата година бележи началото на големия глад в Китай.\r\nВ международните отношения специалистът очаква конфликти, религиозно напрежение и противопоставяне на \"консервативните елементи\" срещу прогреса и промяната.\r\nСветовните лидери, сред които президентът на САЩ Доналд Тръмп, британската министър-председателка Тереза Мей и японският премиер Шиндзо Абе, също трябва да се настроят за трудна година. Добър късмет може да споходи руският президент Владимир Путин и китайският му колега Си Цзинпин.\r\nРодените в Година на Кучето като Доналд Тръмп и съпругата му Мелания, също могат да очакват предизвикателства, както и да се предпазят от лошите, носейки висящи украшения с изображение на заек, които да \"разсейват\" кучето.\r\nНегативни вибрации вероятно ще почувстват и родените в Годината на дракона. Защитени ще бъдат родените под знака на Заека, Тигъра и Коня.\r\nВ Година на кучето са родени още бившият държавен глава Джордж Уокър Буш, холивудският актьор Силвестър Сталоун, изпълнителите Мадона, Майкъл Джексън и Дженифър Лопес и манекенките Клаудия Шифър и Наоми Кембъл./БТА/", "date": "2018.02.15", "title": "Китай посреща Нова година. И Жълтото земно куче"}
{"url": "https://www.dnes.bg/obshtestvo/2018/02/15/v-rusensko-gradiat-hram-dariteliat-diado-dobri.368182", "text": "\r\n                        \r\n                        \r\n                        \r\n                    В деня, в който България се сбогува с дядо Добри, в Русенско започна градеж на храм, за който 103-годишният светец от Байлово е дарил над 50 000 лева.Старецът идва в манастира в село Копривец за първи път преди няколко години. Прочел за него в книгите.  Днес   игумения Малания, която се грижи за манастира, разказва през сълзи за срещите си с него. \r\n\"Господ и Светия дух го насочваха да помага. Ние не сме единствените, на които е помагал. Три портрета имаме и сега кандилце гори пред него като пред икона. Много сме му благодарни. Бог да го прости\", през сълзи разказва тя пред \r\n ", "date": "2018.02.15", "title": "В Русенско градят храм, дарителят – дядо Добри"}
{"url": "https://www.dnes.bg/sofia/2018/02/15/iordanka-fandykova-omrazata-iziskva-da-pravish-dobro.368156", "text": "Борбата с езика на омразата изисква да правиш добро, а не просто да говориш за него. Това каза кметът на София Йорданка Фандъкова по време на международния форум \"София казва \"Не\" на словото на омразата и на екстремизма\", който е организиран в Аулата на Софийския университет \"Св. Климент Охридски\".Тя посочи, че Столичната община подкрепя всички добри идеи, които са насочени към послания за толерантност и за повече взаимно уважение.\"Години наред Столичната община в мое лице не съгласува провеждането на шествието на Луковмарш и издава заповеди за забрана, която да даде възможност на органите на реда да реагират адекватно\", каза още кметицата.Тя допълни, че през 2017 г., когато са постъпили уведомленията за тазгодишното събитие е издала две заповеди за забрана, но те са били обжалвани и в съда са били отменени. Фандъкова допълни, че въпреки всичко това събитието няма съгласуване, освен поднасянето на цветя на паметната плоча. \r\n\"Това трябва да говори за ясната позиция, че подобни събития нямат място в нашия град\", отбеляза Фандъкова. Тя посочи, че не е важно само да забраниш подобно събитие, а е важно да можеш да подкрепиш дейности, които са свързани с обратното - със защита на ценности като толерантност и взаимно уважение.Заместник-министърът на образованието Деница Сачева посочи, че е особено важно гражданското образование. Министерството на образованието и науката през следващите години ще реализира проекти с обучение на учители по гражданско образование и демократична култура и по интеркултурно образование, ще бъде оказана и финансова подкрепа за пилотно въвеждане на образование за демократично гражданство и интеркултурно образование като допълнителна подготовка във факултативни часове, допълни тя.\r\nЗаместник-министърът на външните работи Георг Георгиев отбеляза, че това, което българското правителство направи в последните няколко месеца чрез приемането на работната дефиниция за антисемитизъм и определянето на национален координатор за борба с антисемитизма, бе да даде гаранцията на страната ни за това, че на най-високо ниво ще се противопостави на всички прояви на нетолерантност, нетърпимост и опити чуждото достойнство и свобода да бъдат накърнени и ограничени. \r\nПо думите му българското общество ще устои на провокациите и опитите за пробив на българския етнически модел. Той напомни, че не трябва да забравяме, че в стремежа си да заклеймим един тоталитарен, диктаторски режим, не бива да оправдаваме друг, защото те в някакъв момент на историята са коствали живота на много хора.", "date": "2018.02.15", "title": "Йорданка Фандъкова: Омразата изисква да правиш добро!"}
{"url": "https://www.dnes.bg/sofia/2018/02/15/e-sofiia-200-krystovishta-v-stolicata-migat-s-umni-svetofari.368176", "text": "Система за управление на трафика, на превозните средства, информационни табла на спирките за градски транспорт - част от стъпките, които София вече е изминала по пътя към \"умен град\".Почти на 200 кръстовища в столицата имат система за управление на трафика. Голяма част от тях са снабдени с умни светофари с датчици, които отчитат натовареността на движението.Те са монтирани в асфалта и изпращат сигнали до контролера, който преценява колко време да държи зелената светлина.Мигащото зелено също е част от системата за управление на трафика - предупреждава, че предстои смяна на сигнала. Бутоните на пешеходните светофари осигуряват възможно най-дълго зелен сигнал за преминаващите, независимо от информацията, която датчиците на колите дават.Неслучайно първите усилия, които общината полага, за да превърне София в умен град, са свързани с транспорта и пътищата. На въпроса кое е най-важното нещо, което искате да бъде направено в града ви, 50% от хората по света посочват първо транспорта. Веднага след това е сигурността. Затова това са двете основни насоки, върху които се е фокусирала компанията \"Телелинк\", пише \"24 часа\".Тя разработва проект за умен град в столицата с партньорството на Ел Джи и корейска компания, чиито собственик е общината в Сеул. Всички решения ще бъдат базирани на облачната платформа на \"Майкрософт\" - \"Ейжър\". Билетчето за градски транспорт например ще се купува чрез приложение за смартфон. Ще има информация и кога ще дойде автобусът. Хората, които не работят със смартфони, ще си вземат хартиено билетче с QR код, който се чете от същите валидатори, които ще разчитат билета и от екрана на телефона.Технологията ще предоставя данни на общината колко са пътуващите и колко са платили билет. Статистиката показва, чи при въвеждането на подобна система приходите от билети скача до 20%.", "date": "2018.02.15", "title": "е-София: 200 кръстовища в столицата мигат с \"умни\" светофари"}
{"url": "https://www.dnes.bg/stranata/2018/02/15/biznes-s-nomerata-v-kat-varna-desetachka-i-minavash-byrzo.368145", "text": "Предприемчиви варненци отвориха \"бизнес\" с номерата за реда на чакащите в КАТ. Те пристигат първи в сградата в морската столица и изтеглят от апарата за номера 20 – 30 листчета. След това ги продават срещу десетина лева на бързащите, които нямат време или не искат да чакат, за да си свършат работата.Това обаче породило недоволство сред останалите посетители в КАТ и те подали оплаквания. И администрацията решила да отстрани проблема като сложи дежурен полицай да пази апарата за номерата от \"бизнесмените\" и да не позволява тегленето на повече от един пореден номер, пише \"Монитор\".Изданието се позовава на изнервени варненци, принудени да отделят понякога повече от ден, за да си свършат работа в КАТ. Според тях е по-добре, вместо да поставят униформен за контрол на автомата, да насочат ресурса към назначаване на повече служители за регистрации по гишетата.Хората смятат, че това значително ще разтовари опашките и ще съкрати загубеното време за чакане. Ще се обезсмисли и практиката на тарикатите посредници, които заработват от услугата да чакат вместо заети варненци по опашките и да извършват вместо тях необходимите регистрации и бюрократични формалности срещу определени суми за свършената работа.Т.нар. пълномощници са редовни клиенти и добре познати на служителите в КАТ. Те заработват от 2-ма - 3-ма клиенти на ден за регистрация на новозакупен автомобил или за смяна на регистрацията на стар по около 100 лева от всеки.", "date": "2018.02.15", "title": "Бизнес с номерата в КАТ - Варна: Десетачка и минаваш бързо"}
{"url": "https://www.dnes.bg/politika/2018/02/15/op-dovolni-ot-borisov-za-konvenciiata-ima-instinkt.368139", "text": "В Обединени патриоти останаха много доволни от решението на премиера Бойко Борисов да стопира ратификацията на Истанбулската конвенция.\"Реакцията му показва, че има здрав политически инстинкт и се вслушва в съветите на партньорите си и реагира по най-добрия начин\", похвали го Станислав Станилов.\n\n\nСпоред него Конвенцията е крайно непопулярна и българското общество не е готово за нея, защото има други нагласи и едва ли някога ще мине през парламента, защото хората няма да я приемат.\"Така че Борисов, когато видя, че обществото е против нея, той даде на заден ход и е прав, защото обществените нагласи са в обратна посока и Конвенцията не може да мине дори да се подлага на гласуване“, настоя Станилов.Той отрече да има трус в управляващата коалиция, след като двама от лидерите на малкия партньор във властта Красимир Каракачанов на ВМРО и Волен Сидеров на \"Атака\" заплашиха, че ако Истанбулската конвенция бъде ратифицирана от НС, ще се стигне до разпад на кабинета.\"Политиката остава една и съща - тази, която е написана в управленската програма“, обясни Станилов.Борисов вчера отсече, че Истанбулската конвенция ще бъде приета само ако има абсолютен консенсус по нея.", "date": "2018.02.15", "title": "ОП доволни от Борисов за Конвенцията: Има инстинкт! "}
{"url": "https://www.dnes.bg/obrazovanie/2018/02/15/alternativni-obucheniia-v-bylgarskata-realnost-vyzmojno-li-e.368158", "text": "Във водещи алтернативни методи на обучение ще ни потопи първият кинофестивал за образование \"(не)Възможното образование\", който стартира на 16 февруари в Център за култура и дебат \"Червената къща\".Покрай отделните филми ще се запознаем с валдорфска педагогика, демократично образование и системата на Монтесори. След прожекциите  по всяка тема специалисти ще споделят своя опит и ще покажат как прилагат тези иновативни подходи на учене и преподаване в контекста на българската реалност.Друг акцент от програмата е демонстрация на \"Играта за световен мир\", създадена от американския учител Джон Хънтър през 1978 г. Играта предизвиква учениците да намират решения на глобални проблеми като химически замърсявания, природни бедствия и глад по мирен начин, изследвайки връзките на световната общност през призмата на икономически, социални и екологични кризи. \n\nУчастниците в играта се научават да живеят и творят в условия на несигурност, като това мобилизира критичното и креативно мислене и ги предизвиква да работят в екип, за да стигнат до печеливши решения.През почивните дни може да видим \"Валдорф на 100\" на 17 февруари от 11.00 часа, който е за обучението, създадено от Рудолф Щайнер, известен като основател на \"науката за душата\" антропософия.Първото училище Валдорф отваря врати през 1919 г. в Щутгарт, Германия, за деца от всички прослойки на обществото, което е революционно за времето си. Днес Валдорфските училища са бързоразрастващо се международно движение с повече от 1 100 училища и 2 000 детски градини в над 70 страни по целия свят.Филмът е посветен на 100-годишнината от основаването на първото Валдорфско училище. Интервюирани са деца, родители, преподаватели и експерти от Китай, Аржентина, Индия, Косово, Израел, Кения и др., според които Валдорфската педагогика отговаря на днешната нужда от повече хуманност в образованието, адаптивност към местната култура и внимание към уникалното във всяко дете.\r\nДискусия и практическа работилница след филма с валдорфски педагози. Необходима е предварителна регистрация на www.odo.bg.От 15.00 часа е \"Монтесори Педагогика\". Създаден от Мария Монтесори през първите години на 19 век, този вид педагогика е доказал своите резултати в цял свят. Филмът разказва за личността на д-р Монтесори, същността на нейния метод и предизвикателствата, пред които се изправя едно английско държавно училище в желанието си да практикува този вид педагогика, опитвайки се същевременно да отговори на държавните образователни изисквания. \r\nДискусия и практическа работилница след филма на тема \"Възможности за въвеждане на Монтесори в държавно финансираните учебни заведения в България\". Също е необходимо да има предварителна регистрация.На 18 декември програмата продължава от 11.00 часа с \"Училища на доверието\". Кристоф Шуман, баща и учител, търси отговор на въпроса дали има училища, в които децата обичат да учат и се чувстват щастливи. Посещава пет държави на три континента и резултатът е задълбочен поглед към училища в Германия, Израел и Пуерто Рико, практикуващи демократично образование. Преживяванията на учениците, родителите и преподавателите се анализират от известни психолози и невролози като Йеспер Юл, Питър Грей и Джерард Хютер. \r\n ", "date": "2018.02.15", "title": "Алтернативни обучения в българската реалност. Възможно ли е?"}
{"url": "https://www.dnes.bg/politika/2018/02/15/it-turizym-vsiako-vtoro-pytuvane-zapochva-ot-neta.368134", "text": "Всяко второ туристическо пътуване започва с мобилно устройство. Половината от  пълнолетните туристи са открили нова туристическа компания, докато са  сърфирали онлайн. Това обяви министър Николина Ангелкова на кръгла маса в рамките на туристическата борса  \"Ваканция, СПА, експо\".Тя отбеляза, че световните тенденции показват непрекъснато нарастване на  потребителите на интернет, както и разширяване на приложението му,  свързано с подготовката на пътуванията.Според анализи, цитирани от  министъра, в световен мащаб интернет потребителите са нараснали със 7 на  сто през миналата година, а хората, използващи активно социални мрежи,  са се увеличили с 13 на сто през 2017 г.Ръст от 14% отбелязват  потребителите на социални мрежи през мобилни устройства. Изследвания  показват, че 70 на сто от туристите, които имат смартфони, правят  проучвания за пътуванията през тях, предаде БТА.По думите на Ангелкова нужно е да се създаде устойчива и дългосрочна концепция за дигитализация в туризма и за това има създадена работна група в Министерството на туризма.Тя напомни, че министерството вече работи по такива проекти. Сред тях министърът открои интернет платформата и мобилното приложение \"Аз обичам България\", като отбеляза, че в началото проектът е включвал стоте национални туристически обекта и нови забележителности по морето и вътрешността при страната.Сега платформата е надградена и в нея са въведени над 250 национални туристически атракции. Общо над 5000 са обектите, въведени в \"Аз обичам България\".Друга инициатива на ведомството е услугата с възможност за директно споделяне на туристически обекти през Вайбър, като ще има възможност за получаване на информация за българските туристически обекти чрез директна връзка между приложението и платформата.", "date": "2018.02.15", "title": "IT-туризъм: Всяко второ пътуване започва от... нета"}
{"url": "https://www.dnes.bg/politika/2018/02/15/i-syiuzyt-na-represiranite-sreshtu-jablianov-ostavka.368130", "text": "И Съюзите на репресираните се разгневиха на зам.-председателя на Народното събрание Валери Жаблянов и осъдиха тезата му, че \"Народният съд е необходимо и неизбежно правосъдие\". Те също поискаха оставката му като зам.-шеф на парламента, както и публично извинение.\n\nПо-рано от ГЕРБ настояха Жаблянов да напусне поста до края на работния ден, в противен случай се заканиха, че утре сутринта ще започнат да събират подписи за това.\"Да се твърди, че Народният съд е справедлив процес, е гавра с паметта на невинните жертви и техните близки, гавра с българската история. Такъв гаф не може да се прости. БСП показа за сетен път престъпния си генезис. Настояваме за публично извинение и оставката на Валери Жаблянов\", настоя председателката на Съюза на репресираните Лиляна Друмева по време на брифинг на ГЕРБ в парламента.Тя изрази възмущението на Съюзите на репресираните от арогантното поведение на БСП към фактите от най-новата българска история и тяхното тълкуване.\r\n\"В основата на подобен тип реакция стои ръководството на БСП. Такъв е и случаят с обръщението, в което авторството на Валери Жаблянов е доказано и Народният съд е обявен за справедлив акт, което е върхът на наглостта. Личност с такъв морал няма право да заема такава длъжност в най-висшия законодателен орган в страната\", заключи тя.", "date": "2018.02.15", "title": "И Съюзът на репресираните срещу Жаблянов: Оставка!"}
{"url": "https://www.dnes.bg/obshtestvo/2018/02/15/neofit-za-diado-dobri-bezsrebyrnik-koito-izpylni-bojiite-poveli.368144", "text": "\nБлизки, миряни и божии служители се събраха в Байлово, за да изпратят в последния му път дядо Добри. На погребението дойде и Патриарх Неофит.Дядо Добри ни напусна на 13 февруари на 103-годишна възраст.  Хората го  познаваха като \"Божия странник\", \"Безсребреника\" или просто \"Светецът от  Байлово\".\n\n\nМолим се Бог да приеме душата му в селенията на праведните, каза в обръщението си патриарх Неофит, цитиран от пресслужбата на Светия Синод.\"Там е мястото, което Бог е приготвил за всички, които Го обичат, а знаем, че той обичаше най-много от всичко Господ Иисус Христос и Му служеше с чисто сърце. Чистите по сърце са блажени, защото те ще видят Бога. Затова вярваме, че Христос ще го приеме пред лицето си като истински безсребърник, който за последните 30 години дари всичко, което притежаваше и което събираше пред храмовете в страната. Помним го като най-големия дарител на Патриаршеската ни катедрала \"Св. Александър Невски\", както и на няколко други храмове и манастири\", припомни Неофит.Светият отец припомни, че народът наричаше дядо Добри \"Светецът от Байлово\" не само заради безкористното му служение и даряване, а и заради чистото изповедание и живеене на праотеческата ни българска православна вяра.\"Верността му към Църквата и нейните повели беше вярност на праведник, а Успоменът за праведника ще пребъде благословен. Така и ще го помним и ще се молим за душата му - праведният безсребърник, който изпълни Божиите повели, без да промени или изкриви дори една буква от Светото Писание и Светото Предание, верен на Църквата и Отечеството си и неуморен в добрината си.Патриарх Неофит призовава споменът за дядо Добри да носи не скръб и тъга, а радост и надежда, че в България светостта и добротворството не са изчезнали, но Бог по молитвите на Св. Богородица и всички светии ще ни дарява и за в бъдеще с благодатните си дарове.Бог да прости новопреставения дядо Добре!\", завършва патриарх Неофит.Дядо Добри живееше в уединение  и преди да се оттегли в Байлово, всеки ден извървяваше дългия път от  селото до катедралния храм.Добротата, скромността му, аскетският начин на живот и дълбоката щедрост се възприемат от мнозина като изключителен нравствен модел в съвременното ни общество.\"Светецът от Байлово\" ще бъде погребан в двора на църквата  \"Св. св. Кирил и Методий\". Малката постройка, в която живя той в последните си години, ще бъде запазена в състоянието, в което е, за да  показва на поколенията неговата скромност и отдалеченост от всичко  материално, каза отец Серафим от храма в Байлово.", "date": "2018.02.15", "title": "†Неофит за дядо Добри: Безсребърник, който изпълни Божиите повели!"}
{"url": "https://www.dnes.bg/obshtestvo/2018/02/15/ostavat-ni-po-edni-81-leva-kato-otdelim-za-hrana-smetki-danyci.368148", "text": "1 449 лв. е общият доход средно на лице от домакинство през четвъртото тримесечие на 2017 г. Той нараства с 9.3% спрямо същото тримесечие на 2016 година, по данни на НСИ.Общият разход пък е 1 368 лв. и се увеличава с 13.2% спрямо година по-рано.Очаквано най-висок е делът на доходите от работна заплата (53.9%) и от пенсии - 26.2%.Спрямо последните 3 месеца на 2016 г. доходът от работна заплата нараства от 715 на 781 лв. (с 9.2%), а доходите от пенсии от 372 на 380 лв. (с 2.3%).Най-много харчим за храна (31.0%), следват разходите за жилище (18.8%), данъци и социални осигуровки (12.2%) и транспорт и съобщения (10.5%).В сравнение със същото тримесечие на 2016 г. разходите за храна и безалкохолни нарастват от 376 на 424 лв. (с 12.5%) средно на лице от домакинство. Повече отделяме за жилището си (вода, електроенергия, отопление, обзавеждане и поддържане на дома)  - със 17.3%.С малко над 10% се увеличават разходите за транспорт и за здравеопазване. \r\nХарчовете за алкохол и цигари също са по-високи - с 6.8%, както и за облекло и обувки - с 4.1%.\r\nМинимално намаляват единствено средствата, отделяни за свободно време, културен отдих и образование - с 1.6%).\r\nСпрямо година по-рано има ръст в потреблението на хляб, месо, месни произведения, кисело мляко, зеленчуци, плодове и яйца. Намалява консумацията на сирене и картофи. Без промяна е потреблението на прясно мляко, зрял фасул и олио.По предварителни данни на НСИ инфлацията за януари спрямо декември е 0.3 на сто. Годишната инфлация за януари 2018 г. спрямо януари 2017 г. е 1.8 на сто. ", "date": "2018.02.15", "title": "Остават ни по едни 81 лева, като отделим за храна, сметки, данъци..."}
{"url": "https://www.dnes.bg/notifikacii/2018/02/15/osydiha-ruski-hakeri-tochili-ot-160-mln-kreditni-karti.368133", "text": "Окръжен съд в американския град Кемдън, щат Ню Джърси, осъди руски гражданин на 12 г. затвор заради ролята му в компютърна измама, разкрила номерата на над 160 млн. кредитни карти и причинила щети за стотици милиони долари, предаде Ройтерс.37-годишният Владимир Дринкман бе арестуван в Холандия през юни 2012 г. и екстрадиран в САЩ през февруари 2015. Заедно с него бе арестуван и сънародникът му Дмитрий Смилянец, на 34 г., който получи присъда, равна на излежаното до момента в ареста време, и бе освободен още в залата на съда. И двамата се признаха за виновни, че са замислили и извършили хакерската измама.Според обвинението двамата са замислили хакерския си план още през 2003 г., когато успели да инсталират \"търсачи\", които да ровят и да крадат данни от компютърни мрежи на финансови компании, разплащателни служби и търговци. Те \"складирали\" крадената информация в компютри и в удобен момент я продавали на парче, като вземали между 10 и 50 долара за номера на кредитни карти в зависимост от страната им на произход.Измамната схема причинила на банки и компании за кредитни карти загуби за стотици милиони долари, като щетите само на три от засегнатите компании надхвърлят 300 млн., съобщиха прокурорите.Двамата хакери успели да проникнат в сървърите на 16 компании, включително Nasdaq OMX Group Inc, 7-Eleven, френската Carrefour SA, JC Penney Co, JetBlue Airways Corp и Heartland Payment Systems Inc.Преди да се вземе решение по делото на Дринкман, в залата на съда се състояха продължителни закрити заседания, без да се дава обяснение за какво се е говорило. Съдията Джером Симендъл каза само, че била обсъждана \"конфиденциална информация\", отнасяща се до делото\", която може да повлияе на това какво да бъде наказанието на обвиняемия, предаде ТАСС.След изтичането на присъдата Дринкман ще бъде под надзора на американските власти в продължение на 3 г., ако остане в САЩ. Засега не е ясно дали американската страна ще поиска той да бъде върнат в Русия.На 13 април ще се състои друго заседание по делото, на което ще бъде определен размерът на компенсацията, която осъденият трябва да изплати. Съдията обаче констатира, че той \"не е в състояние да плати глоба\" в допълнение към възмездяването на щетата.През април ще бъде решено и каква компенсация следва да изплати другият подсъдим - Смилянец, който също бе в залата и заяви, че \"искрено и дълбоко се разкайва за постъпките си\". Той добави, че е получил по престъпен начин около 5 млн. долара и изяви готовност да възстанови причинените щети. Смилянец изрази удовлетворение от решението на съда, нарече го справедливо, но не уточни дали ще остане в САЩ или ще се върне в Русия, като посочи, че \"всичко е в ръцете на имиграционните власти\".ТАСС отбелязва, че преди прокуратурата е предвиждала значително по-строги присъди за двамата обвиняеми: затвор до 30 г. за Дринкман плюс глоба над 1 млн. долара, и 20 г. затвор за Смилянец. (БТА) ", "date": "2018.02.15", "title": "Осъдиха руски хакери, точили от 160 млн. кредитни карти"}
{"url": "https://www.dnes.bg/balkanska/2018/02/15/fiki-izmryzna-no-narisuva-s-piasyk-liubimata-si.368137", "text": "Фики Стораро представи новия си проект, посветен на любовта, точно на \"Св. Валентин\". В \"Аз измръзнах\" се пее за на онази любов, която е толкова силна, че не се предава пред нищо и при която всеки дъх без другия боли.\r\nПесента е кавър на турската \"Senden Sonra\". Автор на българския текст е Мариета Ангелова, а аранжиментът е на Даниел Ганев. Видеоклипът, в който има много постпродукция и спецефекти, е режисиран от Георги Марков, който представя душите, желанията и чувствата, преминаващи през сезоните.Любимата на Фики в него е моделът Стелияна Иванова. Красавицата от Пловдив има магнетични естествено сини очи, които по сценарий певецът трябва да нарисува с пясък. Изненада за екипа на снимачната площадка се оказва, че младият Стораро е добър художник и пресъздава едно към едно цялото лице на момичето, което слага финалния кадър на мини лентата.", "date": "2018.02.15", "title": "Фики измръзна, но нарисува с пясък любимата си"}
{"url": "https://www.dnes.bg/obshtestvo/2018/02/15/bezrabotnite-prez-ianuari-nai-malko-ot-desetiletie.368143", "text": "237 322 е броят на безработните, регистрирани в бюрата по труда през първия месец на 2018 г. Това е най-ниската численост на регистрирани безработни през януари от въвеждането на административната статистика на Агенцията по заетостта през 2004 г., съобщиха от пресцентъра й.\r\nРавнището на регистрираната безработица през януари е 7.2%. Сравнението с предходния месец отчита минимално нарастване от 0.1 процентни пункта, докато годишният паралел показва значително намаление от 1.0 процентен пункт.Новорегистрираните безработни през януари са 30 446. От тях 900 са били неактивни, т.е. не са били нито заети, нито учащи и не са търсили работа. В началото на годината медиаторите и техните партньори са активирали 7 048 лица.\r\nОсвен към безработни, услугите, предоставяни в бюрата по труда, са насочени също към заети, учащи и пенсионери. 434 души от тези групи са регистрирани като търсещи работа през месеца.\r\nМесечните данни сочат, че на работа през януари са постъпили 17 270 души, като в реалната икономика са постъпили над 85%.Работодателите са заявили 13 879 работни места на първичния пазар на труда, като над 2/3 от тях са от частния сектор – 71.4%. Най-голяма потребност от работна сила се наблюдава в преработващата промишленост (30.4%), държавното управление (13.6%), търговията (13.5%).\r\nНай-търсените професии са детегледачки и полагащи здравни грижи за хората; машинните оператори, продавачите в магазини, квалифицираните работници по производство на храни и др.", "date": "2018.02.15", "title": "Безработните през януари – най-малко от десетилетие"}
{"url": "https://www.dnes.bg/sport/2018/02/15/nashite-izvyn-pyrvite-50-na-15-km-v-biatlona-pri-jenite.368149", "text": "Шведката Хана Йоберг сензационно спечели олимпийската титла в индивидуалния старт на 15 км жени в биатлона на Олимпиадата в Пьонгчанг. Втора остана Анастасия Кузмина от Словакия, а бронзът е за германката Лаура Далмайер.22-годишната Йоберг стреля отлично в четирите стрелби, демонстрира перфектно ски-бягане и финишира първа за време 41:07.2 минути. Шведката не бе считана за претендент за призовите места и след края състезанието дълго не можеше да повярва на успеха си.През този сезон най-доброто постижение в индивидуална дисциплина за Световната купа бе 21-о място.Втора остана Анастасия Кузмина от Словакия, която направи две грешки в стрелбата и завърши на 24,7 секунди след победителката. Кузмина е двукратна олимпийска шампионка в спринта от Ванкувър 2010 и Сочи 2014.Състезателката има и два сребърни медала в преследването - от Ванкувър 2010 и от настоящите Игри в Пьонгчанг.Бронзовото отличие в днешния индивидуален старт остана за фаворитката Лаура Далмайер от Германия. Далмайер, двойна олимпийска шампионка в Пьонгчанг в спринта и преследването, сбърка още при първата стрелба и макар тази грешка да се оказа единствена до края, й попречи да се бори за нещо повече от бронза. Германката финишира на 41,2 секунди след победителката.От българките най-добре се представи Даниела Кадева, която завърши 53-а. Тя се движеше отлично и стреля чисто в първите две стрелби, но след това направи три грешки на стрелбището и остана извън първите 50, като завърши на 5:45.5 минути след шампионката.Другите три българки останаха назад в класирането - Стефани Попова е 77-а с 5 грешки в стрелба и изоставане от 9:13.1 минути след победителката; Десислава Стоянова е 79-а със 7 грешки и изоставане от 9:18.7; Емилия Йорданова е 82-а от 87 участнички с 6 грешки, на 9:49.1 след Йоберг.", "date": "2018.02.15", "title": "Нашите извън първите 50 на 15 км в биатлона при жените"}
{"url": "https://www.dnes.bg/politika/2018/02/15/bsp-zastana-zad-jablianov-niamalo-nujda-ot-ostavka.368167", "text": "БСП застава зад Валери Жаблянов и няма да иска оставката му. Това става ясно след продължило над 2 часа заседание на Изпълнителното бюро на партията и ръководството на парламентарната група, след като днес от ГЕРБ настояха, че той няма място като зам.-шеф на  парламента заради констатация, която направи, че \"Народният съд е необходимо и неизбежно правосъдие\".\n\n\nЗаместник –председателят на БСП Кирил Добрев цитира документ на партията от 1991 г., с който БСП поема политическата отговорност за решенията на предшественичката си БКП и се извинява на репресираните и пострадалите от действията й. \"БСП се извинява на всички граждани на страната, включително и на партийните членове, които през този период бяха незаконно, необосновано или несправедливо репресирани, тероризирани или унижавани. Досега не е имало партиен орган, който да преразгледа или да направи друга позиция. По този повод ИБ на БСП не подкрепя исканата от ГЕРБ оставка, няма основание за нея нито в правилника на НС. Смятаме, че дневният ред в обществото е съвсем друг и различен\", каза той. Самият Жаблянов също вижда причини и мотиви да напуска парламента. Той обясни, че бил изразил личното си мнение. Освен ГЕРБ и Съюзите на репресираните се разгневи Жаблянов и осъди тезата му, че \"Народният съд е необходимо и неизбежно правосъдие\". От Съюза също поискаха освен оставката му, но и публично извинение.От ГЕРБ пък се заканиха, че ако Жаблянов не напусне ръководния пост в НС доброволно, още утре започват събирането на подписи за официалното искане на оставката му. \r\n\r\n ", "date": "2018.02.15", "title": "БСП застана зад Жаблянов, нямало нужда от оставка"}
{"url": "https://www.dnes.bg/obshtestvo/2018/02/15/ednakvi-cifri-v-nomera-na-kolata-1500-lv.368165", "text": "За табели с регистрационен номер с четири еднакви цифри таксата е 1500 лв. За комбинация от цифри: \"аа-вв\"; \"ав-ва\"; \"ав-ав\", където \"а\" и \"в\" са различни числа от \"0\" до \"9\" и за табели с регистрационен номер с комбинация от четири цифри по желание – 300 лв.За табели с регистрационен номер с комбинация от шест букви и/или цифри по желание цената остава 7000 лв.Това предвижда публикуван за обществено обсъждане проект на Постановление на Министерския съвет за изменение и допълнение на Тарифа № 4 за таксите, които се събират в системата на Министерството на вътрешните работи по Закона за държавните такси, приета с Постановление № 53 на Министерския съвет от 1998.В момента за четири еднакви цифри се плаща 1000 лв., а за комбинация – 30 лв., припомня \"Труд\".\r\nПоскъпват и много от останалите такси на \"Пътна полиция\". Вижте заложените ", "date": "2018.02.15", "title": "Еднакви цифри в номера на колата – 1500 лв."}
{"url": "https://www.dnes.bg/crime/2018/02/15/boepripasi-v-kyshtata-na-arestuvaniia-za-ubiistvoto-na-danychniia.368171", "text": "Боеприпаси са били открити в къща в Приморско, в която призори на 14 февруари е арестуван мъж, заподозрян за убийството на данъчния шеф Ивайло Стаменов, съобщи \" като се позова на полицейски източници.\n\n\n\nАдресът е бил атакуван от спецполицаи около 6 ч. сутринта. В акцията на ГДБОП са участвали и служители на ОД МВР Бургас. Веднага след задържането му мъжът е откаран в спецпрокуратурата в столицата.Паралелно с този арест са проверени още няколко адреса в Приморско. За няколко часа са били задържани двама братя, за които имало данни, че са близки до арестувания  мъж, довериха запознати.Също рано сутринта на 14 февруари полиция е атакувала и няколко адреса в Бургас, които се намират на територията на Пето РУП. В някои от тях били открити наркотици. От Областната дирекция на МВР обаче отказват информация по случая.Килър стреля по данъчния шеф Ивайло Стаменов на 18 декември в центъра на София. Шефът на Фискален контрол в НАП почина в болница няколко дни по-късно.", "date": "2018.02.15", "title": "Боеприпаси в къщата на арестувания за убийството на данъчния"}
{"url": "https://www.dnes.bg/politika/2018/02/15/patriotite-za-butnatoto-veto-goliam-uspeh.368163", "text": "\"Обединените патриоти\" определиха отхвърленото вето на президента за промяната на предназначението на земеделските земи като голям успех и настояха, че така са защитени правата на хиляди граждани и дребни собственици.\n\n\nСпоред мотивите на държавния глава, промените в Закона за опазване на земеделските земи позволяват собствениците да променят статута на земеделската земя и дълго време да не изпълняват функциите на новия статут като изчакват подходящ инвеститорски интерес. В резултат на това обаче земите с променено предназначение ще пустеят - няма да могат да се ползват за земеделски цели, а строителството още няма да е започнало, настояваше Радев.\r\nПатриотите обаче са на мнение, че тези аргументи са необосновани и са една \"обща облачна теза\", пусната в Народното събрание.\r\n\"Днес е поредният патриотичен ден, защото защитихме обикновените българи и отхвърлихме ветото на президента. БСП се опитва да превърне България в поредното ТКЗС с председател президента и партийни секретари от групата на БСП\", коментира Валентин Касабов от ОП.\r\nПавел Шопов допълни, че този успех касае собственици и предприемачи, които могат да разполагат със своите имоти.\r\nПредседателят на Националната асоциация на \"Българско Черноморие\" Димитър Канариев също изрази благодарност за защитата на дребните собственици.\r\n\"В НС се оформя една консервативна общност, която отхвърля зелено-болшевишката мъгла, която води до регрес България. Това са правилните сигнали, които трябва да се дават към хората, които са решили да останат тук и да инвестират спестяванията си в тази страна\", каза той.", "date": "2018.02.15", "title": "Патриотите за бутнатото вето – голям успех!"}
{"url": "https://www.dnes.bg/cars/2018/02/15/elektricheskiiat-opel-corsa-gotov-prez-2020-a.368135", "text": "Следващото поколение на компактния модел Opel Corsa ще има изцяло електрическа версия, съобщават от прес-службата на германската марка.Новата Corsa, в чиято основа се очаква да бъде следващото поколение на Peugeot 208, ще излезе през 2019 г. Електрическата модификация ще дебютира година по-късно. Производството на модела ще е в завода в Сарагоса, ако бъдат уредени проблемите между производителя и работниците там.\r\nПрез есента на 2017 г. Opel обяви плана си за развитие на компанията, който се казва PACE! И предвижда през 2020 г. марката да бъде на печалба, като за целта ще се унифицират платформите и двигателите, а също така ще се премине масово към хибридни и електрически силови агрегати.\r\nЦелта на производителя е през 2024 г. Opel да стане \"зелен автомобилен производител №1 в Европа\". За целта германците ще създадат екологична модификация на всеки един свой модел и ще увеличат финансирането на програмата за разрабоки на хибридни, електрически и водородни автомобили.До 2020 г. в гамата на марката ще има поне 4 нови \"зелени\" модела, включително хибриден Grandland X и електрическа Corsa.", "date": "2018.02.15", "title": "Електрическият Opel Corsa готов през 2020-а"}
{"url": "https://www.dnes.bg/obrazovanie/2018/02/15/digitalkidz-uchilishte-s-otvoren-kod-startira-v-15-uchilishta.368079", "text": "Благодарение на усилията на Фондация \"Дигиталните деца\", над 1500 деца в цялата страна ще имат възможността да се докоснат до новите технологии по един иновативен и съобразен с компетенциите на 21век начин след обучението, което Фондацията организира за техните преподаватели.Проектът DigitalKidZ: Училище с \"отворен код\" е независим, социален и образователен проект на Фондация \"Дигиталните деца\" в подкрепа на дигиталната грамотност и иновативното образование в България, като гаранция за безплатен достъп до качествено образование на всички деца.Пилотната фаза на програмата стартира в начален и среден курс и засяга деца от 8 до 16 години. Те ще имат възможността да усвоят основни дигитални умения и компетенции и да се научат да програмират уеб сайтове в рамките на само един срок от учебната 2017/2018г.\"Близо 65% от професиите на бъдещето към днешна дата все още не са ни известни и макар да знаем, че съвременната икономика има нужда не от чиновници, а от лидери, образователната методология в класната стая не е адаптирана от десетилетия. Децата все още се обучават да работят самостоятелно, а не в екип, стоят в редици един зад друг, вместо да комуникират помежду си, заучават и възпроизвеждат знания, вместо да решават проблеми,\" коментира Ивелина Атанасова, Председател на Фондация \"Дигиталните деца\".Училище с \"отворен код\" на DigitalKidZ е проект за промяна на образованието. То не въплъщава в себе си непременно сградата на училището, а е нов модел на образователна методология, защото информационният поток днес е 24/7 и децата имат възможност да учат постоянно, от всеки и винаги.Важно е това да се случи в унисон с \"компетенциите на 21 век\", което ще доведе до намаляване на младежката безработица, агресията в училище, емиграцията и функционалната грамотност на населението – мисия на Фондация \"Дигиталните деца\".Програмата се осъществява с подкрепата на Министерство на науката и образованието, Посолство Финландия и ICN - ексклузивeн хостинг доставчик на проекта, който осигурява напълно безплатно необходимия хостинг, за да бъдат реализирани учебните проекти на учениците по програмата.Инициативата е част от месеца, посветен на дигиталната и медийна грамотност, организиран от Коалицията за дигитална и медийна грамотност, чийто член е и Фондация \"Дигиталните деца\".", "date": "2018.02.15", "title": "DigitalKidZ: Училище с \"отворен код\" стартира в 15 училища"}
{"url": "https://www.dnes.bg/politika/2018/02/15/zaradi-neizbejniia-naroden-syd-gerb-iskat-ostavkata-na-jablianov.368110", "text": "От ГЕРБ поискаха оставката на зам.-председателя на Народното събрание Валери Жаблянов и настояха, че поведението му е неприемливо и несъвместимо с поста, който заема.\r\nПовод за гнева на управляващите стана официална позиция на левицата, в която присъстваше и констатация, че \"Народният съд е необходимо и неизбежно правосъдие\".По-късно социалистите се разграничиха от това твърдение и обясниха, че това е лично мнение на автора, чието име обаче не посочиха.От ГЕРБ днес посочиха, че от думите на депутати от БСП е станало ясно, че автор е Валери Жаблянов.\"От изявление на представители на ПГ на БСП стана ясно, че зам.-председателят на Народното събрание Валери Жаблянов е автор на скандалната фраза, поместена в официална позиция на БСП, според която \"Народният съд е необходимо и неизбежно правосъдие\".ПГ на ГЕРБ  призовава Жаблянов да понесе политическа отговорност за тези свои действия и да подаде оставка като зам.-председател на НС\", настоя Тома Биков в декларация от името на ГЕРБ.Той допълни, че ако оставката не бъде подадена в рамките на работния ден, утре сутринта депутатите от ГЕРБ ще започнат да събират подписка за официалното й искане.Биков настоя, че Жаблянов не за първи път коментира по циничен начин събития, които са нанесли тежки рани върху обществото, и припомни, че само преди 2 седмици се е опитал да осуети отдаването на почит на жертвите на тоталитарния режим.", "date": "2018.02.15", "title": "Заради \"неизбежния Народен съд\": ГЕРБ искат оставката на Жаблянов!"}
{"url": "https://www.dnes.bg/notifikacii/2018/02/15/misteriiata-prodyljava-kolko-rusnaci-sa-ubiti-v-siriia.368104", "text": "Руски наемници от частната военна компания (ЧВК) \"Вагнер\", ранени при удар на американската авиация в Сирия, са върнати в родината и настанени за лечение в болници, контролирани от министерството на отбраната, пише \"Обшчая газета\", като се позовава на агенция Блумбърг.\n\nСпоред източници на Блумбърг наемниците се лекуват във военни болници в Москва и Санкт Петербург.На 12 февруари стана ясно, че международната коалиция начело със САЩ е нанесла въздушен удар по привърженици на Башар Асад и руски наемници от ЧВК \"Вагнер\".По данни на медиите са убити от 100 до 300 души. Руското министерство на отбраната заяви, че няма сведения за загинали руски граждани в Сирия, защото въпросът не е от тяхната компетенция. Отбранителното ведомство отговаря само за действащите военнослужещи от руската армия, напомня вестникът.Междувременно Ксения Собчак, кандидат за президент на Русия на изборите след месец, предложи парламентът да разследва гибелта на руски граждани в сирийската провинция Дейр аз Зур на 7 февруари. Според нея авторитетна комисия трябва да огласи цялата информация за трагедията, да посочи имената на загиналите и да назове виновните за \"този национален позор\".\"Руската власт се държи така, сякаш това не е нейна работа - друг е пратил в Сирия наемници от ЧВК\", заяви Собчак. По-рано друг кандидат-президент - Григорий Явлински, настоя сегашният лидер на Русия Владимир Путин да даде обяснения във връзка с инцидента, добавя \"Обшчая газета\".Засега роднини и познати са потвърдили смъртта на четирима руски наемници, намирали се по това време в съответния регион, отбелязва \"Московский комсомолец\". Според източник на вестника от Сирия общите загуби на руските и сирийските сили по време на удара са достигнали близо 40 убити и 72 ранени.Президентският прессекретар Дмитрий Песков препоръча на журналистите да не се позовават на непроверена информация. Кремъл обаче не даде никакви разяснения по повод ситуацията, тъй като не разполага с \"конкретна подробна информация, която би дала възможност за някакви изводи\", добавя изданието.Във вторник на международното летище в южния руски град Ростов на Дон пристигна самолет с тела на бойци от ЧВК \"Вагнер\", загинали на 7 февруари при обстрела на сирийската провинция Дейр аз Зур. Това пише онлайн изданието \"Знак\", съобщават регионални медии. Летищните власти заявили, че нямат информация.\"Знак\" се позовава на Наталия Касатурова, съпруга на 45-годишния Игор Касатуров от град Асбест, сочен за един от загиналите, отбелязва печатът.По-рано се твърдеше, че в Сирия са убити 200 или повече жители на Русия. По-късно се разбра, че загубите на руските доброволци от американския удар са силно преувеличени и става дума за 15-20 или по други данни за 13 души от руската ЧВК \"Вагнер\", пише \"Взгляд\".\"Независимая газета\" прави разбор на материали в руски медии, обяснили сирийския инцидент с опит на местни едри бизнесмени, подкрепящи Башар Асад, да заграбят близки находища на петрол и газ, контролирани от кюрдите. Коментира и изявление на генерал-лейтенант Джефри Хариджан, командващ ВВС на САЩ в Сирия.\"Засега всичко речено и недоизречено наподобява измислица или нагласена работа. И в думите на Джефри Хариджан няма яснота, и цялата публикувана досега в медиите информация не дава отговор на въпроса какво се е случило всъщност край Дейр аз Зур\", гласи изводът на \"Независимая газета\".  (БТА)", "date": "2018.02.15", "title": "Мистерията продължава: Колко руснаци са убити в Сирия?"}
{"url": "https://www.dnes.bg/zvezdi/2018/02/15/unikalna-prostotiia-ot-kulagin-iztiposa-chovek-lampa.368106", "text": "От началото на седмицата хиляди възмутени зрители следят поредна ВИП драма, в която няма нищо ВИП. Уж кулинарно предаване, а в него е налазила уникална простотия, която няма нищо общо с чесъна и макароните, за които разбрахме от актуалната Мис Плеймейт, че били за простолюдието.Всъщност драматичния сюжет със селски привкус се движи именно от Нора Недкова и гримьорът Валентин Кулагин.Черешката на простотията бе снощи, когато този Кулагин посрещна гостите у дома. Някак с пренебрежение ще подмина факта, че в прайм тайма се появява някакъв хубавец с впит клин, който иска да демонстрира \"пакета\" си. Ще го подмина, защото напоследък сме много докачливи на тема трети пол, джендъри и права.Ще подмина и факта, че Кулагин бил най-добрият гримьор в България. Ако не вярвате - вижте какво се пише за него в социалните мрежи. Представят го като гримьор на звездите, но явно звездите умело крият при кого се гримират. Или пък всичко е някакво уникално самохвалство.Разбрахме, че има шофьор, който изпълнявал и ролята на бодигард. От какво го пази - не е ясно. Може би от собствената му незначителност? Опитва се да ни предложи някакъв стил, явно му се иска да се доближи до Евгени Минчев, но не е дори и бледо копие. Дори и копие не е. Мисли се за скандален, иска му се да е известен и ще си получи едноседмичната слава.После бързо ще се завърне в социалната си кочинка, в която е най-добрият гримьор – според мненията в социалните мрежи.Ако проследите някои от неговите изказвания в тези социални мрежи ще забележите хамалски език, претенция, надменност. Иначе казано, поредният измислен герой на родния шоубизнес. С подобни похвати той се мъчи да стане популярен от години и нормално така и си остана в миманса. Но сега му позволиха достъп до национален ефир и може би е за добро. Да видим какви фалшиви хора се смятат за най-добрите в своята професия. Да ме извиняват добрите гримьори.Най-голямата простотия на този Кулагин е как реши, че да унижаваш човек било изкуство. На вечеря, в която водещи трябваше да бъдат ястията, които е приготвил - той изтипоса до хранещите се мъж по боксерки. Увит като коледна елха с лампички, да свети на господаря си. Светна му и на момчето, че го унижават и смотолеви, че нямал идея, че ще бъде лампа на ВИП трапезата. А Кулагин се обиди - да не мислел, че ще бъде нещо друго?Но всъщност гримьорчето си прилича по нещо на родните ВИП-ове, които са известни с известността си. Страхува се някой да не го помисли за беден. Живее в лукс, сервира най-скъпия шоколад, някаква ванилия за 1500 евро в него и още незначителни подробности. Без да съзнава, че голите му амбиции и простащина крещят и заглушават скъпите продукти. И да, трябва да сме благодарни, че се появи в национален ефир, защото такива като Кулагин трябва да се познават. Да се дават за пример. И нека всеки сам си прецени за какво - според възпитанието и възприятията.", "date": "2018.02.15", "title": "Уникална простотия от Кулагин, изтипоса човек-лампа!"}
{"url": "https://www.dnes.bg/stranata/2018/02/15/kamion-se-zabi-v-dyrvo-vodachyt-mu-zagina.368112", "text": "58-годишен мъж е загинал при катастрофа на пътя Варна - Добрич, съобщиха от полицията.Инцидентът е станал около 14.40 часа вчера.Специализиран товарен автомобил с водач К. С. (58 г.) напуснал пътното платно и се блъснал в крайпътно дърво.Изясняват се причините за смъртта на шофьора и за възникването на инцидента.По случая е образувано досъдебно производство.", "date": "2018.02.15", "title": "Камион се заби в дърво, водачът му загина "}
{"url": "https://www.dnes.bg/akoshtete-vqrvaite/2018/02/15/keit-yptyn-postrada-moreto-ia-otnese.368063", "text": "25-годишната Кейт позираше на скала, облечена само по поличка, когато голяма вълна връхлетя плажната ивица. За ужас на всички красавицата изгуби равновесие, след като беше изкъпана от нея и падна във водата. За инцидента, манекенката казва: \"Гледах клипчето, но искам да кажа, че още когато се качих там знаех, че това ще свърши зле\". \"Не че е кой знае какво, но подобни инциденти обикновено стават доста популярни. Тази пола, особено когато е мокра, ме повлече надолу. Беше ме страх да позирам там, като погледна назад сякаш съм сложена на скалата с фотошоп\", добави Ъптън. ", "date": "2018.02.15", "title": "Кейт Ъптън пострада – морето я отнесе!"}
{"url": "https://www.dnes.bg/obshtestvo/2018/02/15/gripyt-vse-oshte-debne-povalia-nai-uiazvimite.368107", "text": "Грипът продължава да поваля най-уязвимите. Само за последните десетина дни в детската хирургия и реанимация на \"Пирогов\" са приети 10 деца с усложнения, резултат от остри респираторни заболявания. \r\nМедикът към \"Пирогов\" д-р Христо Шивачев поясни, че децата са в стабилно състояние. Някои са пред изписване, а другите след седмица.\r\n\"Симптомите са характерни за всеки един грип, но продължителността им е алармиращият фактор, поради който трябва да се обърнем към специалист. Винаги има група от деца при всеки един грип, които се усложняват с бактериална инфекция\", посочи той пред репортера на Bulgaria ON AIR Даниела Пехливанова. \r\nД-р Шивачев поясни, че е доста трудно за родителите да разберат дали детето им се е разболяло от обикновена настинка или грип. \r\n\"Трябва ли при всяко кашляне на детето да се ходи при личния лекар? Не, но родителите трябва да наблюдават всяка кашлица и ако продължи прекалено дълго да се обърнат към специалист\", добави гостът в ефира на Bulgaria ON AIR.", "date": "2018.02.15", "title": "Грипът все още дебне, поваля най-уязвимите"}
{"url": "https://www.dnes.bg/health/2018/02/15/pod-stres-li-ste-da-otgovaria-kantaryt.368015", "text": "Знаем си от какво пълнеем в повечето случаи: похапване в повечко, обездвижване и… стрес. Защо се получава така?Хроничният стрес вреди не само на съня, но и на стойностите на кръвната захар. При стрес организмът ни отделя повече глюкоза в кръвта, за да може да се справи с изпитанието. Това е заложен биологичен механизъм, изграждан за хиляди години еволюция, който е спасявал предците ни. Само че днес не се крием от мечка стръвница и оцеляването ни не е подчинено толкова на физическото, поне първоначално… Организмът ни няма как да се сдобие с нови механизми и подмени старите само за 50 – 100 години, през които де факто начинът на живот на човека се промени коренно.  Какво се случва след като кръвната захар скочи – организмът започва да синтезира повече инсулин, за да могат клетките да усвоят захарта от кръвта. С това обаче сякаш започват мъките на тялото ни, защото то започва да изпитва физически сигнали за глад. И се получава нещо такова: след като шефът ни вдигне захарта, огладняваме вълчи, започваме да усещаме силен дискомфорт, което пък ако не ни принуди да посегнем към ново блокче с шоколад, то повишава изпитването на стрес.  Така попадаме в един порочен кръг, от който се сдобиваме с допълнителни килограми, хронична напрегнатост и в перспектива развитие на диабет втори тип.  ", "date": "2018.02.15", "title": "Под стрес ли сте: Да, отговаря кантарът"}
{"url": "https://www.dnes.bg/obshtestvo/2018/02/15/maikata-e-edna-a-deteto-s-uvrejdaniia-i-na-10-i-na-18-g-e-dete.368103", "text": "\r\n                        \r\n                        \r\n                        \r\n                    Защо държавата се съпротивлява срещу реформи в политиките за деца с увреждания? Това попита в ефира на  майката на дете с над 90% увреждания Красимира Обретенова.Въпросът ѝ идва по повод бунта, който родители на деца с увреждания са обявили срещу държавата. Днес те ще проведат среща със социалния министър, от когото ще могат да потърсят своите отговори.В изпратено писмо до председателя на Комисията по взаимодействие с неправителствени организации и жалбите на гражданите Антон Кутев, родителите настояват за реални промени в политиките към лицата с увреждания.\n\nСпоред тях е необходимо спешно да заработи електронен регистър за хората с увреждания, за който вече са усвоени средства.Те искат още промяна във финансирането, възможност родителите сами да управляват годишната си помощ, както и спиране на дискриминационната политика спрямо децата с увреждания над 18 години, които получават едва 20% от сумата, изплащана до пълнолетието им.\"Грешно измислена, спретната набързо, неправилно прилагана е политиката за децата с увреждания. Необходима е структурна, институционална реформа\", категорична е Обретенова.Майката примирено обяви, че прави всичко възможно семейството ѝ да не се намира в България, когато дъщеря ѝ навърши 18.\"Държавата не ми дава избор. В такава реалност живеят всички семейства с деца над 18 г.\", обясни Красимира.Най-обидена тя се е почувствала с отпусканите през последните 2 години 930 лв., които определи като \"предизборна контракция\".\"Първо се изхаби огромен ресурс на обществото, второ - след навършване на 18 г., тези пари за дъщеря ми спират и тя остава без рехабилитация, без терапия...\", подчерта майката.", "date": "2018.02.15", "title": "Майката е една, а детето с увреждания и на 10 и на 18 г. е... дете!"}
{"url": "https://www.dnes.bg/sport/2018/02/15/real-obyrna-i-bi-s-3-1-psj.368113", "text": "Европейският клубен шампион Реал Мадрид победи с 3:1 ПСЖ в първи мач от осминафиналите на Шампионската лига и продължава защитата на трофея си.Тимът на Зинедин Зидан изоставаше в резултата след гол на Адриен Рабио в 33-та минута, но стигна до пълен обрат след попадения на Кристиано Роналдо в 45-та от дузпа и в 83-та, а Марсело довърши парижани в 87-та. Реваншът е на 6 март.\r\nТреньорите на двата отбора пуснаха титулярни състави с няколко изненади. Зинедин Зидан остави на пейката Гарет Бейл за сметка на Иско, докато Унай Емери заложи на неопитните Юри Берчиче и Джовани Ло Селсо.В другият мач от снощи Ливърпул направи безсмислен реванша, след като се наложи с 5:0 като гост над Порто. Мане, който се отчете с хеттрик, откри резултата в 25-ата минута, а пет минути след това Салах удвои. Мане вкара втория си гол в мача, в 53-ата минута и така направи преднината на отбора си класическа.\r\nЗа 4:0 точен бе Фирмино в 70-ата минута, а Мане оформи хеттрика си и крайния резултат в 85-ата минута..\r\nРеваншът е на 6-и март на \"Анфийлд\".\r\n\r\n\r\n\r\n ", "date": "2018.02.15", "title": "Реал обърна и би с 3:1 ПСЖ"}
{"url": "https://www.dnes.bg/politika/2018/02/15/ns-othvyrli-vetoto-na-radev-za-zemedelskata-zemia.368122", "text": "Парламентът преодоля ветото на президента Румен Радев върху промените в Закона за посевния и посадъчния материал, с които се изменят и текстове от Закона за опазване на земеделските земи, свързани с правилата за промяната на предназначението им.\r\nИскането за ветото на закона дойде от няколко природозащитни организации, които обявиха, че с него се дава зелена светлина за окончателното бетониране на българското Черноморие. \n\r\nТака след като ветото беше отхвърлено, новите правила остават в сила.\r\nРадев не беше съгласен с правилата за промяната на предназначението на земеделските земи. Според президента, актуализираните текстове не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда.\r\nДържавният глава припомни в мотивите, с които върна закона отново в парламента, че в Конституцията промяна на предназначението на земеделските земи се допуска само по изключение при доказана нужда, а с поправките отпада изискването за представяне на проект на подробен устройствен план (ПУП) при започване на процедурата за промяна на предназначението на земеделските земи.\r\n\"Така се създава неяснота относно конкретните параметри на инвестиционното намерение и не се доказва нуждата, която е конституционна предпоставка за промяната на предназначението\", мотивира се още президентът.\r\nСпоред държавния глава, промените позволяват собствениците да променят статута на земеделската земя и дълго време да не изпълняват функциите на новия статут като изчакват подходящ инвеститорски интерес. \"В резултат на това общественият интерес е засегнат, тъй като земите с променено предназначение ще пустеят. Те не могат вече да се използват за земеделски цели, а строителството още не е започнало. Подменя се целта на закона - опазването на земеделските земи и се поставя под съмнение съответствието на приетата уредба с чл. 21 от Конституцията\", гласят още мотивите на Радев.\r\nОт левицата определиха президентското вето като напълно основателно.\r\nЙордан Апостолов от Обединен патриоти обаче остро разкритикува мотивите, с които Радев върна за ново обсъждане поправките. Според него това е заради \"пседозелени, озеленени и какви ли още не\". Той обвини БСП, че когато политическата сила е във властта се извършват най – много заменки на земеделски земи.\r\nОсвен това отсече, че едва ли някой от депутатите разбира от темата, която ядоса част от колегите му в парламента.\r\nБюрхан Абазов от ДПС отсече, че лично той е оглавявал три пъти междуведомствената комисия за замени на земи, а и имало и още хора, които били наясно с темата.\r\nЧервеният Иван Ченчев пък попита шефката на НС Цвета Караянчева : \"Как сте? Спахте ли добре?\" и поиска от нея да направи забележка на Апостолов, защото говорил глупости.", "date": "2018.02.15", "title": "НС отхвърли ветото на Радев за земеделската земя"}
{"url": "https://www.dnes.bg/sofia/2018/02/15/hlyzgav-pyt-i-nad-10-koli-vyv-verijno-ptp-v-sofiia.368114", "text": "Над 10 коли са се ударили при верижна катастрофа в района на \"Малинова долина\" в София.\r\nПо първоначална информация при инцидента няма пострадали хора, съобщи Нова тв. \r\nСблъсъкът станал на изхода на \"Климент Охридски\" по посока ул. \"Бистришко шосе\".\r\nНай-вероятно причина за произшествието е хлъзгавият път. Веднага след инцидента е започнало опесъчаване на участъка.", "date": "2018.02.15", "title": "Хлъзгав път и над 10 коли във верижно ПТП в София "}
{"url": "https://www.dnes.bg/sofia/2018/02/15/koi-stolichni-kvartali-ostavat-bez-voda-utre.368126", "text": "\"Софийска вода\" временно ще прекъсне водоснабдяването в някои части на столицата утре, 16 февруари, съобщиха от дружеството.Във връзка с подмяна на уличен водопровод на ул. \"Тракия\", Център, се налага спиране на водоподаването от 9:00 до 19:00 часа на клиентите на \"Софийска вода”, живеещи в по ул. \"Тракия“ - от бул. „Княз Александър Дондуков“ до ул. „Силистра“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Тракия“ и ъгъла с ул. \"Силистра\".Ввъв връзка с реконструкция на уличен водопровод пред бл. 24, жк. „Младост“ 1, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл.24, бл.25, бл.26 вх.1 и 2, бл.20, бл.21, бл.19, бл.14, бл.15, бл.16, бл.17, бл.13,  ул. „Д-р Стоян Чомаков“ №2 и №4А. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 19.Поради изграждане на сградно водопроводно отклонение на ул. 13, с. Долни Богров, се налага спиране на водоподаването от 10:00 до 17:00 часа на клиентите на „Софийска вода”, живеещи по ул. 4 - от ул. 1 до ул.13, по ул.13 - от ул. 4 до ул. 7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. 13 №2.Засегнатите от прекъсването на водата могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.02.15", "title": "Кои столични квартали остават без вода утре"}
{"url": "https://www.dnes.bg/sport/2018/02/15/na-petata-si-olimpiada-aliona-savchenko-nai-posle-vze-zlato.368116", "text": "Легендарната фигуристка Альона Савченко най-после взе олимпийското злато, след като с партньора й Брюно Масо станаха олимпийски шампиони при спортните двойки от програмата по фигурно пързаляне на Олимпиадата в Пьонгчанг.\r\n34-годишната Савченко най-сетне се окичи с олимпийско злато при петото си участие на Зимна олимпиада. След две бронзови отличия в Сочи и Ванкувър и пет световни титли, извоювани с бившия й партньор Робин Шолкови, именитата състезателка се качи на най-високото стъпало на почетната стълбичка в компанията на новия си партньор Брюно Масо.\r\nСветовните вицешампиони бяха четвърти след кратката програма, но изиграха великолепно волната програма, в която установиха световен рекорд със сбор от 159.31 точки. Савченко и Масо приключиха със общо 235.90 точки.\r\n\"Това е моят момент. Казахме, че 2018 ще бъде нашата година. Изключителна история. Не мога да повярвам, че мечтата ми се сбъдна\", не скри щастието си Савченко след триумфа.\r\nСветовните шампиони - китайците Суй Вънцзин и Хан Цун, завършиха втори със 235.47 точки. Бронзовото отличие е канадците Меган Дюамел и Ерик Редфорд с 230.15 точки. Това е втори медал за канадците в Пьонгчанг след златото в отборната надпревара по-рано през седмицата.Вторите след кратката програма руснаци Евгения Тарасова и Владимир Морозов допусната много грешки във волната си програма и останаха без медал, заемайки четвъртото място.\r\nкласиране спортни двойки:\r\n1. Aльона Савченко/Брюно Масо (Германия) 76.59/159.31 235.90\r\n2. Суй Вънцин/Хан Цун (Китай) 82.39/153.08 235.47\r\n3. Mеган Дюамел/Ерик Редфорд (Канада) 76.82/153.33 230.15\r\n4. Евгения Тарасова/Владимир Морозов (Русия) 81.68/143.25 224.93\r\n5. Ванеса Джеймс/Морган Сипре (Франция) 75.34/143.19 218.53\r\n6. Валентина Маркей/Онджей Хотарек (Италия) 74.50/142.09 216.59\r\n", "date": "2018.02.15", "title": "На петата си Олимпиада: Альона Савченко най-после взе злато"}
{"url": "https://www.dnes.bg/kino/2018/02/15/jivotyt-na-papa-francisk-izliza-na-film.368119", "text": "Режисьорът Вим Вендерс ще заснеме документален филм за живота на папа Франциск, който ще излезе на екран в САЩ на 18 май, предаде Франс прес.\r\nНоминираният три пъти за наградата \"Оскар\" немски кинодеец ще бъде и сценарист на лентата \"Pope Francis - A Man of His Word\" . (\"Папа Франциск: Човек на думата\"), която ще е съвместна продукция с Ватикана.\r\nВендерс ще има улеснен и почти неограничен достъп за един документалист до Светия престол. Папата ще отправи своите послания до публиката по основни теми на нашето съвремие като имиграцията, екологията, социалното неравенство и ролята на семейството.\r\nКинотворбата ще проследи и посещенията на 81-годишния Свети отец в различни страни по света. \"Папа Франциск е жив пример за човек, който си държи на думата.В моя филм той ще се обърне директно към зрителите, честно и спонтанно\", изтъкна Вендерс по време на представянето на проекта, цитиран от БТА.", "date": "2018.02.15", "title": "Животът на папа Франциск излиза на филм"}
{"url": "https://www.dnes.bg/obshtestvo/2018/02/15/ubiistvoto-v-pamporovo-boiadjiiski-dobyr-no-izbuhliv.368108", "text": "\r\n                        \r\n                        \r\n                        \r\n                    \n\n\n\r\nВодещата, но все още непотвърдена версия на разследващите е умишлено убийство. Според тях 48-годишният музикант Антон Бояджийски е стрелял три пъти по 41-годишна жена, с която е имал интимни взаимоотношения.\r\nСлед убийството ѝ се предполага, че Антон се самоубива. Спрямо известната информация мъжът е бил китарист, свирил е в групата \"Татко Кристофър\", създадена от Ицо Петрофф през 1991 година.\r\nСпоред Петрофф, Антон Бояджийски, смятан за извършител на двойното убийство в Пампорово, е безкрайно добър човек.\r\n\"В началото бе плахо музикантче, но когато го чух ме спечели. Работили сме заедно близо 10 години. С първата си жена имаше брак, но с втората не. Първата му жена почина. Оттогава виждах в неговото лице тъжен човек. Беше много отчаян\", сподели основателят на \"Татко Кристофър\" в студиото на \"България сутрин\".\r\nПо негови думи Бояджийски не е бил агресивен, а по-скоро нервен и избухлив. \"Той бързаше да стане рок звезда. Това бързане го доведе да търси утеха в семейството, но там не му провървя. Към края на живота му се говореше, че е употребявал тежки наркотици\", отбеляза гостът пред .\r\n ", "date": "2018.02.15", "title": "Убийството в Пампорово: Бояджийски добър, но избухлив"}
{"url": "https://www.dnes.bg/usa/2018/02/15/19-godishen-ubi-17-vyv-florida-jertvite-vyzrastni-i-deca.368087", "text": "17 души са убити след масова стрелба в училище във Флорида. Нападателят е  19-годишният Николас Круз – бил за кратко ученик в същото училище, но изключен заради \"проблеми с дисциплината\", пише вестник The Telegraph, цитиран от \"Фокус\".Според Скот Израел, шериф на окръга, Круз е разполагал с полуавтоматично оръжие AR-15 и голям брой пълнители и патрони. Според шерифа, полицията е в процес на проверка на неговите профили в социалните мрежи. Органите на реда намират някои от неговите съобщения за \"изключително притеснителни\", но засега отказват повече информация. \n12 от жертвите са били убити в сградата на училище, двама от тях в двора, един е застрелян на близката улица, а последните двама са издъхнали на път за болницата.Сред жертвите са не само възрастни, но и деца. Други 16 души са ранени.Според данни на някои ученици, в училището е пусната противопожарната аларма и всички са излезли на двора, където е започнала стрелбата. По време на двучасовата операция на полицията по залавянето на Круз, учениците са се скрили в класните стаи и хранилища.Според ученици от училище Круз е бил обсебен на тема оръжие. \r\nВ учебното заведение в град Паркленд учат над три хиляди деца и юноши, учителите са почти 130 души.\r\n ", "date": "2018.02.15", "title": "19-годишен уби 17 във Флорида! Жертвите – възрастни и деца"}
{"url": "https://www.dnes.bg/football/2018/02/15/valeri-bojinov-na-32-talantyt-smenil-15-otbora-v-karierata-si.368008", "text": "\nНа 15 февруари своя 32-и рожден ден празнува популярният български футболист Валери Божинов. Роден през 1986 година в Горна Оряховица, той дебютира в мъжкия футбол още на 15-годишна възраст с екипа на италианския Лече.\r\nВ своята кариера той е играл за отборите на Лече, Фиорентина, Ювентус, Манчестър Сити, Парма, Спортинг Лисабон, Верона, Виченца, Левски, Тернана, Партизан Белград, китайския Мейджоу, Лозана и Риека.\r\nЗа националния отбор на България има 42 мача и 6 гола. Участник на Евро 2004 с екипа на \"трикольорите\".\r\n\r\nБожинов започва да тренира футбол още като дете в България, но на 12-годишна възраст се мести в Малта с неговата майка Пепа и неговия втори баща Сашо Ангелов, който е играл за националния отбор по футбол през 90-те.\r\nЕдва на 14 години е забелязан от скаути на Лече. Италианският клуб плаща за правата на бъдещата звезда скромните 15 000 евро на малтийския футболен отбор Пиета Хотспърс.\r\nИзненадващо за всички на 22 януари 2002 година един 15-годишен младеж влиза в игра за италианския Лече в мач от Сериа А. Името му е Валери Божинов, който става най-младия състезател появил се в игра в историята на калчото.\r\nДебютира за националния отбор на България на Европейското първенство в Португалия през 2004 в мач срещу Италия. Първия си гол за \"А\" отбора отбелязва на 11 август 2004 срещу Ейре.\r\nОбщата сума на всички трансфери на Божинов достига близо 30 милиона евро.\r\nИма две деца – син и дъщеря. Синът му Валери е от връзката му с фолк певицата Алисия, а дъщеря му Никол - от връзката му с Николета Лозанова.\r\nВ последно време футболистът демонстрира и своите певчески умения, които станаха бързо хит в социалните мрежи.", "date": "2018.02.15", "title": "Валери Божинов на 32: Талантът, сменил 15 отбора в кариерата си"}
{"url": "https://www.dnes.bg/notifikacii/2018/02/15/buria-rani-16-na-olimpiadata-zriteli-i-slujiteli.368090", "text": "Силният вятър на Олимпиадата в Пьонгчанг рани 16 души.Трима от пострадалите са зрители, докато останалите 13 са сътрудници и служители на комитета, не се съобщава за ранени спортисти.Това съобщи представителят на организационния комитет на игрите Сун Пак Ю, предаде ТАСС, цитиран от \"Фокус\".Заради силният вятър около 60 палатки са получили леки щети, а множество знаци са повредени или разкъсани.Лошото време стана причина вчера да бъдат отменени някои от състезанията на Олимпиадата.\r\n ", "date": "2018.02.15", "title": "Буря рани 16 на Олимпиадата – зрители и служители"}
{"url": "https://www.dnes.bg/politika/2018/02/15/pyrvite-diplomati-na-es-obsyjdat-siriia-i-kndr-v-sofiia.368091", "text": "Неформалната среща на министрите на външните работи започва днес в София. Форумът ще започне с работни заседания, посветени на Сирия, Западните Балкани и Корейската народно-демократична република. На 16 февруари към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят и министри от страните кандидатки за членство.Срещата са част от инициативите свързани с българското председателство на Съвета на ЕС.\r\n ", "date": "2018.02.15", "title": "Първите дипломати на ЕС обсъждат Сирия и КНДР в София"}
{"url": "https://www.dnes.bg/eu/2018/02/15/bariera-v-neta-bez-deca-v-instagram-i-snapchat.368088", "text": "От май Белгия ще въведе възрастови ограничения за ползване на социалните мрежи, съобщи правителството.Брюксел планира да определи минимална възраст от 13 години до мрежи като Instagram и Snapchat, като профилите на по-малките деца ще бъдат закрити.Преди навършване на тази възраст отварянето на профил ще става само с изрично разрешение на родителите, съобщиха властите.Те се мотивират с влизащо в сила европейско законодателство за закрила на децата в интернет, което позволява на всяка от страните членки да избере собствена възрастова граница за социалните мрежи между 13 и 16-годишна възраст.Правителството се надява със законовата бариера да насърчи родителите да говорят с децата си как да ползват интернет и да се пазят от посегателства на педофили и стокъри, които ги примамват и преследват.Родителският контрол върху по-малките ще намали случаите, в които децата лъжат за възрастта си в профилите си, надява се държавният секретар Филип де Бакер.По данни на властите в Белгия всяко четвърто дете на 9-10 г вече използва социалните мрежи, главно Snapchat и Instagram. При 13-14-годишните лични профили имат 83% от младежите.Според неправителствената организация Child Focus Belgium не е реалистично да се отива към горната граница, препоръчвана от ЕС - 16 г за влизане в социалните мрежи, тъй като огромната част от младежите до тази възраст вече активно ги използват.\r\n ", "date": "2018.02.15", "title": "Бариера в нета: Без деца в Instagram и Snapchat"}
{"url": "https://www.dnes.bg/snimka-na-denia/2018/02/15/vremeto-dnes-oblaci-i-temperaturi-do-9-gradusa.368093", "text": "Времето днес ще е облачно с максимални температури между 3 и 9 градуса. В София градусите няма да надвишат три градуса.Само на отделни места в крайните южни райони е възможно да превали слабо. Ще духа слаб, преди обяд в Северна и Източна България до умерен вятър от запад-северозапад.Това прогнозираха синоптиците от НИМХ при БАН, цитирани от \"Фокус\".По Черноморието облачността ще се увеличи и ще бъде предимно значителна. Преди обяд ще духа до умерен вятър от запад-северозапад, който след обяд ще се ориентира от североизток и ще отслабва.Максималните температури ще са 7-9°, температурата на морската вода е 5-7°.Вълнението на морето ще е 2-3 бала.Над планините ще е предимно облачно, на отделни места в южните планински райони ще превали слаб сняг. Ще духа умерен вятър със западна компонента, който след обяд ще започне да се ориентира от юг. Максималната температура на височина 1200 метра ще е около 0°, на 2000 метра – около минус 5°.\r\n ", "date": "2018.02.15", "title": "Времето днес: Облаци и температури до 9 градуса"}
{"url": "https://www.dnes.bg/usa/2018/02/15/voenniiat-parad-mechtan-ot-trymp-za-30-miliona-dolara.368092", "text": "Военният парад, който президентът на САЩ Доналд Тръмп иска да бъде организиран, може да струва между 10 и 30 милиона. Това изчисли директорът по бюджетните въпроси към Белия дом Мик Мълвени, цитиран от Асошиейтед прес и Ройтерс, пише БТА. Оценките са \"много предварителни\", отбеляза Мълвени пред бюджетната комисия на Камарата на представителите. Разходите са \"между 10 и 30 милиона долара според продължителността\" на парада, допълни той. Редица представители на американските власти като министъра на отбраната Джим Матис потвърдиха, че Тръмп настоява за мащабен парад, който да покаже военната мощ на САЩ, но според Мълвени администрация все още не е взела решение. По думите му ще трябва да се поиска Конгресът да отдели съответната сума или да бъдат пренасочени средства. \r\n ", "date": "2018.02.15", "title": "Военният парад, мечтан от Тръмп – за 30 милиона долара "}
{"url": "https://www.dnes.bg/obshtestvo/2018/02/15/sbogom-diado-dobri-dnes-pogrebvat-sveteca-ot-bailovo.368094", "text": "Днес Дядо Добри ще бъде погребан в родното си село Байлово. Добрият старец, наречен светец приживе, издъхна във вторник на 103 години. Днес той ще бъде положен в двора на църквата \"Св. св. Кирил и Методий\" в селото си.Още като млад Дядо Добри помагал на хората в селото и делил залъка си с тях. По време на бомбардировките над София през Втората световна война е убит негов приятел и от тогава Дядо Добри се посвещава изцяло на Бога, разказва кметът на Байлово Бойко Неделчев, цитиран от \"Дарик\".\n\n\nГодини наред добрият старец събираше пари и правеше дарения на храмове и манастири в страната, спеше на земята и не оставяше и стотинка за себе си. Дядо Добри е най-големият дарител на храм-паметника „Свети Александър Невски“.Малката постройка, в която живя дядо Добри в двора на църквата \"Св. св. Кирил и Методий\", ще бъде запазена в състоянието, в което е, за да показва на поколенията неговата скромност и отдалеченост от всичко материално, каза отец Серафим от храма в Байлово. Дядо Добри не обичаше шума около себе си, споделя Ана Цветкова, библиотекар в читалището в Байлово и призова към смирение.\r\n ", "date": "2018.02.15", "title": "Сбогом, Дядо Добри! Днес погребват светеца от Байлово"}
{"url": "https://www.dnes.bg/notifikacii/2018/02/15/drama-v-alpite-ubiistvo-na-dete-potrese-franciia.368095", "text": "Убийство на дете потресе Франция. Малката Маелис се Арожо се издирваше от шест месеца след като изчезна от сватба в Алпите.Бивш треньор на военни кучета е признал, че неволно е убил 9-годишното момиченце,  предаде Асошиейтед прес.Прокурорът на Гренобъл Жан-Ив Кокия заяви, че днес следователите са открили част от останките на Маелис де Арожо в покрита със сняг клисура, пише БТА.Основният заподозрян Нордал Льоланде, който вече е арестуван и обвинен във връзка с изчезването, заявил пред следователите, че неволно е причинил смъртта на детето, скрил тялото и се върнал на сватбеното тържество, преди да хвърли тялото в клисурата.Той не е обяснил обстоятелствата около смъртта на момиченцето.Льоланде, бивш треньор на армейски кучета, е бил гост на сватбата в Пон дьо Бовоазен.\r\n ", "date": "2018.02.15", "title": "Драма в Алпите: Убийство на дете потресе Франция"}
{"url": "https://www.dnes.bg/cars/2018/02/15/taksidjiite-v-moskva-na-angliiski-idva-svetovnoto.368045", "text": "В края на миналата година кметът на Москва Сергей Собянин обяви, че таксиметровите шофьори в руската столица трябва бързо да научат някои основни фрази на английски, за да могат да обслужват по-добре туристите на предстоящото световно първенство по футбол през лятото.Градските власти потвърдиха, че специални разрешителни за работа в дните на мондиала ще получат около 5000 таксиметрови шофьори, като всеки един от тях трябва да има поне базови познания по английски и да знаят поне прости фрази, с които да си общуват с футболните фенове от цял свят.\r\nЗатова и сега спешно започват курсове на таксиметровите шофьори, които искат да работят по време на световното първенство. \r\nОт канцеларията на Собянин обявиха, че кметството е готово да финансира въпросните курсове, които се очаква да струват 30 милиона рубли.\r\nСега вече тече акредитирането на въпросните 5000 таксиметрови шофьори, като кандидатите не трябва да имат неплатени глоби, колите им трябва да са обозначени като такси според държавните изисквания и в купето да има табелка с информация за водача и тарифите за превоз.", "date": "2018.02.15", "title": "Таксиджиите в Москва на английски, идва световното"}
{"url": "https://www.dnes.bg/index/2018/02/15/receptata-dnes-file-ot-biala-riba-na-skara-s-morkovi.367980", "text": "500 г филе от бяла риба1 глава лук2 моркова2 скилидки чесън2-3 супени лъжици зехтин1 щипка сол1 щипка черен пипер1 щипка бял пипер1 щипка риган1 щипка босилек1 щипка кориандър  Всички подправки се смесват в купа. Пресованият чесън се добавя към тях. Заливат се със зехтина и се разбъркват. Рибеното филе се овалва от всички страни в сместа с подправките, за да полепне добре. Оставя се да попие в нея около половин час. През това време морковите се нарязват на дълги жулиени, а лукът на кръгове. Скарата или тиганът на ребра се загряват, леко намазнени. Зеленчуците и рибата се пекат върху нагорещената скара по 5 минути от всяка страна. След като се свалят от скарата (оребрения тиган) рибата и зеленчуците се прехвърлят в тава за печене. Пекат се в загрята на 200 градуса фурна за около 15-20 минути.", "date": "2018.02.15", "title": "Рецептата Dnes: Филе от бяла риба на скара с моркови "}
{"url": "https://www.dnes.bg/stranata/2018/02/15/proekt-shestoren-skok-na-taksata-za-registraciia-na-kola.368097", "text": "От 6 на 35 лв., или почти 6 пъти, да се вдигне таксата за първоначална регистрация на автомобил, предвижда нов проект за промени в Тарифа №4 на МВР.Документът определя таксите, които министерството събира за извършваните от него административни услуги, и е предоставен за обществено обсъждане.\n\nСъщата тарифа вече ще важи и при възстановяване на прекратена регистрация, а в момента тази услуга струва 80 лв, пише \"Монитор\".Предвижда се още вече да се плащат по 4 лв. за получаване на талон \"Водач на МПС без наказания\", известен като \"златен талон\".\r\nПървоначалната регистрация на ремарке или полуремарке вече ще струва 30 лв., вместо сегашните 2 лв. Собствениците на мотопеди, мотоциклети и триколесни возила пък ще плащат 28 лв. за първоначалното регистриране, а не 2 лв.\r\nЗа да се промени регистрацията на превозното средство, без да се сменят табелите, ще се събира такса от 20 лв. За издаване на разрешение за временно движение без смяна на табели с регистрационен номер ще се събира такса 10 лв.", "date": "2018.02.15", "title": "Проект: Шесторeн скок на таксата за регистрация на кола"}
{"url": "https://www.dnes.bg/notifikacii/2018/02/15/vlizame-v-evrozonata-i-kakvo-proizvejdame-kakvi-zaplati-vzimame.368100", "text": "3 015 000 българи плащат осигуровки, но 80% от тях ги плащат върху суми под 1000 лв., пресметна икономистът Кольо Парамов.Според него влизане на България в еврозоната ще вдигне доходите и ще направи страната ни по-привлекателна за инвестиране.\"Трябва да влезем в еврозоната до края на 2019 , а не на 2020 г.\", настоя той пред bTV.Според икономиста Георги Ганев от Центъра за либерални стратегии с влизането ни в еврозоната след 3 г. средната работна заплата у нас ще стане 1500 лв., ако расте със същия темп, както сега.На свой ред икономистът проф. Димитър Иванов обяви, че доходите у нас се вдигат, но към момента БВП на глава от населението е 6500 евро при средно за еврозоната 32 000.\"Това е ситуацията, която ние трябва да гоним и да се съобразяваме. Бих казал на премиера, че ние по темп на растеж на БВП по данните, които Евростат публикува, не сме между първите 5, а между 8 и 11 място в ЕС”, пресметна той и отбеляза, че ако при нас говорим за 3,6% ръст, то съседна Румъния има 7%, а централноевропейските страни са с по поне процент пред нас\", отчете той.Нещо повече – според проф. Иванов нашият ръст на БВП не почива на вдигане на индустриалното производство.\"Поръчките от чужбина за промишлеността миналата година са спаднали с 30%. Темпът на растеж на промишлената продукция е нулев, в строителството има 3% намаление\", уточни експертът.Той засегна и болезнения въпрос с намаляващите чуждестранни инвестиции през последните 6-7 години, като посочи, че само за миналата година спадът е със 70 на сто.Проф. Иванов се обяви за сериозен дебат за влизането на България в еврозоната, като подчерта, че това би означавало БНБ да загуби всякакви права за улеснение на финансовите институции в страната, валутните й резерви да бъдат отдадени на ЕЦБ и, най-вече, страната ни да тръгне към структура, която не е ясно как ще изглежда и как ще функционира след реформите, които Франция ще лансира след сформирането на новото германско правителство.", "date": "2018.02.15", "title": "Влизаме в еврозоната и: Какво произвеждаме? Какви заплати взимаме?"}
{"url": "https://www.dnes.bg/technology/2018/02/15/fbr-cru-ne-polzvaite-smartfonite-na-huawei.368078", "text": "Шест от ръководителите на най-високо ниво на разузнавателните служби в САЩ са споделили опасенията си пред Сенатния разузнавателен комитет от ползването на продукти или услуги, предлагани от китайския производител на смартфони Huawei, пише CNBC.Сред шефовете са тези на ЦРУ, ФБР, АНС (Агенцията по национална сигурност на САЩ) и националната разузнаване. Не само Huawei е сред споменаваните компании - телекомуникационната компания ZTE също бива гледана с недоверие. Всички те не биха препоръчали на гражданите да ползват услуги на тези две китайски компании.\"Изключително сме разтревожени от рисковете да позволим на компания или организация, обвързана с чуждестранно правителство, което не споделя нашите ценности, да печелят позиции в нашите телекомуникационни мрежи\", заявява директорът на ФБР Крис Рей.\"Това би им дало възможност да упражняват натиск или да контролират нашата телекомуникационна инфраструктура,\" споделя Рей. \"Биха имали шанс да променят или откраднат информация. Или да ни шпионират.\"Официалният отговор от страна на Huawei не закъсня и той гласи, че компанията не представлява по-голям риск за киберсигурността от всеки друг вендор (продавач) на информационни и комуникационни технологии. Също така допълва, че получава доверие от правителства и клиенти в над 170 страни.Тази новина може само да засили слуховете за държавна намеса, които се появиха преди време по повод провалената сделка с телекомите в САЩ за продажба на Huawei устройства. Стигна се до там, че миналия месец Ричард Ю избухна срещу американските оператори, обвинявайки ги, че умишлено лишават клиентите си от правото на избор.По време на въпросното изслушване пред комитета вчера шефовете са похвалили американските телекомуникационни компания за съпротивата им срещу китайските компании. То се случва в рамките на темата \"Световни заплахи\".\"Това е предизвикателство, което във времето ще става все по-сериозно,\" смята Майкъл Роджърс, директор на Агенцията по национална сигурност. ", "date": "2018.02.15", "title": "ФБР, ЦРУ: Не ползвайте смартфоните на Huawei"}
{"url": "https://www.dnes.bg/akoshtete-vqrvaite/2018/02/15/nai-gotinite-uchenicheski-biseri.368047", "text": "Наоколо беше тихо, като че всички бяха измрели… Каква красота! Поетите на XIX век били леконравни: тях често ги убивали на дуел. Неговите очи с нежност се гледаха едно друго. Тениската на моряка беше разкопчана догоре. Стихотворението е написано в рима, което нерядко се наблюдава при поетите. Изведнъж въстаникът се сетил, че в джоба си има кремъклийка. Генерал Вазов бил истински мъж и спял с обикновените войници. Първите любовни успехи на Павел били лоши – оженил се. От него не чу друга ласкава дума, освен глупачка. Балканджи Йово е жестоко и ситно накълцан от злите турци. Плътността на населението в Австралия е 4 квадратни човека на един метър. Кълвачът сяда и почва да гризе дървото. Кучето си тръгна, въртейки с благодарност опашка. Няма много хора, които могат да го направят В клетката е пернатият ми приятел – хамстера. Кирил и Методи са двама братя блезнаци, единият от които е  кръгъл сирак. Художникът бил поразен от позата на нейното лице. В клетката е пернатият ми приятел – хамстера. Кравата е голямо животно с четири крака по ъглите. ", "date": "2018.02.15", "title": "Най-готините ученически бисери!"}
{"url": "https://www.dnes.bg/stranata/2018/02/15/tir-se-hlyzna-na-pyt-v-plevensko-remarketo-mu-se-obyrna.368102", "text": "Ремарке на ТИР, натоварено с безалкохолни напитки, се е обърнало в района на село Радомирци, съобщиха от МВР за \"Фокус\".При инцидента няма пострадали. ПТП-то е станало около 6:00 часа на изхода на Плевен в посока Червен бряг.Румънският камион, натоварен с кенове с безалкохолни, се е подхлъзнал на пътя, като се е обърнало само ремаркето.Обходният маршрут е през село Ракита.", "date": "2018.02.15", "title": "ТИР се хлъзна на път в Плевенско, ремаркето му се обърна "}
{"url": "https://www.dnes.bg/politika/2018/02/15/koaliciiata-gerb-op-razgovori-s-visoka-temperatura.368105", "text": "\"Този тон не е типичен\", каза вицепремиерът Томислав Дончев в коментар на изказванията на Валери Симеонов от миналата седмица за евродепутатката на \"Зелените\" Ска Келер, след като от НФСБ поискаха да и намахат ските и с къмионетка да бъде изпратена на Капъкуле.\"Да се водят коалиционни разговори на висок глас е едно. Не знам кое е по-лошо - по-остър тон и теми, които се обсъждат и те излизат публично, или да бъдат скрити\", попита той за отношенията и търканията в Обединените патриоти.\n\n\n\"Политиката не е счетоводство. Освен хладното излагане на тези, аргументи, понякога се случва да има и спор. Политиката е страст и някои от разговорите са с по-висока температура\", каза той пред БНТ.\"Не видях повод или причина за всички коментари относно Истанбулската конвенция. С този документ обществото видя голяма част от страховете си, не и без чужда помощ. Мъдрият политик никога не действа на инат\", настоя Дончев.По думите му България дава все повече сигнали, че е едно добро място за правене на бизнес.\"Разбира се, че корупцията е реалност. Най-страшното в корупцията е, когато тя подмени честното състезание в пазарната икономика. Ние не инвестираме само в инфраструктурата, 1/5 отива в социалната сфера\", пресметна вицепремиерът.\"След излизането на Великобритания от ЕС, ще паднат разходите, но и приходите. Със сигурност в бюджета ще имаме и нови разходи. Има няколко варианта - бюджетът става по-малък, всички държави в ЕС да плащат малко повече, а третият вариант е да се комбинират едното и другото, но това не може да се случи\", коментира Дончев темата за Brexit.", "date": "2018.02.15", "title": "Коалицията (ГЕРБ+ОП) – разговори с висока температура!"}
{"url": "https://www.dnes.bg/akoshtete-vqrvaite/2018/02/15/tezi-shte-ti-skysat-nervite-nai-trudnite-zodii.368067", "text": "Всеки има своите особености, защото идеални хора не съществуват, но истината е, че някои имат не само номера, а цяло представление. Ако все пак имате късмета да се влюбите именно в някой от тези зодиакални знаци, трябва първо да се запознаете с това какво ви очаква. Вижте кои зодии са най-трудни за романтично връзка:  Девите са доста критични и просто не могат да спрат с непрестанните забележки към другите, в това число и партньора. Те могат да помрачат и най-хубавото настроение и да убият всяка романтика със студена, безмилостна критика. Земният знак смята, че всичко му е ясно и едва ли ще се намери какво да научи от една връзка. Девите са студени - биха предпочели да държат дистанция във връзката, само и само да знаят, че те конадват парада. Те се отпускат трудно и някои изобщо не успяват да излязат от строгите си правила и норми, за да се позабавляват. Освен всичко са и ужасно отмъстителни и ревниви. Скорпионите са много противоречиви, когато става дума за любовни отношения. Те могат да са много привързани и любвеобилни на моменти и да се радват ужасно че ви виждат, но следващия път да бъдат странни, отдалечени и студени и всичко това без никаква логична причина. ", "date": "2018.02.15", "title": "Тези ще ти скъсат нервите! Най-трудните зодии"}
{"url": "https://www.dnes.bg/zvezdi/2018/02/15/milionite-na-djoni-holidei-povod-za-sydebna-bitka.368040", "text": "Недвижимите имоти на Джони Холидей, починал през декември миналата година, са на път да станат причина за съдебна битка между двете му деца Лора и Давид от една страна и вдовицата му Летисия - от друга. \r\nПоловинката на френския рокаджия бе собственик на две имения - в Лос Анджелис и на остров Сен Бартелеми, където той беше погребан. Сумата на всеки един имот е между 10 и 15 милиона евро.\r\nКъм състоянието, което Джони Холидей остави след себе си, са още огромни къщи край Париж, луксозни автомобили, мотоциклети и авторски права върху повече от 1000 песни.\r\nЗа 70-годишния период наследството на звездата се оценява на десетки милиони евро, предаде Франс прес. Изпълнителят почина в имението Марн-ла-Кокет, което се намира близо до Париж, и още през 2014-та е дарил на съпругата си.\r\nМакар певецът да пребиваваше там, когато бе във Франция, то бе обявено за продан за около 15 милиона евро от няколко години. Джони Холидей притежаваше също вила в швейцарския ски-курорт Гщаад, която продаде за 10 милиона евро през 2015 г.\r\nРокаджията притежаваше автомобили и мотоциклети в Лос Анджелис, но във Франция шофираше \"Бентли\" за около 350 хиляди евро./БТА/", "date": "2018.02.15", "title": "Милионите на Джони Холидей – повод за съдебна битка!"}
{"url": "https://www.dnes.bg/politika/2018/02/15/13-000-lv-zaplata-koi-vyv-vlastta-vzima-poveche-ot-premier-i-prezident.368089", "text": "13 146 лева заплата взима един висш чиновник  България- Председателката на Комисията за финансов надзор Карина Караиванова се подписва за впечатляващата за държавната администрация заплата, по-висока от тази на президента, премиера, министрите и депутатите.По-високо възнаграждение от тях получават и заместниците на Караиванова. Бойко Атанасов, Ралица Агайн и Диана Йорданова ще се разписват срещу 12 003 лева. Най-ниско платен от ръководството ще е Владимир Савов, който е редови член на комисията съсн заплата от 11 432 лева, пише \"\".В специализираната администрация на КФН средното възнаграждение на шефовете на дирекциии ще е 5133 лева.\n\nЕкспертите, на които ще се разчита да повишат ефективността на застрахователния надзор, ще получават средно по 4500 лева, след като бъдат наети от комисията.Основната заплата на главните експерти е определена на 2893 лева, на старши експертите - 1989 лева, на младши експертите 1472.Всички посочени суми са основни, към тях има добавки за прослужено време и научни звания.Впечатляващите заплати станаха възможни благодарение на промени в закона и в модела на финансиране на КФН. Нейният бюджет вече не е част от държавния, а се осигурява изцяло от събираните от бизнеса такси.С новите заплати работещите в КФН се нареждат сред най-добре платените служители в администрацията.Възнаграждението на шефката на финансовия надор е 3 пъти по-високо от основното на премиера, което е под 5500 лв. без добавките, а с тях става 7133 лв. Президентът пък взема 11 044 лева.Заплатите в КФН са значително по-високи и от тези на депутатите, чието основно възнаграждение вече е 3540 лв., както и на министрите, които вземат 4602 лв. без добавките. Депутатите получават и по 10% отгоре за участие в комисия, а на практика всички са членове на поне една, а някои на две, което автоматично вдига заплатите с около 1000 лв.Отделно от това те получават още две трети от заплатата за наемане на сътрудници и други разходи.Председателят на парламента взема с две трети от депутатската заплата отгоре, т.е. Цвета Караянчева вече ще се разписва срещу 5900 лв. Всичко това е без добавката за класове, които за управленците са между 1 и 1,6% за всяка прослужена година, както и без добавките за звания, ако има такива.", "date": "2018.02.15", "title": "13 000 лв. заплата! Кой във властта взима повече от премиер и президент?"}
{"url": "https://www.dnes.bg/politika/2018/02/15/visoka-zaplata-za-deputatite-ako-rabotiat-ili-za-50-ot-240.368115", "text": "\r\n                        \r\n                        \r\n                        \r\n                    Депутатите трябва да взимат по-високи заплати, обаче да имат качество на работатата си. Около това мнение се обединиха гостите на \"България сутрин\" - журналистът Кристина Кръстева и бившият народен представител патриотът Димитър Байрактаров.Последното увеличение на депутатската заплата е с около 300 лв. и един народен представител вече получава 3540 лв.  месечно. Това раздвижи общественото мнение и извади на показ заплатите на  различни институции, които се оказа, че взимат повече от президента и  премиера.\n\n\nПовечето хора са на мнение, че депутатските заплати са високи и са прави, но демокрацията е скъпо удоволствие, мотивира се Кръстева. И призна, че рискът от корупция никога не може да бъде изключен, независимо каква е заплатата.\"Не може да си народен представител и да взимаш 800 лв., същевременно да имаш самочувствие и да си независим\", обясни журналистката и допълни \"заплатите са нормални, стига хората да си вършат работата\".Според Байрактаров обаче: \"В медиите се упражняват лаици на тема депутатски заплати. От 1990 г. публично е ясен механизмът - заплатата на депутата е три пъти колкото средната за страната.Той заяви, че \"би бил  доволен, ако всеки народен представител получава висока заплата\", но трябва да може да се изправи пред избирателите си и да каже \"през тази  година създадох закони\".\r\n\"Като депутат аз сътворих закони, с които съм вкарал в държавата над 500  млн. лева - многократно съм изработил заплатата си\", даде за пример гостът на .Според него обаче не трябва да се \"вторачваме\" в заплатите на народния представител, а в това дали е независим.Той заяви, че е силно притеснен от публичната информация на Сметната  палата, която показва как депутат не е декларирал имуществото си за  милиони левове. \"Същият този народен представител е внесъл първия закон в 44-тото НС,  който пряко обслужва неговата собствена фирмена дейност\", разясни  икономистът.Байрактаров остави отворени въпросите: Какво прави този депутат в  Народното събрание и защо той не е разследван от прокурора и откъде е  произходът на неговите средства?\"Той е публично известен в Сметната палата, депутатът се казва Йордан  Апостолов, първият закон, който внесе, беше промяна в Закона за опазване  на земеделските земи\", разкри бившият депутат.\"От 240 депутати, не повече от 50 депутата си заслужават парите за работата. Те наистина работята денонощно\", обобщи Барактаров.", "date": "2018.02.15", "title": "Висока заплата за депутатите – ако работят! Или за 50 от 240..."}
{"url": "https://www.dnes.bg/notifikacii/2018/02/15/myj-podhvyrli-stotachka-na-policai-arestuvaha-go.368118", "text": "Мъж на 30 години е задържан за предлагане на подкуп на полицаи, съобщиха от Областната дирекция на МВР - Хасково. \r\nТази нощ, около 3 часа на изхода от Димитровград за Стара Загора, пътни полицаи са спрели за проверка микробус.\r\nВ хода на проверката те са установили, че пътникът на предната седалка до водача е без предпазен колан. За да избегне съставянето на акт по Закона за движение по пътищата, мъжът от сливенското село Кермен предложил на полицаите Атанас Ангелов и Даниел Славов от РУ Димитровград две банкноти от по 50 лева.\r\nПоследвало е задържането му до 24 часа по образуваното бързо производство.", "date": "2018.02.15", "title": "Мъж подхвърли стотачка на полицаи, арестуваха го"}
{"url": "https://www.dnes.bg/business/2018/02/15/bylgarskoto-vino-s-shans-da-zavoiuva-dostoino-miasto-v-sveta.368129", "text": "Когато искаш да подариш вино, трябва да познаваш човека, за който е предназначено. За жените е подходящо бяло или розе, а за мъжете - червено вино, което върви с по-мазни, по-тежки храни. Това каза Йордан Вучков, енолог и сомелиер, в ефира на Българското вино има шанс да завоюва достойно място в света чрез винения туризъм, каза още гостът. По думите му за чуждестранните туристи, които идват в България, трябва да бъдат организирани повече дегустации, за да могат те, освен да си закупят вино от избата, да добият представа за качеството на българското вино и след това да го търсят и купуват, когато се върнат в родината си.Вижте повече на ", "date": "2018.02.15", "title": "Българското вино с шанс да завоюва достойно място в света "}
{"url": "https://www.dnes.bg/stranata/2018/02/15/po-relsite-retro-izjiviavane-s-balkan-ekspres.368101", "text": "Ретро пътуване на железни колела из красотите на България. Около 200 туристи от цял свят ще опознаят страната ни с луксозния атракционен влак \"Балкан Експрес\" 2013.\r\nОсвен, че ще се върнат в стила на 60-те години, в маршрута на туристите е включено и двудневно пътуване по единствената в страната теснолинейка между Септември и Добринище с парен локомотив и ретро вагони.\r\n\"Това е третото такова пътуване, първото беше през 2007 година до Истанбул\", сподели пред собственикът на вагоните г-н Гьоц.\r\n\"Влаковата композиция е съставена от немски ретро вагони от 60-те години на миналия век и са участвали в композициите на влаковете, които са свързвали Западна Европа с Балканите\" допълни още Даниела Стоева, управител на \"Тандем травел\".\r\n ", "date": "2018.02.15", "title": "По релсите: Ретро изживяване с \"Балкан Експрес\""}
{"url": "https://www.dnes.bg/pop/2018/02/15/lara-fabian-trygna-ot-maiami-idva-i-u-nas.368142", "text": "Преди броени дни започна световното турне на Лара Фабиан - \"Camouflage\", което включва над 40 държави. Премиерата беше в Маями и премина като много лично и запомнящо се шоу. Следват градовете Ню Йорк, Вашингтон, Чикаго, Лос Анджелис, Москва и София.Българската публика ще чуе на живо най-новия албум на певицата, както и най-големите ѝ хитове в зала 1 на НДК на 27 март. \"Турнето е посветено на новия ми албум, в който представям себе си и музиката си по един различен начин.\r\n\"Camouflage\" се превърна в любимия ми албум. Много е различен, цветен и модерен, също като шоуто, което ще ви представя съвсем скоро в България.Ще чуете песни с електронно звучене, класически инструменти, електро поп с вокали, както и най-популярните ми песни на френски\", споделя Лара Фабиан, дни преди концерта ѝ в София.\r\nБилети за изявата на изпълнителката у нас все още могат да се намерят. Те са на цени от 59 до 159 лева. Всеки, закупил билет, ще получи новия албум на Фабиан.\r\n ", "date": "2018.02.15", "title": "Лара Фабиан тръгна от Маями, идва и у нас"}
{"url": "https://www.dnes.bg/politika/2018/02/15/patriotite-jablianov-ne-pravi-gafove-za-sefte.368128", "text": "Соцдепутатът Валери Жаблянов не за първи път прави гафове, смятат от Обединените патриоти.\r\nВъпреки това в парламентарната група на националистите още няма единно решение за поисканата от ГЕРБ оставка на червения депутат.\nПовод за гнева на управляващите стана официална позиция на левицата, зад която стоял Жаблянов и в която присъстваше и констатация, че \"Народният съд е необходимо и неизбежно правосъдие\".\r\nСпоред Станислав Станилов от ОП въобще не е задължително Жаблянов да си подаде оставката след призива на ГЕРБ, но пък ако БСП реши да го изтегли, това би било чисто политически акт.\r\n\"Аз не познавам добре Жаблянов, не съм работи с него, но виждам, че неговото е опозиционно поведение, което аз не одобрявам, защото опозициоността на БСП има първосигнален характер, те работят на принципа: \"Ние сме опозиция и във всичко сме опозиция!\", коментира националистът.\r\nСпоред Искрен Веселинов обаче това далеч не е първият гаф на Жаблянов. Като пример той посочи, че социалистът беше единственият депутат, обявил се против Договора за добросъседство с Македония.\r\n\"Той се превърна в говорител на сръбската теза по договора и привеждаше едни аргументи, които привеждаха и просръбсикте партии в Скопие\", обвини го Веселинов.\r\n ", "date": "2018.02.15", "title": "Патриотите: Жаблянов не прави гафове за сефте!"}
{"url": "https://www.dnes.bg/index/2018/02/15/test-kakyv-e-vashiiat-lichnosten-tip.368059", "text": "Според специалисти хората се раделят главно на 9 типа, а попадането на подходящ партньор ще ви накара да го цените повече, да съдите по-малко и да откриете много общи черти, като ще откриете, че може да се учите от различията.Този тип има високи стандарти; често е критичен към себе си и партньора; има нуждата да \"подобрява хората\" и света около себе си; понякога приеман като твърде контролиращ, обсебващ, осъдителен, търсещ съвършенство; не обича да търси помощ от другите.Той поставя потребностите на партньора пред своите; има проблеми с приемането; може да склони да работи за кауза и без да получава пари; добър слушател; не показва чувствата си; има невероятна нужда от любов; ще се жертва и ще направи всичко за любов; нагажда се; не обича да говори за себе си.Те обичат да подчертават успеха си; амбициозен; няма силна връзка с чувствата или онези на партньора; трудолюбив; организиран; състезател; нарцистичен; игнорира близките; прекалено ангажиранТой е емоционален и има нужда да бъде забелязван; идеализира връзките си; творец; има нужда от разбиране; лесно привлича партньора, но трудно го задъжра; често мрачен; често се чувства пренебрегнатТой е любопитен; трябва да разбере всеки детайл; малко саможив; има проблем с обвъзрването; самостоятелен; внимава да не изглежда глупаво; мъдър; аналитичен; често упорит и емоционално отдалечен", "date": "2018.02.15", "title": "Тест: Какъв е вашият личностен тип?"}
{"url": "https://www.dnes.bg/politika/2018/02/15/jablianov-za-narodniia-syd-niama-prichina-za-ostavka.368132", "text": "Валери Жаблянов не видя никаква причина да подава оставка като зам.-председател на Народното събрание и нищо нередно в мнението му, че \"Народният съд е необходимо и неизбежно правосъдие\".\n\n\nПо-рано от ГЕРБ настояха Жаблянов да напусне поста си като зам.-шеф на парламента заради тази констатация и се заканиха, че ще съберат подписи за оставката му. За това призоваха и съюзите на репресираните и поискаха публично извинение.\"Изпълнителното бюро на БСП има официална позиция, аз имам мое лично мнение, тъй че не виждам нищо нередно в случая. Няма причина за оставка. За какво да я подавам?\", попита Жаблянов.Той допълни и че не очаква от ръководството на БСП да поискат оставката му и каза, че това би било изненада за него, ако стане.Жаблянов настоя, че няма на кого да поднася извинения и заключи, че Народният съд е исторически факт. Зам.-председателят на НС добави и че редица международни документи определят Народният съд като неизбежен и необходим, а не той.", "date": "2018.02.15", "title": "Жаблянов за Народния съд: Няма причина за оставка!"}
{"url": "https://www.dnes.bg/kino/2018/02/15/ostrovyt-na-kuchetata-otkriva-berlinale.368147", "text": "Шестдесет и осмият международен кинофестивал в Берлин стартира днес със световната премиера на анимационния филм \"Островът на кучетата\" на режисьора Уес Андерсън, предават световните агенции.\nВ конкурсната програма са включени 19 кинотворби, а председател на журито ще бъде германският режисьор Том Тиквер. Актьорите Робърт Патинсън, Гаел Гарсия Бернал, Джеф Даниълс, Тилда Суинтън, Питър Сарсгард, Хоакин Финикс, Изабел Юпер, Бил Мъри и Емили Уотсън са сред очакваните гости на тазгодишното Берлинале, пише БТА.\"Ага\" на Милко Лазаров е първият от 29 години български пълнометражен игрален филм, включен в официалната програма на кинофеста. В състезателната програма на Берлинале участва и българската миноритарна копродукция \"Не ме докосвай\" с участието на Ирмена Чичикова и Георги Налджиев.Известният американски актьор Уилям Дефо ще бъде удостоен с почетна \"Златна мечка\" за цялостно творчество. Наградата \"Златна мечка\" ще бъде връчена на 24 февруари, ден преди закриването на Берлиналето на 25 февруари.\r\n ", "date": "2018.02.15", "title": "\"Островът на кучетата\" открива Берлинале"}
{"url": "https://www.dnes.bg/akoshtete-vqrvaite/2018/02/15/v-pykyla-peiat-arlekino-a-kyde-sa-psihiatrite.368123", "text": "\nБорци срещу тъмните сили лепят по тъмно странни плакати и призиви из централните части на Варна, съобщава Булфото. Предпочитаното място е гърба на знаците. На тях има странна смесица от Бог, демони, български песни и изпълнители, че дори и радио.\"Стряскащите\" надписи предупреждават варненци да са внимателни с демоните и дяволските гласове. На места авторите са решили да критикуват музикални стилове и радиа, които според моралните стожери рушат добрите нрави.Има уточнение, че песните в радиоефира са предназначени за слушане от душите на хората след смъртта им. Авторите твърдят, че те са пропити от подигравки, обвинения в грехове, липса на добродетели и различни заблуди.Някои от плакатите ползват и цитати от Библията, като уточняват, че \"посланието е православно\". Варненци коментират, че липсата на адекватна психиатрична помощ в България е причината за тези безобразия.За разлика от миналата година, когато плакатите бяха залепяни и край училища, сега пропагандните материали се поставят по знаци, рекламни табла, край университети и общежитията в квартал \"Левски\".", "date": "2018.02.15", "title": "В пъкъла пеят \"Арлекино\"... А къде са психиатрите?"}
{"url": "https://www.dnes.bg/crime/2018/02/15/pitbulyt-ubil-dete-ne-bil-vinoven-socializirat-go.368109", "text": "Питбулът, убил 3-годишно дете в село Мокрище, защото бил гладен, може да бъде подложен на вторична социализация, каза доц. Красимира Узунова от Ветеринарния институт.\nПитбулът е бил вързан и е кротък. Според нея невръстният Тодор се е опитал да го погали и животното се е нахвърлило върху него, защото е било държано гладно.Кучето не е виновно, каза доц. Узунова, хората са го направили такова, настоя тя пред bTV.\r\n ", "date": "2018.02.15", "title": "Питбулът, убил дете, не бил виновен – социализират го!"}
{"url": "https://www.dnes.bg/stranata/2018/02/15/gerb-dava-kmeticata-na-zlatica-na-prokuror-zashto.368146", "text": "Магдалена Иванов - кмет на Златица ще бъде дадена на прокурор от ГЕРБ. Причината е, че не е обявила обществена поръча за довършване на училището в града и така се е разпоредила еднолично с над 2 милиона лева, отпуснати от кабинета на Пламен Орешарски.\"Внасяме сигнал до прокуратурата за освобождението на Златица от социалистическо иго\", обяви ексдепутатът от ГЕРБ Антон Тодоров. Нарушенията на Иванова, кмет от БСП, са констатирани и в доклад държавната финансова инспекция.Депутатът от мнозинството Александър Иванов обясни, че докладът е от 2014 г. и съдържа фрапиращи констатации. Съпартиецът му Васил Цветков посочи, че разширяването на училището в Златица е от трета категория, което автоматично налага той да има и издаден строителен надзор.\r\n\"Такъв обаче не е избран. Избран е два дни преди да се представи протокол от строителите за извършване на над 77% от обекта и то не с възлагане на обществена поръчка, а с директно договаряне с дадена фирма. Има строеж, но няма надзор\", обясни Цветков.\r\nОсвен това било платено на фирмата строител преди да бъде издаден акт 15, което пък означавало, че общината е финансово ощетена, защото можело строежът да не е реален.\r\nСпоред Антон Тодоров БСП управлява в 33 общини и в тях от \"година-година и половина се носят писъци на угнетеното население\". \"В 33 общини БСП налага брутален режим на управление, който няма нищо общо нито с демокрацията, нито с пазарната икономика, нито с това, което наричаме прозрачно, публично управление.\r\nТова не са празните приказки за някакъв гейт, за несъществуващи връзки в Хасково или където се сетите другаде, това не са празни приказки на чичо никой или леля никоя. В този доклад има изключително скандални заключения за оторизирани за това хора\", настоя той.", "date": "2018.02.15", "title": "ГЕРБ дава кметицата на Златица на прокурор. Защо?"}
{"url": "https://www.dnes.bg/obshtestvo/2018/02/15/s-plevneliev-i-s-nova-cel-desi-se-celi-v-uspelite-bylgari.368120", "text": "Деси Банова започва да търси успелите българи по света. Всъщност тя вече намери един от тях, Росен Плевнелиев, който често разказва, как е тръгнал със скъсани дънки от паркингите в Германия и е стигнал до президент на България.Любовта между двамата прикова за дълго погледите на българите, а Деси реши да слезе от екран като водеща на прогнозата за времето. Сега, след като вече са официално заедно, тя се захваща с ново предизвикателство.Банова е категорична, че е взела сама решението да каже \"Сбогом“ на времето, въпреки информациите, че Плевнелиев е настоял приятелката му да прекрати кариерата си заради новото й положение в обществото.\n\n\nДеси отрича и друга информация, появила се наскоро – че ще оглави Агенцията за закрила на детето. Тя научила за това от журналист, който й се обадил да я попита наистина ли се стяга да поеме шефския пост.\"От журналиста разбрах какво се пише по мой адрес. Нито съм получавала подобно предложение, нито някога бих приела да се занимавам с нещо, в което нямам опит\", обясни Банова пред \"168 часа\" и нарече това поредните спекулации по неин адрес.Лъжите по неин адрес я направили по-мъдра и тя започнала да да се научава да не обръщам внимание на лъжите, които се пишат за нея и за близките й хора.\"Така определено се живее по-добре\", категорична е Деси Банова.За новото си предизвикателство казва, че след 20 години на екран като синоптичка, решила че й е време за нещо ново.\"На практика постигнах всичко в предишната си работа. Утвърдих се на екран и направих филм за климатичните промени, с който спечелих престижна награда в Ню Йорк. И ето че дойде време за ново предизвикателство. Ще правя своя рубрика за успелите българи\", разказа Деси Банова пред \"168 часа\".Тя вече е имала няколко много интересни срещи с успели нашенци, които са натрупали ценен опит в чужбина и след това са се върнали, за да го приложат на родна земя.\"Още в първия епизод ще покажа 33-годишния Александър Рангелов, който има куп награди за иновации, а най-ценната му е връчена лично от милиардера Илон Мъск\", обясни бившата вече синоптичка.Първият епизод от рубриката ще бъде 24 часа след рождения й ден.\"Съдбата ми прави подарък. Иначе няма да имам възможност да празнувам. На другия ден ще ставам рано. Ще оставя купона за събота\", признава Деси.Тя преживява известен шок, когато й се налага от едночасов суров материал да направи 10-минутно видео.\"Знаех си, че няма да е никак лесно, но вече започвам да влизам в релси. Хубавите неща са много повече от трудностите. Занимавам се с истинска журналистика, срещам се с интересни хора, провокирам ги да покажат най-доброто от себе си. И не на последно място - вече не ми се налага да ставам в 4:30 сутринта и имам повече свободно време за дъщеря ми\", разказва още Деси.", "date": "2018.02.15", "title": "С Плевнелиев и с нова цел, Деси се цели в успелите българи"}
{"url": "https://www.dnes.bg/crime/2018/02/15/spipaha-ton-prekursor-ot-vietnam-na-letishte-sofiia.368177", "text": "Митничарите на летището в София спипаха 1000 кг прекурсор за производството на синтетични наркотици.\r\nПратката била от Виетнам през Москва. \r\nВ 40 колета от нея имало бяло прахообразно вещество, са декларирани като химическа субстанция (potassium salicylate), която има легално приложение във фармацията като противовъзпалително средство, допълват от Агенция \"Митници“.\r\nПри извършената лабораторна експертиза обаче е установено, че веществото представлява препурсор на амфетамини.\r\n ", "date": "2018.02.15", "title": "Спипаха тон прекурсор от Виетнам на летище София"}
{"url": "https://www.dnes.bg/stranata/2018/02/15/izprevarvane-i-vyzrastni-pometeni-na-spirka.368125", "text": "Жена на 78 години и мъж на 91 години са били ударени от автомобил на спирка на градския транспорт в \"Търговище\", съобщават от МВР.Сигнал за инцидента е подаден в 9:02 часа на тел. 112. Случката става на бул. \"Ал. Стамболийски\" в кв. \"Въбел\".По първоначални данни, произшествието е станало, заради предприета неправилна маневра \"изпреварване\" от единия от автомобилите, вследствоие на което двете коли са се ударили.В резултат на случилото се, предприелия маневра изпреварване автомобил е излязъл вляво от пътното планто и се е блъснал в спирка за обществен превоз на пътници.Там именно са били блъснати възрастните хора. Двамата са откарани в МБАЛ-Търговище. Няма опасност за живота им.Водачите на двата автомобила са изпробвани за алкотест с дрегер, за евентуално наличие на алкохол. Пробите им са отрицателни.", "date": "2018.02.15", "title": "Изпреварване и... възрастни пометени на спирка"}
{"url": "https://www.dnes.bg/sport/2018/02/15/biatlonistite-ni-s-dobro-predstaviane-na-20-km-v-piongchang.368181", "text": "Българските биатлонисти направиха много добро състезание в индивидуалната дисциплина на 20 километра на турнира по биатлон на олимпийските игри в Пьонгчанг.\r\nНай-напред от нашите се класира Владимир Илиев, който завърши 19-и с изоставане от 2:22.1 минути с три грешки в стрелбата. Красимир Анев се нареди 25-и, след като беше без грешка в първите три стрелби, но пропусна една мишена при последното си посещение на рубежа. Анев е на 2:38.0 минути след победителя.\r\nБлагодарения на доброто си представяне днес Илиев и Анев се класираха за участие в масовия старт.\r\nДимитър Герджиков е 43-и с три грешки и на 4:08.2 минути, а Антон Синапов е 71-и с 5 грешки и пасив от 6:44.6 минути.\r\nЙоханес Тингес Бьо (Норвегия) спечели първа олимпийска титла в кариерата си, след като триумфира в състезанието. 24-годишният Бьо, който е трикратен световен шампион, пропусна две мишени в четирите стрелби и измина трасето за 48:03.8 минути.\r\nВтори се класира Яков Фак (Словения), който повали всичките 20 мишени и финишира на 5.5 секунди зад Бьо. За Фак това е втори олимпийски медал след бронза в спринта във Ванкувър 2010.\r\nБронзовото отличие спечели Доминик Ландертингер (Австрия), който също стрелба без грешка и остана на 14.2 секунди от победителя. Австриецът печели четърти медал от олимпийски игри в кариерата си. Той има две сребърни и едно бронзово отличие, след като стана втори в спринта в Сочи 2014 и има сребро и бронз с щафетата на Австрия от Ванкувър 2010 и Сочи 2014.\r\nЗащитаващият титлата си от Сочи 2014 Мартен Фуркад (Франция) водеше убедително след първите три стрелби, в които повали всичките 15 мишени, но на последната стрелба от прав пропусна последните два изстрела и това го извади от тройката. Фуркад, Световният шампион Лауел Бейли (САЩ) завърши 51-и, а олимпийският шампион от Ванкувър 2010 Емил Хегле Свендсен (Норвегия) остана на десето място.\r\nкрайно класиране, биатлон, 20 км индивидуално, мъже:\r\n1. Йоханес Тингес Бьо (Норвегия) - 48:03.8 минути (1+0+0+1 грешки в стрелбата)\r\n2. Яков Фак (Слования) - на 5.5 секунди (0+0+0+0)\r\n3. Доминик Ландертингер (Австрия) - на 14.2 секунди (0+0+0+0)\r\n4. Себастиан Самеелсон (Швеция) - на 29.1 секунди (0+0+1+0)\r\n5. Мартен Фуркад (Франция) - на 42.4 секунди (0+0+0+2)\r\n6. Бенямин Вегер (Швейцария) - на 48.6 секунди (1+0+0+0)\r\n- - -\r\n19. Владимир Илиев (България) - на 2:22.1 минути (0+1+1+1)\r\n25. Красимир Анев (България) - на 2:38.0 минути (0+0+0+1)\r\n43. Димитър Герджиков (България) - на 4:08.2 минути (2+0+1+0)\r\n71. Антон Синапов (България) - на 6:44.6 минути (0+2+0+3)\r\nСлед състезанието Владимир Илиев заяви, че се е чувствал добре по трасето, но трите допуснати грешки са много за индивидуалната дисциплина на 20 км в биатлона на олимпийските игри в Пьончан. \r\n\"Чувствах се много добре по трасето, ските бяха отлични. Имах шанс да се боря с най-добрите. За мен беше добра стрелба, но три грешки са много за това състезание\", каза Илиев в интервю за Евроспорт България.", "date": "2018.02.15", "title": "Биатлонистите ни с добро представяне на 20 км в Пьонгчанг"}
{"url": "https://www.dnes.bg/zvezdi/2018/02/15/finalno-poslednoto-reviu-na-karolina-erera.368051", "text": "Странни времена настъпиха за модната индустрия. След като миналата седмица официално се обяви, че Каролина Ерера ще представи своето последно ревю като оглавяващ дизайнер на собствената си марка, вчера официално я изпратихме.\r\nОснованата през 1980 година едноименна модна къща ще бъде поета от Уес Гордън, който неотлъчно бе до нея в създаването на колекциите.\r\nНовината идва по средата на откровени размествания и промени в Седмица на модата в Ню Йорк, в които утвърдените имена се целят в Париж, а новото поколение дизайнери поставят под въпрос смисъла от скъпоструващи ревюта два пъти годишно, особено на фона на дигитална ера, изискваща постоянно нови и нови неща и идеи.\r\nНа 79-годишна възраст, Ерера е една от последните действащи дизайнери основатели, оставяйки Ралф Лорен единственият такъв.\r\nЕмблематичният код на дизайнерката за съчетание между спортното с елегантното идва на последното ѝ ревю по съвсем очакван начин – чрез разпознаваемия почерк от бяла риза или топ с черна пола или панталон.\r\nСвоеобразният поклон към архивите на модната къща се материализира на модния подиум с принтове в диви котки и флорални елементи.\r\nЛюбимите 3D бродерии се съчетават с акценти от многоцветен тюл, преливащ и преобразяващ се при движение на тялото.\r\nФиналът се яви като сцена от филм – поредица от най-емблематичните бели ризи, някои от които на самата дизайнерка, комбинирани с ефирни поли с А-линейна кройка и задължителният акцент от цветен колан в контрастиращ нюанс, който поставя фокуса върху женствената талия.\r\nПоклонът на Каролина Ерера бе придружен от най-близките хора от нейния екип, с които тя работи в ателиетата на модната къща и поднасянето на букет червени рози от нейния наследник – Уес Гордън.\r\nИзпратихме с последни аплодисменти дизайнерката, която превърна американския стил в задължителен във висшата мода и с достойнство сложи край на активната си 40-годишна кариера със стил.\r\nНещо, което все по-рядко можем да видим в днешно време. Официално дойде краят на една епоха, а най-добрите моменти от ревюто можете да видите в галерията на", "date": "2018.02.15", "title": "Финално: Последното ревю на Каролина Ерера"}
{"url": "https://www.dnes.bg/stranata/2018/02/15/bita-i-v-plen-jena-dyrjana-meseci-v-jilishte.368127", "text": "39-годишна жена е била държана с месеци в плен в жилище в Кърджали. Едва вчера тя успяла да се отскубне и да потърси помощ в полицията.Униформените веднага издирили и задържали похитителя й – 27-годишен мъж.При разплитането на случая станало ясно, че по време на принудителния плен върху жената било оказвано физическо насилие.Образувано досъдебно производство по чл.142а, ал.4 за противозаконно лишаване от свобода, което е продължило повече от две денонощия и е било осъществено по начин мъчителен и опасен за здравето на пострадалата, съобщиха от полицията в Кърджали, цитирани от \"Фокус\".Работата по случая продължава.", "date": "2018.02.15", "title": "Бита и в плен: Жена държана месеци в жилище"}
{"url": "https://www.dnes.bg/akoshtete-vqrvaite/2018/02/15/tezi-zodii-niamat-sram-vyv-flirta.368180", "text": "Има хора, които никога не биха взели инициативата в свои ръце и предприели първата крачка към запознанство. Те не умеят да предразполагат другите и все се чудят какво и как да кажат, а докато го правят - моментът просто си е отишъл. Но има и други - такива, които не се притесняват да заговорят непознат, харизматични са и умеят да правят добро впечатление. Вижте кои са те според зодията: 1. Овен Царят на флирта! И жените и мъжете са ловци и не само че не се притесняват да се представят на някой симпатичен непознат, но дори това им харесва. Овните винаги знаят какво искат и обикновено го получават, защото не се спират пред нищо, а силният чар на Марс може да омае и най-недостъпните избраници. Понякога огненият знак става толкова агресивен, целеустремен и нападателен в свалките, че може да възмути някоя Дева или да уплаши Стрелец. Овните изобщо не знаят какво е срам. ", "date": "2018.02.15", "title": "Тези зодии нямат срам във флирта!"}
{"url": "https://www.dnes.bg/akoshtete-vqrvaite/2018/02/15/zodiite-koito-proshtavat-no-nikak-ne-zabraviat.368043", "text": "Прошката не се дава лесно, като тук голямо значение има кой е човекът, който я иска. Много често се случва да простите, но да не можете да забравите. Всъщност да се забрави е невъзможно за представителите на някои зодии, въпреки че са простили. \r\n\r\nВ повечето случаи Козирозите не ги бива в даването на прошка. Ако сбъркате с Козирог, след месеци или може би дори след години те ще ви напомнят, че са ви простили. Тъй като това ще се случва доста често, в един момент може да се запитате дали наистина някога сте получавали прошка от тях. \r\n\r\nНяма знак в Зодиака, който да таи неприязън, подобен на този на Рибите. Но докато Рибите ще няма да се освободят от недоволството през целия си живот, те ще простят някъде по пътя. Никога обаче няма да ви позволят да забравите.\r\nТе може да не ви казват директно, че не са забравили грешката ви, но ще правят коментаридостатъчно често, които да ви накарат да се чувствате неудобно.Вижте останалите зодии в ", "date": "2018.02.15", "title": "Зодиите, които прощават, но никак не забравят"}
{"url": "https://www.dnes.bg/index/2018/02/15/deniat-v-snimki-15-fevruari.368184", "text": "\n", "date": "2018.02.15", "title": "Денят в снимки – 15 февруари"}
{"url": "https://www.dnes.bg/cars/2018/02/15/volvo-v60-debiutira-sled-sedmica.368187", "text": "Volvo ще представи обновеното комби V60 другата сряда, а сега шведската марка подсказа какво можем да очакваме от модела. От тийзъра се вижда, че дизайнерите на V60 са използвали отделни елементи и стилистиката, които вече видяхме при второто поколение на популярния кросоувър XC60.Все още няма информация за техническите данни на V60, но е почти сигурно, че моделът ще бъде лансиран с гама 4-цилиндрови двигатели и ще има plug-in хибридна версия с мощност около 400 конски сили.\r\nНовият V60 използва платформата SPA, която вече се появи при XC60 и по-голямото комби V90.\r\nПремиерата в сряда, която ще е в централата на Volvo, ще се излъчва наживо в интернет, а след това моделът ще бъде представен и на автомобилния салон в Женева през март.", "date": "2018.02.15", "title": "Volvo V60 дебютира след седмица"}
{"url": "https://www.dnes.bg/politika/2018/02/15/premier-i-prezident-v-sblysyk-obvineniia-sreshtu-obvineniia.368169", "text": "Премиер и президент влязоха в задочен сблъсък с остри обвинение един срещу друг.Повод стана интервюто на министър председателя от вчера, в което той обвини началника на кабинета на президента Иво Христов, че е основен виновник за напрежението между правителството и президентската институция.\"В президентството има един човек, който пише речите на Радев. Един медиен човек, помня го още от Би Би Ти – телевизията на Пеевски\", каза вчера Борисов. От социалните мрежи днес Христов обвини премиера в незнание или в лъжа и обясни, че е напуснал телевизията преди тя да смени собствеността си.Малко по-късно реагира и президентът и припомни, че Борисов е получил \"коледен подарък\" с пълната, безрезервна подкрепа от Ахмед Доган.\n\"Партията на г-н Борисов гласува единодушно внесения от г-н Пеевски закон за КТБ. И ако някой наистина смесва в едно изречение хора от моята администрация с името на г-н Пеевски, той дължи отговори на въпроси. Имал ли е срещи и продължава ли да има срещи с г-н Пеевски. Имал ли е и продължава ли да има общи бизнес интереси с г-н Пеевски. Разпределял ли е и продължава ли да разпределя обществени поръчки в интерес на г-н Пеевски\", попита президентът, цитиран от БТА. Радев обясни, че е \"изключително поласкан\", че премиерът следи с такова огромно внимание хората от администрацията му.\"Не само тяхното настояще, но даже проявява и творчество по отношение на тяхното минало\", каза той и допълни, че е горд, че има интелигенти съветници, секретари, началник на кабинета.\"Но в никакъв случай те не са причината за напрежението между нас, а това са много други неща\", каза президентът Радев. \r\nТой допълни, че това са \"пренебрежителното отношение към проблемите на националния суверенитет, скалъпената, целенасочена парламентарна комисия за новия изтребител и грубите лъжи покрай нея, прекратената модернизация и разсипията във въоръжените сили, идеите за безкрайни концесии, липсата на прозрачност в собственост, в управленски решения, в харчене на финансови средства, бетонирането на корупцията с новия закон, внасянето на промени, и то генерални промени, в законите между първо и второ четене без обществено обсъждане и без съпътстващите становища от ресорните институции, катастрофата в чуждестранните инвестиции, липсата на ефективна политика за развитие на човешкия капитал, мизерните пенсии и заплати след дълги години на шумно прокламиране на икономически растеж и на финансова стабилност\".Борисов не закъсня и отговори на обвиненията на Радев преди да замине на Мюнхен за участие в лидерска среща.\"Не може вчера, когато държавата се разтресе от скандал, президентът да не се изкаже по темата. Както аз мога да защитя и двете страни\", обвини от своя страна той.\"Аз внимателно прегледах какво съм говорил. Никъде не съм обидил нито президента, нито президентската институция. Казах само, че заедно работихме добре и разчитаме на него\", заяви Борисов.Той беше категоричен, че няма нещо, от което да се срамува. Според него поведението на Радев е \"вероломно нападение към правителството\".\"Напомням, всички гласове на БСП отидоха за президента Радев на президентските избори. Ако Делян Пеевски е извършил престъпление и той знае, защо и служебното правителство не назначи проверка?\", попита премиерът.\"Абсолютно ми е чиста съвестта. Искам да се обърна към президента - ако има данни за мой бизнес или нещо общо, което съм направил с Пеевски, то веднага да сезира Прокуратурата. Аз заявявам, че такива няма\", каза Борисов.\"Единствената партия, която не е правила коалиция с ДПС е ГЕРБ. Моля президентът да не го приема като клевета, това са факти\", заяви той.\"Иначе и аз мога да задавам въпроси. Колко струва кампанията на Радев? Как така БСП бяха в коалиция с ДПС? Може и той да седне и да отговаря на въпроси\", каза още Борисов.\"Колкото и да исках да избегна подобно влошаване на отношенията, знам, че ако не отговоря, някой ще каже, че ме е страх. Провел съм доста битки, с доста коварни противници. Президентът не трябва да се подвежда от социологиите. Не е честно уж неутрална президентска институция да взема страна и да се насочва срещу правителство, коалиционно избрано. Бях длъжен да отговоря. Не случайно 11 пъти сме избрани, трябва да се зачита ролята на народа\", коментира Борисов.", "date": "2018.02.15", "title": "Премиер и президент в сблъсък: Обвинения срещу обвинения"}
