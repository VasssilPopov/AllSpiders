{"url": "https://www.dnes.bg/world/2019/03/07/es-gubi-viara-za-sdelka-s-london.403925", "text": "Представителите на Европейския съюз гледат все по-песимистично на шансовете за постигане на пробив в преговорите за излизането на Великобритания от блока. Преговарящите подозират, че каквото и да предложат, то няма да бъде достатъчно, за да може британският парламент да подкрепи сделката на премиера Тереза Мей.\r\nСпоред трима източници на Bloomberg, запознати с хода на събитията, все повече нарастват тревогите, че каквито и отстъпки блокът да е готов да направи, те няма да са достатъчни за спечелването на достатъчно мнозинство в Камарата на общините. ЕС не е готов да променя позицията си, ако не е сигурен, че споразумението ще бъде подкрепено от британските депутати.\r\nПопулярното мнение в Брюксел е, че нереалистичните очаквания са се увеличили в Лондон и това, което иска главният прокурор Джефри Кокс – изпратен от Мей да преговаря с ЕС, е невъзможно, посочват запознатите.\r\n                    \n                    \n                Европейските преговарящи също така са разочаровани, че трябва да водят разговори с поредния нов събеседник. Кокс е ветеран в правосъдната система на Великобритания и е известен с пищната си реторика и театрален глас. На този фон преговорите на Кокс от вторник се описват от европейски представители като едни от разговорите, проведени с най-лош тон от началото на двугодишния преговорен процес. \n\r\nЕдно от основните искания на Кокс е за независим арбитраж по спорната мярка за ирландската граница, така че при необходимост нейното действие да бъде прекратено без одобрението на Европейския съд – нещо, което ЕС отказва да приеме.\r\nИ макар че остават само дни до 12 март, когато британският парламент ще гласува отново върху сделката на Мей, изглежда позициите в преговорите не омекват, като всяка страна разчита, че другата ще отстъпи.\r\nПривържениците на Brexit в Лондон, които изглеждаше, че ще отстъпят пред Мей миналата седмица, отново втвърдиха тона си. И макар все още да има някакво време за промяна на позициите, британските представители вече започват да чертаят варианти за това какво ще стане, ако сделката отново бъде отхвърлена.\r\n\r\n ", "date": "2019.03.07", "title": "ЕС губи вяра за сделка с Лондон "}
{"url": "https://www.dnes.bg/notifikacii/2019/03/07/sled-djef-bozo-kak-tim-kuk-stana-tim-epyl.403928", "text": "В началото беше \"Джеф Бозо\". Сега имаме „Тим Епъл“...\r\nПрезидентът на САЩ Доналд Тръмп и главният изпълнителен директор на Apple Тим Кук имаха някои напрегнати моменти в миналото, но нито един подобен. На срещата на Американския консултативен съвет по политиката за работната сила в Белия дом в сряда, на която се обсъждаше и ролята на технологиите в образованието, Тръмп нарече ръководителя на производителя на iPhone „Тим Епъл”.\r\nТръмп използва прякори за много хора - предимно противници, като сенатор Елизабет Уорън, бившия държавен секретар на САЩ Хилари Клинтън и сенатор Бърни Сандърс. Използването на „Джеф Бозо“ в препратката към изпълнителния директор на Amazon Джеф Безос се дължи до голяма степен на собствеността на милиардера на Washington Post, който пише сравнително критично за администрацията на Тръмп.\r\n                \n                Въпреки това той никога досега не бе използвал прякора „Тим Епъл\" и изглежда, че това е просто грешка на езика, подобно на тази, която направи миналата година, когато нарече главния изпълнителен директор на Lockheed Martin Марилин Локхийд. Мениджърът се казва Марилин Хюсън, припомня CNBC.\r\nТръмп критикуваше Apple в миналото, дори призоваваше за бойкот на продуктите на компанията през 2016 г., защото Apple заяви, че не може да отключи iPhone на потребител за нуждите на ФБР. Преди да стане кандидат за президент, Тръмп критикуваше Apple за това, че не произвежда по-голям телефон и заяви, че заради това е продал акциите си в Apple.\r\n\r\n ", "date": "2019.03.07", "title": "След \"Джеф Бозо\": Как Тим Кук стана Тим Епъл"}
{"url": "https://www.dnes.bg/stranata/2019/03/07/rakovski-v-trepetno-ochakvane-na-papa-francisk.403985", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПодготовката за посрещането на папа Франциск в град Раковски през месец май е в разгара си. Очаква се близо 50 000 души да го посрещнат. \n\nСред тях най-нетърпеливи са децата, които ще получат лично от главата на Римокатолическата църква своето първо причастие.\r\nПосещението на папа Франциск в България ще бъде съпътствано от една литургия в София и една в Раковски, по негово желание.\r\nЧаст от приготовленията за посрещането на папа Франциск включват и подготовката на деца за приемането на първото им свето причастие.Как тече подготовката вижте във видеото на телевизия Bulgaria ON AIR", "date": "2019.03.07", "title": "Раковски в трепетно очакване на папа Франциск "}
{"url": "https://www.dnes.bg/notifikacii/2019/03/07/ek-s-cherven-karton-za-cherniia-spisyk-na-perachnici-na-pari.403955", "text": "Държавите членки на ЕС върнаха за поправка на Европейската комисия черния списък на страните, в които се перат пари и се финансират терористи.\r\nРешението, подписано от 28-те еврочленки, бе взето днес от правосъдните им министри в Брюксел. В него се възразява срещу подхода на Еврокомисията да подбере 23-те държави, тъй като той “не установява прозрачен и устойчив процес, който активно стимулира засегнатите страни да предприемат решителни действия, като същевременно зачитат правото си да бъдат изслушани“.\r\nЕврокомисията трябваше да представи черния списък по силата на последните промени в законодателството на ЕС за борба с прането на пари и тероризма. Въз основата на него финансовият сектор трябва стриктно да проверява банковите преводи и лицата със сметки от тези страни за финансиране на терористи и пране на пари.\r\n                \n                Списъкът беше изготвен на базата на доклади на МВФ, като като критерии бяха използвани данни за системни опити от страна на 23-те за пране на пари през европейски финансови институции и силни икономически връзки с ЕС.\r\nНай-голямо вълнение предизвика включването в листа на Саудитска Арабия, като въпросът беше обсъждан на срещата на върха между ЕС и страните от Арабската лига в Египет преди 10 дни.\r\nКритики бяха отправени и към решението на Еврокомисията да сложи под наблюдение и някои американски територии като Американска Самоа, Бахамите, Американските Вирджински острови и Гуам.\r\nЕвродепутатът от “Зелените” Свен Гиголд разказа пред базирания в Брюксел сайт “Политико”, че лобиране е имало и за изваждането на Панама от страна на Испания, Великобритания е била най-активна за изличаването на Саудитска Арабия, а САЩ са възразили срещу включването на своите четири територи.\r\nЕврокомисията сега трябва да предложи нов списък на високорискови държави, който да е съобразен с препоръките на европейските правителства. Темата беше обсъждана миналата седмица от европейските посланици в Брюксел, като единствено Белгия нямаше възражения срещу селекцията на страните, включени в черния списък.\r\n“Борбата с прането на пари и финансирането на тероризма за защита на европейските граждани е ключов приоритет за комисията “Юнкер”, заяви неин говорител по повод на решението на страните членки.\r\nТой изрази съжаление, че Съветът “без какъвто и да е дебат на политическо ниво” е отхвърлил мярката. Говорителят заяви, че оценката на страните, включени в списъка е направена на основата на “солидна методология, по която европейските столици са били консултирани предварително\".\r\nВ отхвърлената сега селекция Еврокомисията беше поставила Афганистан, Американска Самоа, Бахамите, Ботсвана, Северна Корея, Етиопия, Гана, Гуам, Иран, Ирак, Либия, Нигерия, Пакистан, Панама, Пуерто Рико, Самоа, Саудитска Арабия, Шри Ланка, Сирия, Тринидад и Тобаго, Тунис, Американските Вирджински острови и Йемен.", "date": "2019.03.07", "title": "ЕК с червен картон за черния списък на перачници на пари"}
{"url": "https://www.dnes.bg/zvezdi/2019/03/07/diliana-popova-ne-izhvyrliaite-plastmasa.403977", "text": "\"През последните 50 години замърсяването с пластмаса се е удвоило. Ние сме последното поколение, което може да направи нещо...\". Това написа Диляна Попова в Instagram. Моделът използва трибуната от социалната мрежа, за да призове последователите си да пазят чистота и да не изхвърлят пластмаса по плажовете.\r\nКрасавицата, която е на почивка на Малдивите, показа както красиви местенца там, така и мръсотията, изхвърлена на пясъка и в океана.\r\n \r\nПопова е цитирала тревожни данни, според които 73% от замърсяването на плажовете в света е от пластмаса. Тя уточни, че 90% от пластмасата, която замърсява океана идва от само 10 големи реки. \"Замърсяването с пластмаса убива над 1,1 млн. морски птици и животни на година\", добавя тя.\r\n \r\nБългарката е публикувала снимка с фотографа Костадин Кръстев, с когото явно работи по нов проект. Двамата пият от традиционна напитка за Малдивите, като Попова уточнява, че на много места по света пластмасовите сламки са забранени.\r\n \r\nБившата на Асен Блатечки сподели много снимки по бански от приказното кътче, на което събира тен. ", "date": "2019.03.07", "title": "Диляна Попова: Не изхвърляйте пластмаса"}
{"url": "https://www.dnes.bg/notifikacii/2019/03/07/volkswagen-s-pogled-kym-iztochna-evropa-v-syrbiia-ili-bylgariia-shte-investira.403843", "text": "През 2022 година Volkswagen планира да отвори нова фабрика в Източна Европа. Все още не е ясно къде германският концерт ще избере да построи своята Mehrmarkenfabrik, но думите на Митко Василев, управител на Германо-българската търговско-промишлена камара, предизвикаха дискусии в съседна Сърбия, която също се брои за инвестицията. В отговор на неколкратните запитвания до централата на концерна,  получи единствено официалното съобщение за медиите и кратката информация, че решение още не е взето.\n\n\n                \n                \r\n\"Плановете на Volkswagen за фабрика в Югоизточна Европа наелектризираха не само медиите в потенциалните инвестиционни дестинации на Балканите\", пише днес австрийският \"Ди Пресе\". Според вестника, решението на Управителния съвет на Volkswagen може да се очаква през май. Авторът на статията Томас Розер анализира предимствата и недостатъците на държавите, очакващи голямата инвестиция. Според него най-напред прави впечатление фактът, че за Унгария изобщо не става дума - не само поради ръста на заплатите в тази страна, но и заради недостига на работна ръка. По-нататък в \"Ди Пресе\" четем:\n\r\n\"Срещу изграждането на фабрика на Volkswagen в Турция говори обстоятелството, че отношенията между ЕС и Анкара са обтегнати. Проблемите на Румъния пък са липсата на автомагистрали, повишеното равнище на заплатите и прегрелият пазар на работна сила в някои региони. (…)\r\nЛеко фаворизираната България разполага с едва ли не перфектна площадка за новата фабрика на Volkswagen - това е закритият още през 2008 година металургичен комбинат Кремиковци в близост до софийското летище. За инвестицията се бори и процъфтяващият Пловдив. Като член на ЕС България печели точки и по линия на стабилността и на много тесните търговски връзки с Германия. Докато Сърбия и аутсайдерът Северна Македония са привлекателни както поради ниските равнища на заплатите, така и заради някои силни финансови предимства: като кандидати за членство в ЕС те все още не са длъжни в пълен обем да спазват строгите ограничения за държавните субсидии. Едва ли някаква роля ще изиграе обаче Споразумението за свободна търговия на Сърбия с Русия: и в момента то не важи за автомобилите на Фиат, които се сглобяват в Крагуевац\", пише \"Ди Пресе\".\n\r\nНа 3 март сръбският вестник \"Новости\" публикува статия под заглавие \"Volkswagen прави фабрика в Шумадия\". Още в началото авторът прогнозира, че Сърбия се намира пред истинско земетресение, защото според негови източници германският концерн бил избрал тъкмо Сърбия измежду конкуриращите се държави, сред които е и България. Вестникът твърди още, че предимствата на Сърбия са свързани с добрия икономически климат в страната, както и с приятелските отношения на сръбското държавно ръководство с \"колегите от Германия\". Цитиран е сръбският премиер Александър Вучич, според когото евентуалната инвестиция на Volkswagen изцяло \"ще промени кръвната картина на нашата икономика\".\n\r\nДруг сръбски вестник, булевардният \"Курир\", също пише, че инвестицията на Volkswagen ще се приземи в Сърбия - най-вече заради по-евтиното производство, качествената работна ръка, държавните субсидии и възможностите, които предлагат споразуменията за безмитна търговия с Русия и Турция. \"Няма нито една страна с добра икономика без автомобилна индустрия. С износа на 300 000 автомобила годишно нашата икономика ще придобие съвсем различен образ. (…) Ние сме по-конкурентоспособни както по отношение на работната сила и на качеството, така и по отношение на електроенергията например, чиито цени са по-ниски, отколкото в страните от ЕС\", четем в публикацията на сръбския \"Курир\".\r\n \r\n", "date": "2019.03.07", "title": "Volkswagen с поглед към Източна Европа... В Сърбия или България ще инвестира?"}
{"url": "https://www.dnes.bg/notifikacii/2019/03/07/neveroiatno-no-fakt-myj-bil-jena-rodi-sin-na-priiatelia-si.403992", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМъж роди момче на своя приятел! Уайли Симпсън е роден като жена, но на 21-годишна възраст решава, че ще се чувства по-добре като мъж.\n\r\nВ крайна сметка Уайли се подлага на хормонална терапия, благодарение на която женските функции на организма му затихват, а лекарите го уверяват, че вече няма как да има деца. Това обаче се оказва не съвсем точно и така Симпсън забременява.\n\r\n\"Бременноста изобщо не беше планирана. Когато видях, че тестът е позитивен, ме връхлетяха много емоции. Започнах да плача. Не знаех какво да правя или мисля\", споделя Симпсън.\n\r\nСледват поредица от емоции, тревога и въпроси дали Уайли и Стивън да задържат детето. Въпреки това родителските инстинкти надделяват, \n                \n                \r\n\"Това, което ме изплаши бе, че за да задържа бебето, трябваше да прекратя терапията с тестостерон. Не знаех как ще се отрази на менталното ми състояние\", разказва още Уайли.\n\r\nДвамата с приятеля му Стивън скоро отпразнували 6 месеца от раждането на техния син.\n\r\nСпоред психолози в нестандартната ситуация няма нищо странно, защото изборите и последствията от тях са индивидуални за всеки.", "date": "2019.03.07", "title": "Невероятно, но факт! Мъж, бил жена, роди син на приятеля си!"}
{"url": "https://www.dnes.bg/cars/2019/03/07/kupuvachyt-na-nai-skypata-nova-kola-shte-chaka-nad-2-godini-za-neia.403969", "text": "Клиентът, поръчал уникалното Bugatti La Voiture Noire, което беше представено на автосалона в Женева, ще получи автомобила си чак след 2,5 години. Толкова ще е нужно на компанията-производител да доработи технически хиперколата и да получи хомологация за използване по обществени пътища. \nОт La Voiture Noire ще бъде произведена само една бройка, като нейният купувач е стар клиент на Bugatti, който колекционира коли на марката. Цената на хиперколата с данъците е 16,7 млн. евро, което го прави най-скъпият нов автомобил в света.\r\nТой изпреварва Pagani Zonda HP Barchetta, продадена за 15 млн. евро и направения по поръчка Rolls-Royce Sweptail - за 11,2 млн. евро.\r\n                    \n                    \n                С този автомобил Bugatti отдава чест на своя легендарен модел Type 57 SC Atlantic, тъй като част от детайлите са в негов стил. Цветът също е взаимстван от колата, произведена преди близо век. Той присъства и в названието на машината - La Voiture Noire, което е френски се превежда като \"черен автомобил\".\r\n", "date": "2019.03.07", "title": "Купувачът на най-скъпата нова кола ще чака над 2 години за нея"}
{"url": "https://www.dnes.bg/eu/2019/03/07/prizivi-v-ungariia-partiiata-na-orban-da-napusne-enp.403939", "text": "Унгарският проправителствен вестник \"Модяр немзет\" днес призова партията на премиера Виктор Орбан ФИДЕС да напусне консервативната Европейска народна партия. Според \"Модяр Немзет\" ЕНП е изоставила основополагащите си ценности и не може да бъде различена от социалисти и либерали, пише Reuters. \n\r\nНачалникът на кабинета на Орбан подчерта, че ФИДЕС иска да остане в ЕНП. \n\r\nУнгария превърна враждебното отношение към имиграцията в основен акцент в кампанията си за изборите за Европейски парламент през май, отбелязва Ройтерс. В страната бяха разлепени плакати, обвиняващи председателя на Европейската комисия Жан-Клод Юнкер и американския милиардер Джордж Сорос, че заговорничат за унищожаване на европейската цивилизация чрез довеждане на мюсюлмани на континента.\n\n\n\n                    \n                    \n                \r\n\"Дойде време ФИДЕС да спре унизителните пазарлъци с Европейската народна партия\", пише вестникът в редакционна статия, озаглавена \"Нов съюз!\". \"ЕНП вече не е партията на Хелмут Кол\", заявява изданието. По-рано Орбан каза, че бившият германски канцлер Кол е поканил ФИДЕС в ЕНП.\n\r\nСпоред вестника ФИДЕС може да се присъедини към националистите в Европарламента. \"Европейската народна партия вече не защитава нациите, християнството, традиционния семеен модел или друга европейска традиция, която можем да назовем. ЕНП стана слугиня на извратения либерализъм\", коментира \"Модяр немзет\".\n\r\nУнгария се противопостави вчера на настоятелните искания да се извини за язвителните си критики срещу лидери на ЕС, но високопоставен правителствен служител намекна, че тя търси компромис, за да избегне изгонване на управляващата си партия от главната консервативна група в Европарламента.\n\r\nКампанията предизвика укори от страна на Европейската комисия и призиви ФИДЕС да бъде отстранена от ЕНП, която на 20 март ще обсъжда този проблема.\r\nСпоред \"Модяр немзет\", ФИДЕС ще е по-добре извън ЕНП.\r\n\"Има само един път напред за ФИДЕС: пътят към нов съюз\", пише вестникът. \"Виктор Орбан и ФИДЕС трябва да напуснат ЕНП и да създадат съюз с Матео Салвини, австрийската Партия на свободата и полската управляваща партия\", казва \"Модяр немзет\" и подчертава, че Орбан трябва да оглави паневропейски съюз срещу имиграцията.\n\r\nВ отговор на въпрос във връзка със статията началникът на кабинета на Орбан Гергей Гуяш заяви днес на пресконференция, че ФИДЕС иска да остане част от Европейската народна партия.", "date": "2019.03.07", "title": "Призиви в Унгария: Партията на Орбан да напусне ЕНП!"}
{"url": "https://www.dnes.bg/notifikacii/2019/03/07/arestuvaha-dvama-nasilvali-mnogokratno-12-godishno-momiche.403991", "text": "Полицията в Стара Загора задържа двама мъже, насилвали 12-годишно момиче в Гълъбово. Мъжете са на 49 и на 51 г. и са от Гълъбово.\r\nНе става дума за еднократен акт, а за продължителни действия във времето, съобщи на брифинг директорът на ОД на МВР-Стара Загора старши комисар Стоян Стоянов. \r\nПо думите му извършителите са работещи и нямат криминална регистрация. \r\nПовдигнати са им обвинения от страна на прокуратурата и са им взети мерки \"задържане под стража\" за 72 часа.\r\n ", "date": "2019.03.07", "title": "Арестуваха двама, насилвали многократно 12-годишно момиче"}
{"url": "https://www.dnes.bg/obshtestvo/2019/03/07/zaradi-malkoto-pari-analizirat-zaplatite-v-bolnicite.403974", "text": "Предстои анализиране на възнагражденията на всички работещи в държавните и общински лечебни заведения, обяви министърът на здравеопазването Кирил Ананиев по време на заседанието на парламентарната здравна комисия.\n\n\nАнаниев увери, че този анализ ще бъде готов най-късно до 20 дни, като целта е да се види разликата във възнагражденията на работещите в тези лечебни заведения, достига ли се и до какво ниво заложеното в колективния трудов договор минимално възнаграждение, пише БТА.\r\nСлед като се прецизират тези данни, те ще бъдат предоставени и на правителството, каза още Ананиев, но не се ангажира дали ще бъдат отпуснати още средства, освен дадените допълнително миналия месец 30 милиона лева.\r\nУвеличението на възнагражденията, което се предвижда, няма да бъде еднакво за всички, допълни Ананиев и обясни, че са подготвени подход и критерии, според които се цели ниските доходи да достигнат 950 лева, най-вече за медицинските сестри.", "date": "2019.03.07", "title": "Заради малкото пари - анализират заплатите в болниците"}
{"url": "https://www.dnes.bg/notifikacii/2019/03/07/fermi-za-bebeta-v-shri-lanka-nelegalnata-shema-s-shveicarska-sleda.403835", "text": "Всичко започва с едно пътуване до Шри Ланка. Оливия Рамия Танер решава да издири истинската си майка. Там разбира, че всичко, което е знаела за произхода си, е лъжа, а осиновяването й е част от нелегална схема. \n\r\nМладата жена, която е израснала в едно от предградията на Цюрих, ангажира честен детектив, който да проведе разследване още преди тя да замине за Шри Ланка. По-малката сестра на Оливия – Жералдин - която също е осиновена, също искала да разбере истината за своя произход.\n\r\nДва дни преди началото на пътуването честният детектив съобщава, че е открил майката на Жералдин, но няма никакви сведения за майката на Оливия. Затова Оливия решава сама да посети болницата в Ратнапура, където, според документите, е била родена. Вече на място Оливия открива, че нейното удостоверение за раждане е фалшиво. \"Казаха ми, че не съм била регистрирана в списъка за ражданията в тази болница\", споделя тя.\n                \n                \r\nТърсенето на други документи в местните и национални служби на Шри Ланка също не дава резултат. \"Имах чувството, че изобщо не съществувам\", казва Оливия. Тя се пита и това дали датата ѝ на раждане не е била променена. Вероятно и второто ѝ име - Рамия - не е истинското. \n\r\n\"Името е единствената връзка с биологичната ми майка, защото тя ми го е дала. Фактът, че и тази връзка навярно вече не съществува, просто ме съсипа\", продължава разказа си Оливия пред .\n\r\nГодина по-късно холандската телевизия показва едно проучване. Оливия Рамия Танер установява, че не е била единственият случай. Междувременно публикуваният доклад на швейцарския кантон Санкт Гален потвърждава разкритията на Оливия. Предполага се, че през периода между 1970 и 1990 година до 70% от осиновяванията на деца от Шри Ланка от родители в Швейцария са били нелегални.\n\r\nОколо 11 000 бебета от Шри Ланка са били осиновени през този период от родители в Европа, САЩ и Канада. Корумпирани медицински сестри в Шри Ланка обяснявали на майките, че децата им са починали при раждането или че децата са тежко увредени и имат нужда от специални медицински грижи, а после бързо давали новородените за осиновяване.\n\r\nМного от въпросните бебета са извънбрачни деца. Майките им са ги раждали обикновено в чужди населени места, за да прикрият съществуването на детето. Сътрудници на съмнителни посреднически агенции за осиновявания са издирвали из бедняшките квартали такива жени, убеждавайки ги да подпишат документите за отказ от родителски права.\n\r\nДокладът на кантона Санкт Гален обяснява, че навремето е съществувал истински \"черен пазар\" на бебета. Те са били набавяни срещу заплащане. Имало е цели \"ферми за бебета\", в които деца са били раждани - така да се каже - по поръчка и изцяло \"за износ\".\n\r\nОсновна фигура в доклада на кантона Санкт Гален е Алис Хонегер. Тя е работила като посредник към най-голямата служба за осиновявания в Швейцария. Хонегер, която е починала през 1996 година, е получавала за тези свои \"услуги\" по около 97 000 долара годишно. Все пак не всички осиновявания, за които е посредничела тя, са били нелегални. В случая на Жералдин, Алис Хонегер е действала законно.\n\r\nФалшифицираните документи за самоличност на Оливия са били доставени от Даун да Силва - местна жена с големи връзки. Тя установила контакт с родителите на Оливия, които вече били подали молба за осиновяване пред посолството на Шри Ланка в Женева.\n\r\nОливия Рамия Танер е разговаряла с 80-годишната Даун да Силва по време на престоя си в Шри Ланка. \"Тази жена смяташе, че е извършила едно добро дело и не изрази нито капка съжаление. Това беше най-тежкото за мен. Постоянно твърдеше, че няма нищо общо с нелегалните осиновявания и обвиняваше хората, които са ѝ \"доставяли\" бебетата. \n\r\nМинистърът на здравеопазването на Шри Ланка Раджита Сенаратне междувременно призна, че в периода между 1980 до 1990 година са били допускани груби грешки.\n\r\nВ доклада на швейцарския кантон Санкт Гален четем и друго: \"Макар че търговията с бебета от Шри Ланка става известна още през лятото на 1982 година, а Алис Хонегер е била идентифицирана като основна фигура в този нелегален пазар, властите в Санкт Гален не са и помислили да прекратят въпросните практики, а само се им придали що-годе легален характер\".\n\r\nОчевидно швейцарските власти са смятали, че щом като децата отиват при любящи родители, всичко е наред.   Оливия Рамия Танер обаче не мисли по този начин.\r\n \r\n", "date": "2019.03.07", "title": "\"Ферми за бебета\" в Шри Ланка: Нелегалната схема с швейцарска следа"}
{"url": "https://www.dnes.bg/notifikacii/2019/03/07/tunel-saksii-tor-razbiha-podzemna-narkooranjeriia-v-sofiia.403988", "text": "\r\nВисокотехнологична подземна оранжерия за отглеждане на марихуана е разкрита при специализираната полицейска операция на сектор \"Наркотици\" в ГДНП и Специализираните полицейски сили на дирекция \"Жандармерия\" на 6 март в София, съобщиха от МВР.\n\r\nУстановени са двама мъже, на 35 и на 38 години, както и 63-годишна жена - собственици на имота, под който е било изградено съоръжението. До подземната оранжерия се достига през 40-метров тунел, с размери 45 на 45 см, прокаран под имота на тримата. Там е била направена и връзка с обществените водопроводна и електропреносна система, ползвани за отглеждане на растенията. \n                \n                \r\nВ оранжерията са открити над 324 растения в саксии; сушилня с няколко рафта, на които са били оставени за сушене глави канабис, много чували с тор, както и везни. \n\r\nПо случая е образувано досъдебно производство в Трето РУ-СДВР, работата продължава под надзора на Софийската районна прокуратура. \n\r\nНа двамата мъже са наложени мерки \"парична гаранция\", като на 35-годишния е повдигнато обвинение.", "date": "2019.03.07", "title": "Тунел, саксии, тор... Разбиха подземна наркооранжерия в София"}
{"url": "https://www.dnes.bg/zvezdi/2019/03/07/azis-na-41-mama-mi-kaza-da-se-usmihvam.403976", "text": "Днес Азис празнува рожден ден. Попфолк певецът става на 41 години и не скри от феновете си, че остарява, но с усмивка.\r\n\"Ето ме, вече на 4️1. Майка ми, когато бях малък ме успокояваше, че като порасна съм щял да избелея. Е, излъгала ме е. Сега вече голям тя ми казва: усмихвай се бе мамо, така ще се виждаш поне на снимки. Happy Birthday to Me\", написа изпълнителят.\r\n \r\n\"Усмивката да не слиза никога от лицето ти и никога не избелявай! Всички ние те обичаме точно такъв, какъвто си!“, пожела му негова последователка.\r\n \r\nНай-вероятно довечера изпълнителят ще почерпи най-близките си хора за празника.\r\n \r\nНаскоро принц Азис, както много хора го наричат, пусна най-новото си парче и записа своеобразен рекорд. Само за няколко дни видеото събра над 5 млн. гледания.\r\n \r\nОсвен с новите си проекти, певецът е започнал да развива бизнеса с ясновидство на своите лели и баба си. Той неведнъж се включва на живо в профила си във Facebook, а негови фенове не спират да задават въпроси, които ги вълнуват.\r\n \r\n\r\n ", "date": "2019.03.07", "title": "Азис на 41: Мама ми каза да се усмихвам"}
{"url": "https://www.dnes.bg/obshtestvo/2019/03/07/na-kakvo-se-dylji-zabaveniiat-rastej-na-ikonomikata-ni.403983", "text": "Забавянето на растежа на българската икономика беше очаквано. В средата на 2018 г. се появиха ясни признаци, че не само българската, но и европейската икономика постепенно забавя своя растеж. Вече се говори и за потенциална рецесия през следващите години. Това каза , , в ефира на .\r\nПрез миналата година брутният вътрешен продукт (БВП) на България е нараснал реално с 3,1 на сто на годишна база до 107,925 млрд. лева, показват предварителните данни на Националният статистически институт, който е събрал тримесечните данни на 2018 г.\r\nЗа сравнение, Българската народна банка (БНБ), Европейската комисия (ЕК) и МВФ залагаха на растеж от 3,2%, а Световната банка и Уникредит Булбанк прогнозираха ръстове от съответно 3,3% и 3,5%. Така се оказва също, че е налице забавяне на темпа на икономиката спрямо 2017 г., когато статистиката отчете 3,8% реален ръст на БВП. То е в съответствие с това на повечето останали европейски държави.\r\n                    \n                    \n                \"Преди няколко месеца се разбра, че България има рекорден стокообмен с Германия, която минава през труден период. Поради това българската икономика, която е силно интегрирана в Европейския съюз, е много чувствителна към промените в други страни членки на икономическата общност\".\r\nС растеж от 3% няма да може да достигнем бързо до средно европейските нива на стандарт на живот, коментира Алексиев.\r\n\"По-големите проблеми са свързани с потенциала на българската икономика. Проблемът е, че не се възползваме в максимална степен от умерено добрия период, за да поставим по-добри условия и занапред\".\r\nРъстът през 2018 г. е и по-нисък, отколкото очакваше и Министерството на финансите (3,8%), в резултат от  неблагоприятната ситуация на международните пазари за износ на наши стоки и услуги. По-специално слабата турска лира е направила българския износ твърде скъп (Турция е вторият по големина партньор за износ), което потисна националния износ. Икономиката на България се движеше от по-силно вътрешно търсене, подкрепено от евтините пари и нарастването на заплатите, отчетоха във финансовото ведомство.\r\nСамо през последното тримесечие на миналата година БВП нараства с 3,2% спрямо година по-рано, според сезонно изгладените данни на НСИ, като растежът е движен от повишение на крайното потребление с 5,7% и на колективното с 4%. Бруто образуването на основен капитал се повишава с 6,6%. Вносът и износът на стоки и услуги отбелязват увеличение съответно с 1,6 и 1,4% на годишна база. През четвъртото тримесечие на 2018 г. БВП възлиза на 29,813 млрд. лева по текущи цени.\r\nПрез последните 10 години не се е променила структурата на безработните лица, обясни той.\r\n\"При значителен срив на икономическия ръст може да се окажем с няколкостотин хиляди безработни повече\".\r\nПо отношение на чуждестранните инвестиции има много какво да се желае и търси, смята Алексиев.\r\n\"Случаят с Volkswagen, която вероятно ще избере Сърбия за изграждането на завод, е пореден пример, че не успяваме да се маркетираме достатъчно добре\".\r\nГоляма част от неактивните лица са сравнително млади хора. В България има проблем и с късното напускане на дома. Над 29 години е средната възраст за напускане на дома, твърди гостът.  \r\n. ", "date": "2019.03.07", "title": "На какво се дължи забавеният растеж на икономиката ни? "}
{"url": "https://www.dnes.bg/obshtestvo/2019/03/07/kupil-si-e-vinetka-da-ama-ne-11-si-iskat-parite-obratno.403971", "text": "В Национално тол управление са постъпили общо единадесет молби за възстановяване на суми при опит за покупка на електронна винетка.\nПарите са изтеглени от сметките на потребителите, но в системата не е отразено, че винетката е купена. Тези случаи са констатирани в първите дни на януари, когато имаше технически затруднения със системата, съобщиха от Агенция \"Пътна инфраструктура\".\r\nПостъпилите молби са обработени - на част от потребителите са върнати средствата, на останалите предстои да бъдат възстановени.\r\nСлучаят на семейството от град Пазарджик, за който съобщават медиите, е сред подадените единадесет молби, се уточнява в прессъобщението. Той е разгледан и предстои да им бъде възстановена сумата. Настъпило е забавяне поради необходимостта от повторна проверка и потвърждаване на плащането.", "date": "2019.03.07", "title": "Купил си е-винетка - да, ама не! 11 си искат парите обратно"}
{"url": "https://www.dnes.bg/notifikacii/2019/03/07/tri-konsorciuma-iskat-da-stroiat-uchastyka-ni-ot-turski-potok.403951", "text": "Три консорциума имат интерес да построят българския участък от газопровода \"Турски поток\".\r\nСред подалите оферти в търга, организиран от \"Булгартрансгаз\", има фирми от Италия, Унгария и Саудитска Арабия.\n\nТръжната комисия ще работи до края на март, когато се очаква да бъдат отворени и ценовите предложения, съобщи Владимир Малинов, изпълнителен директор на \"Булгартрансгаз\".\r\nСтойността на разклонението на тръбопровода от турската до сръбската  граница, по който ще тече руски газ, е 2,8 млрд. лева. Проектът  предвижда изграждането на газопровод с дължина 474 км и две компресорни  станции.\r\nПри посещението си в София тази седмица руският премиер Дмитрий  Медведев подчерта, че Москва иска гаранции от ЕС, че ситуацията с \"Южен  поток\" няма да се повтори.", "date": "2019.03.07", "title": "Три консорциума искат да строят участъка ни от \"Турски поток\""}
{"url": "https://www.dnes.bg/akoshtete-vqrvaite/2019/03/07/bebeto-tiranozavyr-e-bilo-puhkavo-kato-pilence.403938", "text": "Новоизлюпеното динозавърче Т-Рекс било пухкаво оперено, голямо колкото пуйка и с по-дълги предни лапи в сравнение с непропорционално дребните горни крайници на своите родители, показва изложба с най-новите научни открития за тиранозаврите, съобщи Лайв сайънс.\n\n\n\r\nИзложбата се открива на 11 март в Американския музей по естествена история в Ню Йорк, предаде БТА.\n\r\nПреди началото на 21-ви век повечето видове тиранозаври са непознати на науката, казва Мартин Швабахер, който е написал обяснителния текст към експонатите. Не само Т-рекс, но и неговите братовчеди са имали пера. Оперението оставало по главата и опашката, дори когато тиранозаврите пораснели. За 20 години малкото тиранозавърче достигало размера на своите родители - височина почти 4 метра, дължина от главата до опашката 12-13 метра и тегло 6-9 тона. В продължение на 13 години малкият хищник наддава по три килограма на ден, казва един от кураторите на изложбата - палеонтологът Марк Норел.\n                    \n                    \n                \r\nСилата на тиранозавърската захапка е приблизително 34 500 нютона - най-мощната на същество, живеещо или живяло някога на Земята.\n\r\nПървите тиранозаври се появяват преди около 167 милиона години. Те били по-дребни и по-подвижни. Тиранозавър Рекс властва в епохата на кредата - преди около 67 милиона години. Въпреки малкото на брой открити предни крайници на тиранозавър, учените констатират, че тези месоядни са били доста сръчни. Ръцете на Т-рекс \"не са крехки; костите са здрави, ставите - подвижни и изглежда добре обвити в мускули,\" казва Швабахер. Тиранозавърът е нанасял удари или разкъсвал плячката със зъби, с предни и задни крайници, а с натиск на главата е можел да счупи кост.", "date": "2019.03.07", "title": "Бебето тиранозавър е било пухкаво като пиленце"}
{"url": "https://www.dnes.bg/obshtestvo/2019/03/07/tom-bylgariia-podava-ryka-na-horata-s-uvrejdaniia.403950", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Доброволците от \"ТОМ България\" организират за трета поредна година технологичен тридневен мейкатон с цел решаване на конкретни проблеми на хора с увреждания. На събитието доброволците ще изготвят специални съоръжения и устройства за подобряването на живота на хората в неравностойно положение. \n\r\n\"Тази година сме се фокусирали върху хора със специални нужди, които искат да се занимават с изкуство. Искаме да измисляме устройства и за забавление. Правим събитието в Американския колеж. Имаме много участници под 18 години. Предварително сме подбрали 6 предизвикателства за участниците. До 15 март може да се запишат доброволци за събитието. Научихме се как да общуваме комфортно с хора с увреждания\", поясни една от организаторките на \"ТОМ България\" Поли Захариева. \n                    \n                    \n                \r\nВ студиото на \"България сутрин\" тя отбеляза, че решенията, до които ще стигнат в края на събитието, ще бъдат достъпни онлайн за всеки, който иска да си ги свали и реализира в друга точка на света.\n\r\n\"Предоставяме 72 часа на участниците да творят. Подкрепяме ги с каквото можем. Най-хубавото на формата е, че събира различни групи хора, които заедно стигат до решението на конкретните проблеми. Всяко устройство се изготвя спрямо изискванията на един конкретен човек. Българите по-скоро искат да помагат, но трябва да им бъде предоставена възможност\", посочи пред Силвия Бехар, която е част от организаторите на събитието.\r\n ", "date": "2019.03.07", "title": "\"ТОМ България\" подава ръка на хората с увреждания"}
{"url": "https://www.dnes.bg/obshtestvo/2019/03/07/premier-prezident-i-duhovnici-posreshtat-papata-v-sofiia.403973", "text": "Папа Франциск ще бъде на посещение в България 5 до 7 май. \n\r\nПресслужбата на Светия престол днес публикува работен вариант на програмата на папата, който от София ще замине за Скопие. \n\n Премиерът Бойко Борисов ще посрещне папата на летището. Двамата ще проведат среща.\n\r\nСлед това пред сградата на президентството ще се състои церемонията по официалното посрещане на папа Франциск в България. \n\r\nСледва среща на папата с президента Румен Радев на \"Дондуков“ 2. \n\r\nСлед нея българският държавен глава и папа Франциск ще направят изявления пред представителите на българските власти, гражданското общество и дипломатическия корпус у нас.\r\n \r\nВ първия ден от апостолическото си пътуване у нас Светият отец ще се срещне и с Негово Светейшество Българския патриарх Неофит и членове на Светия Синод в Синодалната палата. По-късно папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят като на 5 май папата ще се обърне към тях от българската столица.\r\n \r\nФокус в програмата на папа Франциск на 6 май е посещението на град Раковски, където живее най-голямата католическа общност у нас. В църквата \"Пресвето сърце Исусово“ Светият отец ще отслужи света литургия с първо причастие на деца от цяла България, а среща с католическата общност ще се състои в църквата \"Свети Архангел Михаил“. \n                    \n                    \n                \r\nАпостолическото пътуване на папа Франциск у нас ще завърши със събитие за мир на Светия отец в присъствието на представители на различни религиозни вероизповедания в България на площад \"Независимост“.", "date": "2019.03.07", "title": "Премиер, президент и духовници посрещат папата в София "}
{"url": "https://www.dnes.bg/stranata/2019/03/07/na-praznichniia-8-mart-shte-ni-radva-slynchevo-i-proletno-vreme.403921", "text": "Времето през нощта ще бъде ясно и почти тихо. Минималните температури ще са предимно между 0 и 5 градуса. През деня ще е слънчево, с разкъсана висока облачност.\r\nЩе духа слаб, в Източна България - до умерен вятър от запад-югозапад. Максималните температури ще са между 19 и 24 градуса, според прогнозата на НИМХ-БАН.\r\nНад Черноморието ще бъде предимно слънчево. Ще духа слаб, след обяд - до умерен югозападен вятър. Максималните температури ще са 12 -18 градуса. Температурата на морската вода е 7-8 градуса. Вълнението на морето ще бъде 1-2 бала.\r\nВ планините ще бъде предимно слънчево. Ще духа умерен, по билата - до силен вятър от запад-югозапад. Ще се затопля още и максималната температура на 1200 метра ще бъде около 13 градуса, а на 2000 метра - около 7 градуса.\r\nАтмосферното налягане слабо ще се понижи, но ще остане по-високо от средното за месеца. (БТА)", "date": "2019.03.07", "title": "На празничния 8 март: Ще ни радва слънчево и пролетно време "}
{"url": "https://www.dnes.bg/obshtestvo/2019/03/07/hrana-a-ne-voina-socialnata-kuhnia-v-koiato-uchat-na-dobrina.403954", "text": "\r\n\n\r\nС тези думи посрещат гостите в един специален ресторант в София. Няма постоянно меню, готвачите са доброволци. \n\r\nТова е социалната кухня \"Храна, а не война\". Такива кухни има по целия свят. Активистите вярват, че всеки има право на храна, затова тук всяка неделя буквално \"ври и кипи\" - и в кухнята, и в столовата. \n                    \n                    \n                \r\nВ социалната кухня всеки може да донесе храна, условието е да бъде постно. Някои носят зеленчуци, отгледани в градината, други компоти. \r\n \r\nКухнята на \"Храна, а не война\" успява да оползотвори и храната с изтичащ срок на годност - най-често от съседния пазар. \n\r\nВижте още за проекта във видеото на .\r\n", "date": "2019.03.07", "title": "Храна, а не война: Социалната кухня, в която учат на добрина"}
{"url": "https://www.dnes.bg/notifikacii/2019/03/07/bez-symnenie-ochakva-ni-tvyrd-brexit.403892", "text": "Раздялата между Великобритания и Европейския съюз (ЕС) ще е нерегулирана във всички случаи, тъй като няма вероятност да се постигне споразумение, което да обхване всички аспекти на бъдещите им отношения. Това каза Стойчо Стойчев, политолог, .\r\nГостът коментира и предстоящите европейски избори. Според него парадокс на политиката в блока е, че обикновено антиевропейски движения постигат много по-висока степен на мобилизация и печелят вота.\r\n„Повечето европейци не си дават сметка за какво гласуват на европейските избори. Нагласите им често са сформирани спрямо вътрешната им политика“.\r\n                \n                Стойчев коментира и старта на предизборната кампания на движението \"Република, напред!' на френския президент Еманюел Макрон, което представи визията си за развитието на ЕС на 22 езика и го публикува във вестниците в целия блок.\r\n„Очевидно е, че след „ерата Меркел“ ще последва нова. Не е ясно дали това ще е „ерата Макрон“, но пък със сигурност френският президент има такива амбиции, въпросът е доколко Германия ще има желание да продължи лидерството си в Европа“.\r\nВижте видеото в ", "date": "2019.03.07", "title": "Без съмнение: Очаква ни твърд Brexit"}
{"url": "https://www.dnes.bg/stranata/2019/03/07/donchev-tyrsim-nachin-da-ne-se-izdavat-novi-taloni-za-ekonorma.403927", "text": "Ако има вариант да бъде спестено на хората да сменят талоните на колите, в които не е отбелязан екостандарта, то това ще бъде направено, каза заместник министър-председателят Томислав Дончев на журналисти след като откри 20-та годишна конференция по електронно управление.\n\n\n\r\nПо-високата еко категория на автомобила може да намали годишния данък за неговия собственик, предаде БТА.\n\r\nПреди година и половина положихме много усилия да облекчим работа на КАТ, но за съжаление с променлив успех. Все още има управления на КАТ, където има опашки и струпвания на хора, което е абсолютно недопустимо, каза Дончев.\n\r\nСистемата за електронно връчване може да се превърне в универсален вход, ползван от държавните органи, банки и други организации. Там всеки може да ти прати нещо, и от процесуална гледна точка ще равносилно на получено писмо срещу разписка, посочи Дончев.\n                    \n                    \n                \r\nВицепремиерът изрази надежда колкото се може по-бързо да приключат процедурите в МВР за внедряването на новите документи за самоличност, които ще са с електронна идентификация. Дори и да се случи максимално бързо - в рамките на една година, то издаването на новите документи няма да стане изведнъж. Затова всякакви други решения, които предлагат електронната защита ще бъдат прилагани. Най-често това е електронния подпис, но има и други - като лицево или ирисиво разпознаване, които се прилагат в ЕС, каза вицепремиерът.\n\r\nПерсоналните идентификационни кодове, които НАП и НОИ издават, не са с достатъчна степен на сигурност и могат да се ползват само за справки, посочи Дончев.", "date": "2019.03.07", "title": "Дончев: Търсим начин да не се издават нови талони за еконорма"}
{"url": "https://www.dnes.bg/notifikacii/2019/03/07/stoicho-stoev-se-nadiava-biem-levski-i-gi-otkazvame-ot-titlata.403970", "text": "Новият старши треньор на Лудогорец Стойчо Стоев бе представен пред медиите на стадион \"Лудогорец Арена\". Специалистът получи фланелка със своето име от изпълнителния директор на клуба Ангел Петричев. \n\"Нормално е целите ми да са високи. Ясно е, че няма да е лесно, според мен има още два конкурентоспособни отбора, визирам Левски и ЦСКА. Надявам се да постигна успехи в Лудогорец\", коментира Стоев.\n\r\n\"Определено отборът организационно се е издигнал много, а и спортно-технически. В този тим идват доста класни играчи. Не че преди не ги е имало. Лудогорец е на средно европейско ниво, вече има добър имидж. Удоволствие за мен е, че се връщам отново в тима, с който постигнах най-големите си успехи\", отсече специалистът.\n                \n                \r\n\"Няма да имам много време за промени, но се надявам футболистите да бъдат спокойни за срещата на стадион \"Георги Аспарухов\". Една евентуална победа за нас може да създаде напрежение в противниковия отбор\", категоричен бе Стоев.\n\r\n", "date": "2019.03.07", "title": "Стойчо Стоев се надява: Бием Левски и ги отказваме от титлата"}
{"url": "https://www.dnes.bg/temida/2019/03/07/myj-shte-leji-30-godini-ubil-dvama-vyzrastni.403972", "text": "Окръжната прокуратура в Търговище приведе в изпълнение влязла в сила 30-годишна присъда на мъж, признат за виновен за убийствата на двама възрастни, които прикрил чрез палежи на домовете им. Това съобщиха от Апелативната прокуратура във Варна.\r\nЗа извършените две умишлени убийства Търговищкият окръжен съд е наложил наказание \"доживотен затвор\" на 20-годишния мъж, което е заменил с 30 години лишаване от свобода при строг режим, заради съкратено съдебно следствие с признаване на вина. \r\nПрисъдата на първата съдебна инстанция е произнесена през юли 2018 година.\r\nПрез януари 2019 г. с решение на Апелативния съд във Варна тя е била потвърдена изцяло. \r\nОсъденият не е обжалвал в законоустановения срок и така 30-годишната ефективна присъда е влязла в сила.", "date": "2019.03.07", "title": "Мъж ще лежи 30 години, убил двама възрастни"}
{"url": "https://www.dnes.bg/temida/2019/03/07/ostaviha-v-aresta-imotnite-izmamnici-ot-sofiia.403990", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАпелативният спецсъд остави в ареста групата имотни измамници, които бяха задържани в София в началото на месеца. В нея участва и бивш нотариус. \n\nНа прицел на измамниците били 23 апетитни имота в столицата. Обвиняемите са заблуждавали хора с психически проблеми и така са придобивали незаконно чужди имоти.\r\nДнес съдебният състав прецени, че има реален риск обвиняемите да извършат ново престъпление.\r\nОт защитата обаче твърдят, че няма категорични доказателства, които да потвърдят, че са извършвани имотни измами, съобщава в свой репортаж Bulgaria ON AIR.\r\n ", "date": "2019.03.07", "title": "Оставиха в ареста имотните измамници от София"}
{"url": "https://www.dnes.bg/health/2019/03/07/kak-se-postavia-diagnoza-shizofreniia.403959", "text": "Да поставиш правилната диагноза е основна задача в медицината. Това е от изключителна важност както за пациента, така и за лекаря. Точната и добра дефиниция на „врага“ е ключовата стъпка към избора на правилното лечение и постигане на възможно най-добрите резултати.\r\n \r\nВ основната си част медицината е не само изкуство, в което се отличават някои виртуози, а добре смазана машина, в която повечето болестни ситуации са описани и съществуват световни препоръки за добрата лекарска практика. По тях се водят и лекарите. Така пациентът получава точно това, което световният опит и анализ е препоръчал, а и лекарят от своя страна знае, че изходът от болестта на поверения му пациент зависи не само от него, а от най-добрите стандрти, по които се води.\r\n \r\nЗнае се, някои диагнози са достатъчно лесни за установяване – обстоен преглед в някои случаи е достатъчен, а в много други има и лабораторни изследвания, както и изобразителни, които подкрепят и завъшват диагностичния процес. С други думи, щом на рентгеновата снимка ясно се вижда, че бедрената кост е счупена, то каква е вероятността човек наистина да няма фрактура?\r\n \r\n\r\n \r\nДве са основните причини за това. Едната от тях е стигмата. За съжаление, в съвременното ни общество все още поставянето на психиатрична диагноза е дълбоко стигматизиращо и това може да доведе до негативни последици за живота на болния – само по себе си, настрана от ефекта на заболяването. Това е явление, срещу което лекарите непрекъснато се опитват да противодействат.\r\n \r\n", "date": "2019.03.07", "title": "Как се поставя диагноза шизофрения?"}
{"url": "https://www.dnes.bg/eu/2019/03/07/finansist-1-na-velikobritaniia-london-shte-otloji-brexit.403932", "text": "Великобритания вероятно ще трябва да отложи излизането си от Европейския съюз, ако законодателите отхвърлят предложената от правителство сделка при гласуването следващата седмица. Това заяви днес финансовият министър Филип Хамънд, цитиран БТА.\n\nАко предложеното от министър-председателката Тереза Мей споразумение за напускане не бъде прието от британския парламент, депутатите ще трябва да решават дали да отложат Brexit или да хвърлят петата по големина икономика в света в хаос чрез напускане без сделка.\n\r\n\"Правителството е наясно каква е волята на парламента по въпроса. Парламентът ще гласува да не се напуска ЕС без сделка. Дълбоко уверен съм в това\", каза Хамънд пред радио Би Би Си.\n                    \n                    \n                \r\nПо план Обединеното кралство би трябвало да напусне ЕС след 22 дни, но ако парламентът отхвърли сделката, това ще постави под съмнение въпросите как, кога и дори дали изобщо Великобритания ще осъществи най-драстичната промяна във външната и търговската си политика от повече от век.\n\r\nХамънд предупреди колегите си евроскептици, че ако не подкрепят предложената от правителството сделка, ще се изправят пред риска от по-тесни икономически отношения с ЕС. \"Тогава ще се окажем на непозната територия, където ще е нужен консенсус в Камарата на представителите, а това неизбежно означава, че ще трябва да се правят компромиси. За да се избегне това, колегите ми трябва да гласуват за сделката\", отбеляза министърът.\n\r\nЗапитан направо дали би напуснал кабинета, ако Мей реши страната да излезе от ЕС без споразумение, Хамънд отговори: \"Винаги съм казвал, че за мен вариантът Великобритания да излезе от ЕС без сделка е много лош\".", "date": "2019.03.07", "title": "Финансист №1 на Великобритания: Лондон ще отложи Brexit "}
{"url": "https://www.dnes.bg/sofia/2019/03/07/sled-helpbook-signali-ot-krasno-selo-s-reakciia-za-problemite.403926", "text": "След поредицата от обзори на нередностите, за които гражданите алармират до институциите чрез платформата , днес ще ви представим и обзор на постъпилите сигнали, касаещи проблеми в столичния район \"Красно село“, по които  има адекватна и навременна реакция.\n\r\nОт години строяща се църква е превърната в наркоманско сборище и свърталище на клошари, която е в непосредствена близост до детска площадка. След сигнала  реагира светкавично като извърши писмено уведомление към собственика за подобряване на санитарно-хигиенните условия, поддържането и стопанисването на прилежащия имот. \n                    \n                    \n                \r\nВ друг сигнал, касаещ автомобилния трафик в квартала, жител предлага смяна на посоката на движение, с цел улесняване на преминаващите. В отговор \n\r\nСлед получен сигнал за повредено осветление на улица в квартала и след извършените предписания на общината към фирмата, отговаряща за поддръжката в района е  и локацията е работеща и въведена в изправност. \n\r\nВъв връзка с постъпил  в района сигналът е предаден на компетентните органи, отговарящи за чистотата и поддръжката на съоръжението.\n\r\nНе липсват и проблеми с дупките по централните улици в квартала, но след сигнал за огромна такава, намираща се на възлово място - информацията е предадена на отдел \"Транспорт и транспортни комуникации\" към Столична община с предписание за необходимост от извършване на спешен авариен ремонт на констатирани дефекти по пътната инфраструктура на територията на район \"Красно село\".\n\r\nТова са само малка част на сигналите, по които има развитие, благодарение на бързата реакция на служителите в администрация на район \"Красно село“, за което им благодарим!\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в . Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.03.07", "title": "След HelpBook сигнали: От \"Красно село\" с реакция за проблемите"}
{"url": "https://www.dnes.bg/notifikacii/2019/03/07/arabadjievi-zadyrjani-vyv-vilata-na-joro-shopa.403968", "text": "\n\r\nВетко и Маринела Арабаджиеви са задържани във вила в Кабрера де Мар, в близост до Барселона, която е собственост на Георги Семерджиев, потвърди говорителят на прокуратурата Румяна Арнаудова.\n\r\nТази сутрин два екипа са предприели действия за навлизане в имота, като освен издирването на Арабаджиеви, целта е била да бъде задържан и Семерджиев, известен с прякора си Жоро Шопа. Неговият арест е по искане на швейцарските власти.\n\r\nЗасега не е ясно дали Арабаджиеви са притежавали фалшиви паспорти. \n\r\nОчакваме испанските власти да ни предоставят исканите от вещи, допълни Арнаудова.\n                \n                \r\nДейства се по регламента за европейска заповед за арест и тепърва предстоят процедури за завръщането на Арабаджиеви, които могат да отнемат поне половин месец. \n\r\nНо сроковете са условни, защото зависят от съд в чужда държава, поясни говорителят на прокуратурата. \n\r\nИспански съд ще реши дали двамата да бъдат екстрадирани в България. Ако искането на държавата ни бъде удовлетворено, семейството ще бъде задържано още на летището с мярка задържане под стража за 72 часа.   \n\r\nАрабаджиеви се издирваха с Интерпол и еврозаповед за арест от август м.г. след акция на Специализираната прокуратура по разследване за данъчни престъпления и пране на пари.", "date": "2019.03.07", "title": "Арабаджиеви задържани във вилата на Жоро Шопа"}
{"url": "https://www.dnes.bg/obshtestvo/2019/03/07/speshna-pomosht-v-ruse-s-protest-zaradi-konkursa-za-nov-direktor.403958", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Протест на работещите в Спешната помощ в Русе. Те не приемат резултатите от конкурса за нов директор, проведен от Здравното министерството и заплашват с колективна оставка.\r\nКонкурсът беше обявен през януари след пенсионирането на директора на Центъра за спешна медицинска помощ в Русе. Временно на мястото му беше назначена д-р Недка Дикова, която се подкрепя от близо 80 на сто от работещите в центъра и филиалите му.\r\nПротестиращите настояват техен шеф да остане временно изпълняващата длъжността д-р Дикова, вместо спечелилата конкурса д-р Иванка Маринова. Част от работещите в Спешна помощ обаче не са на същото мнение, а синдикатите не пожелаха да заемат ясна позиция.\r\nНовият директор засега се въздържа от изявления пред медиите. Ако до десет дни от Здравното министерство не вземат отношение, ще последват колективни молби за напускане, съобщава Bulgaria ON AIR.\r\n ", "date": "2019.03.07", "title": "Спешна помощ в Русе  с протест заради конкурса за нов директор"}
{"url": "https://www.dnes.bg/obrazovanie/2019/03/07/vylchev-za-shkolskiia-dreskod-da-se-obsyjda-s-uchenicite.403919", "text": "Въвеждането на униформи е училищна политика, коментира министърът на образованието и науката Красимир Вълчев. Той обясни, че  \"униформите са полезни, защото създават отношение, култура към училището  и намаляват усещането за различие между учениците\".\r\nПовод за коментара му беше въведеният в Английската гимназия в Бургас задължителен дрескод, което доведе до недоволство сред възпитаниците й. Със заповед на директора в училището може да се ходи само в четири цвята, без нарязани дънки, надписи и щампи по дрехите.\n\n\n\n\r\nПо думите на министъра МОН няма  намерение да предлага задължителни униформи във всички училища, една такава политика е полезна, но тя трябва предварително да бъде  обсъдена с родителите във всяко училище. Когато се предвижда въвеждането  на униформи в гимназиите, трябва те да се обсъдят и със самите ученици,  защото са големи, отбеляза Вълчев.\r\n                    \n                    \n                На  въпрос дали трябва да има изисквания за \"дрескод\", за да не ходят  учениците със скъсани дънки в училищата, министърът каза, че \"за всички -  и за учениците и за учителите, облеклото трябва да е благоприлично и да  съответства на това, че са ученици, а на учителите - да съответства на  служебното им положение, защото училището е образователна институция и е  нормално да има правила\".\r\nПо повод едносменния режим на обучение в страната Вълчев обясние, че близо 300 са училищата, в които сега се учи на две смени, като тези училища са в 65 общини. За да се премине на едносменен режим на обучение в училищата, е необходимо в най-големите градове да се построят допълнително училища, както и в някои по-малки градове. Всички училища в страната са около 2400. Столичната община започва проект за строежа на четири нови училища. Някои училища ще се достроят, ще има и опция за преразпределение на приема.\r\nПриемът на ученици след седми клас е свързан с избора на профили и професии от учениците и МОН иска да насочи седмокласниците в по-голяма степен към профили и професии, които са свързани с техниката, математиката и природните науки, обясни министърът, цитиран от БТА.\r\nПо думите му това преструктуриране на приема не е свързано с фаворизирането на тези учебни дисциплини, а защото се очаква у нас да има най-голям недостиг на технически кадри, на студенти и специалисти с инженерно-техническо образование и на кадри от природните науки, необходими са също педагогически и аграрни специалисти.\r\nЗатова сме взели мерки за преструктурирането на приема, за отпускането на допълнителни стипендии и на допълнително финансиране на професионалните гимназии и висшите училища, които обучават в тези професионални направления, отбеляза министърът.\r\nВ отговор на въпрос министър Вълчев каза, че не е запознат защо Испанската гимназия в София ще приема с една паралелка по-малко след седми клас, но предположи, че е заради едносменния режим.164-та Испанска гимназия в София е в една сграда с основно училище. Ако в гимназията приемът е с една паралелка по-малко, това не би трябвало да повлияе на развитието на училището, заяви образователният министър.\r\nМинистър Красимир Вълчев присъства днес урок на второкласници в 109-то Основно училище \"Христо Смирненски\".", "date": "2019.03.07", "title": "Вълчев за школския дрескод: Да се обсъжда с учениците!"}
{"url": "https://www.dnes.bg/notifikacii/2019/03/07/shte-izleze-li-smetkata-na-plovdiv-kato-stolica-na-kulturata.403897", "text": "За всеки един инвеститор, независимо от това в какво инвестира той, най-важната гледна точка е възвръщаемостта. И то във всичките ѝ аспекти – какви проценти възвръщаемост ще постигне, кога ще бъде достигнат т. нар. Break even point (критична точка на продажбите, при която вече започва да се трупа печалба, б. ред.), и т.н.\r\nТова, разбира се, важи за инвестиции във всяка сфера, включително и в културата. И на фона на сравнително високия бюджет за откриването на „Европейската столица на културата“ (близо 76,4 млн. лева) и критиката от различни страни,  се опитва да направи напречен разрез на вложенията на община Пловдив и страната ни като цяло, за да даде ясен поглед дали те си заслужават.\r\n                \n                Всеки инвестиран лев в проекта може да има възвръщаемост между 8 и 10 пъти в икономиката на региона, показват осреднените данни за градовете домакини на проявата „Европейска столица на културата“ (ЕСК), сочи информация на Община Пловдив. Дали обаче това ще е така и в случая с Пловдив?\r\nПрез последните шест години статистиката на общината показва непрекъснато нарастване на броя на туристите в града. През миналата 2018 г. данните сочат, че около 1 млн. туристи са преминали през Пловдив. Според официалната статистика на НСИ за петгодишния период, в който градът се подготвяше за събитието, броят на туристите в област Пловдив се увеличава устойчиво – 12% спрямо базисната 2014 г.\r\nЗа тази година очакванията са изключително високи – предвижда се около 2 млн. туристи да посетят града на тепетата. \r\n“Със сигурност ръст на туризма ще отбележи и целият регион”, поясняват представители на общината пред . \r\nКаква част от увеличението на туристопотока се дължи на самото събитие е трудно да се изчисли. Изчисленията обаче сочат, че от кандидатстването на Пловдив за участие в надпреварата за Европейска столица на културата през 2010 г. до днес се отчита 85%-ен ръст на посетителите в музеите в града. Само за миналата година има близо 30%-но увеличение на приходите от посещения в тях.\r\nИ ако се питате кои са най-посещаваните културни забележителности в града, имаме отговор и на този въпрос. Статистиката показва, че това са Античният театър, Етнографският музей, къща „Клианти“, Римският стадион, Природонаучният музей и др. Сред предпочитаните от туристите места е, разбира се, и първият в страната арт-квартал „Капана“.\r\nТочното определяне на възвръщаемостта от подобно мащабно събитие е „една нелесна задача, защото градската икономика е като жив организъм, който търпи влиянието на редица фактори от различен характер“, твърди пред Bloomberg TV Bulgaria икономистът д-р Мирослав Кръстев, УНСС. Той коментира осреднените данни завъзвращаемостта на инвестициите за ЕСК от останалите европейски градове, участвали в инициативата.\r\nПродължението на анализа четете\r\n ", "date": "2019.03.07", "title": "Ще излезе ли сметката на Пловдив като столица на културата?"}
{"url": "https://www.dnes.bg/health/2019/03/07/hranene-pri-omaznen-cheren-drob.403875", "text": "Мастният черен дроб е резултат от натрупването на излишната мазнина в този важен орган. Първото нещо, което всеки специалист би ви посъветвал е да промените начина си на хранене, да спортувате редовно. \r\nПоявата на мастен черен дроб може да бъде предизвикана от честа употреба на алкохол, наднормено тегло, нездравословен начин на живот, генетика и други.\r\nОмазняването на черния дроб може да наруши основната функция на органа, да повлияе на метаболизма, елиминирането на токсините. Има някои храни, сред които слънчогледови семки, плодовете, зеленчуците, броколи, тофу, които е хубаво да включите към вашето здравословно меню.\r\n\r\n                    \n                    \n                \r\nПо-мазните видове риби като скумрия, сьомга, пъстърва са богати на омега-3 мастни киселини, които спомагат за намаляване на възпалението, редуциране на телесното тегло, чрез възстановяване на съотношението омега-3 към омега-6 мастни киселини. Според учени, редовната консумация на риба, която е богата на тези важни хранителни елементи, може да помогне за намаляване на мазнините в черния дроб.\r\n\r\nКонсумацията на зехтин ни помага да подобрим липидния профил на кръвта, повишава глюкозния метаболизъм. Тази суперхрана е чудесен източник на мононенаситени мастни киселини. Добавете към ежедневното си меню 4-5 супени лъжици, за овкусяване на салати, ястия.\r\n", "date": "2019.03.07", "title": "Хранене при омазнен черен дроб"}
{"url": "https://www.dnes.bg/sofia/2019/03/07/arestuvanite-pri-specakciiata-dnes-predimno-ot-klana-goliovcite.403935", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Над 20 души са задържани при специализираната акция в столичния квартал \"Орландовци\", проведена рано тази сутрин и продължаваща в момента. В организираната престъпна група участват и хора от кюстендилския клан Гольовците, свързан с масовия бой Кюстендил, завършил с убийство. \n\n\n\r\nРазследва се и участието на двама полицаи от Второ районно управление в София, които са помагали на бандата.\r\nПод надзора на Специализираната прокуратура е разбита групата, която се занимавала с грабежи, разпространение на наркотици и дори разбиване на надгробни паметници с цел рекет.\r\nНад 90% от задържаните са от клана Гольовци, съобщава .\r\nГрупата е разработвана от полицията още от миналото лято. Процесуално-следствените действия продължават.\r\n ", "date": "2019.03.07", "title": "Арестуваните при спецакцията днес - предимно от клана Гольовците"}
{"url": "https://www.dnes.bg/evroizbori-19/2019/03/07/gerb-iska-sydiia-za-shef-na-cik-kradat-ot-bsp-govoritelia-andreev.403931", "text": "ГЕРБ предложи за шеф на ЦИК съдията от Върховния административен съд Стефка Стоева.\n\r\nОт своята квота пък в новия мандат на комисията те предлагат Александър Андреев, който досега беше говорител на ЦИК,  излъчен от БСП.\n\r\nВ четвъртък изтича крайният срок за предложенията на парламентарните сили за предложения за нови членове на ЦИК.\n\n\n\r\nДосега председател на комисията беше Ивилина Алексиева от квотата на БСП. Тя зае поста през 2014г., когато властта беше в ръцете на социалистите.\n\r\nСега очаквано ГЕРБ като първа политическа сила получава правота да излъчи председател.\n\r\nШефът на депутатите от ГЕРБ Цветан Цветанов определи Стефка Стоева, която ще заеме поста, като изключителен професионалист, съдия повече от 40 години. Освен това била предложена за конституционен съдия от съдийската колегия.\n                    \n                    \n                \r\nЗа да се запази приемствеността с оглед на предстоящите само след по-малко от три месеца евроизбори, ГЕРБ ще остави в комисията Георги Баханов, когото предлагат за зам.-председател, Йорданка Ганчева, Мария Бойкинова.\n\r\nНовите предложения са две – на адвоката Мирослав Джеров и на номинирания от Асоциацията на политолозите Димитър Димитров.\n\r\nЦветанов увери, че с каквото и предложение да излязат от БСП за техните кандидати, ГЕРБ ще ги подкрепи.\n\r\n\"Дори да влязат като посетителска група в парламента и да не се докоснат до пултовете за гласувани, ние ще подкрепим техните предложения\", отбеляза той.\n\r\n\"За нас е важно колкото може по-бързо да се формира новият състав на ЦИК и така да отпадне поне една от опорните точки на БСП, че изборите ще бъдат опорочени и нечестни заради състава на ЦИК\", коментира още Цветанов.\n\r\nСпоред него левицата не признава този ЦИК, защото сегашните представители от квотата на БСП в комисията били посочени от предишно ръководство на партията и парламента - Сергей Станишев и Мая Манолова.\n\r\nОчаква се по-късно днес от БСП също да обявят кандидатите си.\n\r\nМакар че депутатите от БСП няма да се връщат в парламента за избора на ръководство на комисията, социалистите обмислят да предложат кандидат за зам.-председател.\n\r\nОчаква се те да имат общо шестима членове в комисията, като също ще се запазят част от сегашните.\n\r\n\"Обединените патриоти\" и ДПС ще имат по двама членове в ЦИК.\n\r\n\"Воля\" ще има един представител в ЦИК, както и Реформаторският блок.", "date": "2019.03.07", "title": "ГЕРБ иска съдия за шеф на ЦИК, крадат от БСП говорителя Андреев"}
{"url": "https://www.dnes.bg/sofia/2019/03/07/brokeri-derat-koji-na-naemateli-sys-stranni-klauzi-v-dogovorite.403915", "text": "Върховният административен съд потвърди решение на Комисията за защита на потребителите (КЗП) за забрана на нелоялна практика на агенция за недвижими имоти. След спечелен колективен иск в съда друга агенция за имоти премахна неравноправни клаузи от общите си условия. Това съобщи председателят Димитър Маргаритов по \"Дарик\" радио.\n\n  \n\r\n\"Неравноправните клаузи въвеждат необосновано високи или изобщо без основание неустойки за насрещната страна по един такъв договор\", обясни Маргаритов. Например, предвижда се неустойка за клиента при просрочие на задължение по договора, а няма аналогична такава за търговеца, когато той не изпълни свой ангажимент в срок. \"Или т.нар. арбитражни клаузи. Т.е. изключва се възможността даден спор да бъде решен от съда, а се препраща към определени арбитражни съдилища – нещо, което и на законово ниво получи своето решение. Така че, тук и съдът потвърждава неща, които трябва да бъдат прилагани стриктно\", добави председателят на КЗП. \n                    \n                    \n                \r\nМаргаритов даде пример и за нелоялна практика на агенция за недвижими имоти, забранена със заповед, потвърдена от ВАС. \"Агенцията изискваше заплащане на сума по протокол, съставен между потребител и агенция за недвижими имоти, дори не ставаше въпрос и за договор. Според този протокол, ако впоследствие си купите даден имот, без съдействието на тази агенция, ѝ дължите комисионна – нещо, което според мен е чисто плащане без основание\", коментира председателят на КЗП. \n\r\n\"Това са няколко случая, в които съдът разумно е преценил, че не бива потребителите да бъдат натоварвани със задължения, които не им се следват, особено като се има предвид, че тези задължения имат понякога и съществени финансови измерения\", обобщи Маргаритов.", "date": "2019.03.07", "title": "Брокери \"дерат кожи\" на наематели със странни клаузи в договорите"}
{"url": "https://www.dnes.bg/notifikacii/2019/03/07/shkolata-po-samba-mangeira-s-golemiia-priz-ot-karnavala-v-rio.403912", "text": "\nШколата по самба \"Мангейра\" завоюва двадесетата титла в своята история и е големият победител на карнавала в Рио, предава Франс прес.\n\n\n\r\nПо време на шествието си танцьорите отдадоха почит на чернокожата бразилска правозащитничка Мариеле Франко, убита преди една година. Обявяването на \"Мангейра\" за победители в надпреварата на 14-те школи по самба, достигнали до финала, предизвика бурна радост в града, пише БТА.\n\r\nПо време на своето зрелищно представяне, танцьорите от \"Мангейра\" отдадоха почит на чернокожите и индиански герои, които не са включени в бразилските учебници. Школата направи своя трактовка на историята на страната, от нейното откриване, през извоюваната независимост до отмяната на робството. Школата дори си позволи да \"коригира\" националния флаг, като замени със своите маркови розови и зелени краски традиционните цветове на знамето.\n                \n                \r\nПоследната победа на \"Мангейра\", основана през 1928 година, датираше от 2016 година с шествие, посветено на популярната певица Мария Бетания.\n\r\nТази година школата отдаде почит на Мариеле Франко, общинска съветничка в Рио, надупчена с куршуми на 14 март 2018 година в близост до самбодрома, където се провежда карнавалът. Убийството й все още не е разкрито от властите.\n\r\n ", "date": "2019.03.07", "title": "Школата по самба \"Мангейра\" с големия приз от карнавала в Рио "}
{"url": "https://www.dnes.bg/stranata/2019/03/07/bvp-na-bylgariia-za-2018-godina-e-s-ryst-ot-3-1-na-sto.403922", "text": "БВП за 2018 г., получен като сума от тримесечни данни, нараства в реално изражение с 3.1 на сто спрямо 2017 година, показват предварителни данни на Националния статистически институт, цитирани от БТА. За 2018 г. БВП достига номинален стойностен обем от 107 925 млн. лв.. Преизчислен в евро, БВП е съответно 55 181 млн. евро, като на човек от населението се падат 7 829 евро. \n\n\n\r\nБрутната добавена стойност възлиза на 93 513 млн. лева. Реалният стойностен обем на показателя е с 3 на сто по-висок в сравнение с този, достигнат през 2017 година.\n\r\nИндустриалният сектор създава 27.4 на сто от добавената стойност на икономиката, което e намаление с 1 процентен пункт в сравнение с 2017 година. Секторът на услугите създава 68.4 на сто, а аграрният сектор - 4.2 на сто от добавената стойност, при съответно 66.9 и 4.7 на сто през 2017 година.\n                    \n                    \n                \r\nПрез четвъртото тримесечие на 2018 г. брутният вътрешен продукт (БВП) възлиза на 29 813 млн. лв. по текущи цени. Преизчислен в евро, БВП е съответно 15 243 млн. евро, като на човек от населението се падат 2 168 евро. Сезонни данни показват растеж от 3.2 на сто на БВП през четвъртото тримесечие на 2018 г. в сравнение със съответното тримесечие на предходната година и 0.8 на сто спрямо третото тримесечие на 2018 година.\n\r\nПрез 2018 г. БВП възлиза на 107 925 млн. лв. по текущи цени. Преизчислен в евро, БВП е съответно 55 181 млн. евро, като на човек се падат 7 829 евро. БВП за 2018 г. по предварителни данни нараства в реално изражение с 3.1 на сто спрямо 2017 година.\n\r\nСъздадената от отраслите на националната икономика брутна добавена стойност (БДС) през четвъртото тримесечие на 2018 г. възлиза на 25 785 млн. лв. по текущи цени. През четвъртото тримесечие на 2018 г. спрямо същото тримесечие на предходната година относителният дял на аграрния сектор в добавената стойност на икономиката се понижава с 0.2 процентни пункта до 3 на сто. Индустриалният сектор намалява относителния си дял в добавената стойност на икономиката с 2.6 процентни пункта до 23.5 на сто. Относителният дял на добавената стойност, реализирана от дейностите в сферата на услугите, нараства до 73.5 на сто при 70.7 на сто през съответния период на предходната година.\n\r\nЗа крайното потребление през четвъртото тримесечие на 2018 г. се изразходват 81 на сто от произведения БВП. Инвестициите (бруто образуване в основен капитал) формират 20.1 на сто от произведения БВП. Външнотърговското салдо от стоки и услуги е отрицателно.\n\r\nПрез четвъртото тримесечие на 2018 г. спрямо третото тримесечие на 2018 г. Брутната добавена стойност в икономиката се увеличава също с 0.8 на сто.\n\r\nПо предварителни данни за четвъртото тримесечие на 2018 г. крайното потребление бележи спад от 0.1 на сто спрямо предходното тримесечие, а бруто образуването в основен капитал нараства с 2.8 на сто. Износът на стоки и услуги се увеличава с 3.1 на сто, а вносът на стоки и услуги - с 2.4 на сто.\n\r\nПрез четвъртото тримесечие на 2018 г. спрямо същото тримесечие на предходната година брутната добавена стойност се увеличава с 2.9 на сто. По отношение на компонентите на крайното използване принос за реалното увеличаване на БВП има нарастването на индивидуалното потребление с 5.7 на сто и на колективното с 4 на сто. Бруто образуването на основен капитал се повишава с 6.6 на сто. Вносът и износът на стоки и услуги отбелязват ръст съответно с 1.6 и 1.4 на сто спрямо съответното тримесечие на предходната година.", "date": "2019.03.07", "title": "БВП на България за 2018 година е с ръст от 3.1 на сто"}
{"url": "https://www.dnes.bg/notifikacii/2019/03/07/beleznici-za-vetko-i-marinela-arabadjievi-spipaha-gi-v-ispaniia.403945", "text": "Ветко и Маринела Арабаджиеви са задържани в Испания, съобщи Нова тв. Двамата се издирват от септември, като има има и издадена и европейска заповед за арест и са обявени в Интерпол.\r\nСъпрузите са обвинени в участие в престъпна група и укриване на данъци. В ареста е едно от децата им - Вълчо, който ще отговаря пред съда за пране на пари.  \r\nПо непотвърдена информация двамата са били арестувани в Барселона в имението на техен семеен приятел.\r\nОчаква се те да бъдат екстрадирани в България.\r\n", "date": "2019.03.07", "title": "Белезници за Ветко и Маринела Арабаджиеви, спипаха ги в Испания"}
{"url": "https://www.dnes.bg/akoshtete-vqrvaite/2019/03/07/4-zodii-koito-ne-obichat-da-sportuvat.403937", "text": " Някои личности са родени за атлети. Спортуването им е хоби, имат нужда да тренират, за да се чувстват добре, състезатели са по природа и т.н. Но други не са толкова атлетични, бързо се изморяват, когато са на тренировка, не изпитват желание да спортуват често. Предпочитат да релаксират вкъщи, пред телевизора или на компютъра. Ето кои зодии не са родени за спортисти.\r\n\r\n \r\nПредпочитат да се занимават с изкуство, а и да си подремват. Сънуват интересни неща, затова обичат да си поспиват и през деня. Творят - рисуват, четат, пишат, пеят. Но спортът не е тяхната стихия. Обичат да се разхождат и понякога да карат велосипед, но с бавно темпо.\r\n \r\n \r\n\r\n \r\nНа Близнаците им се иска да са по-атлетични и да спортуват по-често. Редовно си обещават, че ще се захванат сериозно с тренировките и ще влязат във форма. Купуват си екипировка, записват се на определен спорт, говорят с треньор, но рядко успяват да спазят плана си. Ходят 2-3 пъти и бързо им става скучно. Намират си извинения, спират с тренировките и се отдават на забавления, ходене по кафета и ресторанти.\r\n \r\n", "date": "2019.03.07", "title": "4 зодии, които не обичат да спортуват"}
{"url": "https://www.dnes.bg/politika/2019/03/07/ot-sofiia-do-skopie-za-chas-s-vlak-no-do-2025-g.403944", "text": "До 2025 г. пътят между София и Скопие ще се изминава в рамките на час с влак. Това заяви министърът на транспорта, информационните технологии и съобщенията Росен Желязков, който председателства първото заседание на Междуправителствената комисия за икономическо сътрудничество между България и Северна Македония.\r\nТой посочи още, че за следващия програмен период от Оперативна програма „Транспорт“ ще бъдат отделени 400 млн. евро за изграждането и модернизацията на железопътната линия София-Перник-Радомир-Гюешево-граница.\r\nОт страна на Република Северна Македония е предвидена аналогична сума за изграждне на нова свързаност на границата и Скопие, уточни Желязков пред журналисти и добави, че се очаква влаковете по трасето да се движат със средна скорост от 160 км/час.\r\n                    \n                    \n                От българска страна остава да бъдат изградени още 2 км, но от македонска тепърва предстои изграждането на по-голямата част от трасето между границата и столицата.\r\nОтносно изграждането на пътна магистрала между София и Скопие Желязков обясни, че от българската страна е приоритет четирилентов път Рила-Тракия. „Но Македония има малко по-различни приоритети за скоростните пътища. Свързаността с Белград и Гърция са им по-атрактивни. Така или иначе за нас е най-важен железопътният транспорт между България и Македония“, каза министърът.\r\nТой добави още, че процесът по сближаването между двете държави бележи десетилетия, а днешната среща е много е важна, защото е първата. „Най-важното, което се случи досега, е изграждането на доверие и по-добра комуникация и разбирателство. Много важно за насърчаването на инвестициите и увеличаването на стокообмена и оборота между двете държави е именно доверието и ясните правила на работа. Още снощи дълго разговаряхме с македонските ни колеги и препотвърдихме вече поетите ангажименти по отношение на железопътната инфраструктура“, коментира Росен Желязков.\r\n\r\n ", "date": "2019.03.07", "title": "От София до Скопие за час с влак, но до 2025 г."}
{"url": "https://www.dnes.bg/sofia/2019/03/07/op-i-dps-syshto-predstaviha-nominaciite-si-za-cik.403946", "text": "И Обединени патриоти представиха номинациите си за членове на новата ЦИК. Те предлагат юристът и преподавател Таня Йосифова за зам.-председател, а Бойчо Арнаудов за член.\n\n\r\nЯвор Нотев от \"Атака\" подчерта, че патриотите излизат със съгласие за тези номинации и кандидатурите са общи от името на парламентарната група.\n\r\n\"Таня Йосифова е дългогодишен юрист и с над 20-годишен стаж в областта на гражданското право. Тя е преподавател в УНСС, Югозападния университет, в Академията на МВР, юрист с много сериозна практика и добър преподавателски опит. Не е била досега член на ЦИК\", обясни Борис Ячев от НФСБ.\n\r\nБойчо Арнаудов пък и в момента е член на ЦИК.\n                    \n                    \n                \r\n\"Той е с богат стаж в държавната администрация и човек, който вече е влязъл в нещата\", добяви Искрен Веселинов.\n\r\nОт ДПС също представиха своите две кандидатури за ЦИК. От движението предлагат за секретар на ЦИК Севинч Солакова и Ерхан Чаушев за член. И двамата и в момента са в състава на ЦИК.\n\r\n\"И двамата предложени от нас колеги за ЦИК имат дългогодишен опит като членове на ЦИК в провеждането на всички видове избори и референдуми в страната\", каза Мустафа Карадайъ.\n\r\nПо-рано и от ГЕРБ представиха своите кандидатури. Те предлагат за шеф на ЦИК съдията от Върховния административен съд Стефка Стоева. Номинират и  Александър Андреев, който досега беше говорител на ЦИК, излъчен от БСП.\n\r\nЗа да се запази приемствеността с оглед на предстоящите само след по-малко от три месеца евроизбори, ГЕРБ ще остави в комисията Георги Баханов, когото предлагат за зам.-председател, Йорданка Ганчева, Мария Бойкинова.\n\r\nНовите предложения са две – на адвоката Мирослав Джеров и на номинирания от Асоциацията на политолозите Димитър Димитров.", "date": "2019.03.07", "title": "ОП и ДПС също представиха номинациите си за ЦИК"}
{"url": "https://www.dnes.bg/notifikacii/2019/03/07/jertvoprinoshenie-v-peru-140-deca-i-200-lami-s-iztrygnati-syrca.403941", "text": "Археолози са открили в Перу телата на над 140 деца и 200 животни лама с изтръгнати сърца, пожертвани в единичен ритуал за омилостивяване на боговете през 15-и век, предаде ДПА, позовавайки се на публикация в сп. \"PLOS One\".\n\n\n\r\nТелата на децата, на възраст между 5 и 14 години, и на животните от семейство Камилови, са намерени при разкопки в северния район Хуанчако. Обектът е част от империята Чиму - доминираща култура по перуанското крайбрежие преди идването на инките.\n\r\nУчените отбелязват, че това е най-масовото жертвоприношение на деца, както и на лами, в Новия свят, предава БТА.\n\r\nНарезите по костите и разместването на ребрата свидетелстват, че гръдните кошове на жертвите са били отворени, вероятно за да могат да бъдат извадени им сърцата им по време на ритуала, извършен през 1450 г.\n                \n                \r\nОстанките са намерен под плътен пласт тиня. Това кара изследователите да допуснат, че преди ритуала е имало дъждовна буря или наводнение, което е довело до масовата сеч за омилостивяване на боговете.\n\r\n\"Находката ни изненада. Досега липсваха етноисторически източници или исторически сведения за жертвоприношение на деца и животни от семейство Камилови в подобен мащаб по северното крайбрежие на Перу\", казва Джон Верано, съавтор на изследването от университета Тулейн в САЩ.", "date": "2019.03.07", "title": "Жертвоприношение в Перу – 140 деца и 200 лами с изтръгнати сърца"}
{"url": "https://www.dnes.bg/sofia/2019/03/07/rabotnik-postrada-tejko-sled-padane-ot-bilbord.403947", "text": "47-годишен работник пострада днес при монтаж на билборд на Симеоновско шосе в София.\r\nТой е бил приет в спешното отделение на УМБАЛ \"Св. Анна\", съобщиха от здравното заведение.\r\nМъжът е хоспитализиран в реанимацията с тежка фрактура на ребра и има опасност за живота му.", "date": "2019.03.07", "title": "Работник пострада тежко след падане от билборд"}
{"url": "https://www.dnes.bg/zvezdi/2019/03/07/iavor-baharov-ne-sym-udrial-jena-nito-policai.403953", "text": "Явор Бахаров смята, че неговият арест и причините за него са силно преувеличени. Според публикуваната информация той е удрял момиче в късните часове на 3 срещу 4 март, налетял е и на младеж, който се е опитал да спре кавгата. Той обаче също бил нападнат от актьора. \n\r\nБахаров налетял и на униформен от пристигналия полицейски патрул, след което бил арестуван. След разигралите се сцени Явор е бил осъден на пробация.\n\r\n\"Някои медии с или без желание комбинират и преувеличават факти. Случката е силно преувеличена и не отговаря на истината. Не е имало насилие над жена, нито пък към полицейски служител, това е доказан факт! В навечерието на 8-и март, както и в последните 3 години, ние сме заедно, Обичаме се, Обичайте се и вие\", написа Бахаров във Facebook.\n                    \n                    \n                \r\nСлучаят днес бе коментиран и директора на столичната полиция старши комисар Георги Хаджиев, който потвърди за ареста.\n\r\n\"На 4 март в 1:30 ч. е получен сигнал на 112 за скандал между две лица. Колегите от Първо районно са реагирали веднага. Последвало е неизпълнение на полицейско разпореждане и лицето е отведено в районното. Задържан е под стража за 24 часа, след това е удължена за 72 часа. Признал се е за виновен и е осъден на пробация\".\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.03.07", "title": "Явор Бахаров: Не съм удрял жена, нито полицай!"}
{"url": "https://www.dnes.bg/stranata/2019/03/07/shtamyt-na-morbili-u-nas-e-vnesen-ot-italiia-ili-germaniia.403942", "text": "Увеличават се случаите на морбили у нас. Те вече са 92. Засегнати са областите Благоевград, Бургас, Пловдив, София и София-град. Изследване в немска лаборатория е показало, че щамът, които циркулира у нас, е внесен от Италия или Германия. Това съобщи пред БНТ директорът на Националния център по заразни и паразитни болести проф. Тодор Кантарджиев.\n\r\nВ германска лаборатория са изпратени проби на 21 болни от морбили от Разложко и София. Резултатите потвърдили съмненията на здравните власти, че щамът, който циркулира у нас, е различен от внесения през 2017 година от Украйна.\n\r\n\"Щамът е нов внос от Италия или Германия. По този начин ние показваме, че нямаме вътрешно разпространение на морбилния вирус и, че системата ни по отношение контрол на морбили работи\", обясни Кантарджиев.\n                    \n                    \n                \r\nСпоред него 38% от заразените с морбили са деца ненавършили възрастта за имунизация.\n\r\n\"Да се пазят неваксинираните деца и всички деца до 8-годишна възраст, които нямат една имунизация, трябва да бъдат имунизирани. След което пропуснатите на 12-годишна възраст реимунизирани\", обясни Кантарджиев.\n\r\nВаксините не са опасни, коментира алергологът академик Богдан Петрунов.\n\r\n\"Тук става въпрос за вкарване в организма на човека на продукти, които стимулират мощно защитните сили. Без ваксините ние, фактически, огромна част от инфекциозните заболявания, които съществуват, ние просто ще загиваме\", каза още той.\n\r\nОт Националния център по заразни и паразитни болести съобщиха, че за момента няма данни за усложнения при заразените с морбили у нас.\r\n ", "date": "2019.03.07", "title": "Щамът на морбили у нас е внесен от Италия или Германия "}
{"url": "https://www.dnes.bg/blizak-iztok/2019/03/07/rusiia-i-siriia-sasht-dyrjat-40-000-dushi-kato-zalojnici.403888", "text": "Русия и Сирия призоваха САЩ да дадат възможност на десетки хиляди хора да напуснат бежански лагер в Южна Сирия, предаде Асошиейтед прес. \n\n\n\r\nВ общо изявление руският и сирийският междуведомствен координационен щаб обвиниха Съединените щати, че задържа в лагера Рукбан 40 000 души против волята им.\n\r\nТе изтъкнаха лошите условия в лагера близо до Йордания и заявиха, че свързани със САЩ бунтовници на практика държат тези хора за заложници, предаде БТА.\n\r\nИзявлението отхвърля аргумента на американската страна, че Сирия не може да осигури безопасен подслон на жителите на лагера, и отбелязва, че сирийското правителство е изградило в няколко провинции инфраструктура, където да бъдат настанени тези хора. В текста се подчертава, че правителството в Дамаск гарантира на бежанците от Рукбан пълна сигурност.\n                    \n                    \n                \r\nВисокопоставени представители на сирийските и на руските власти призоваха ООН да се намеси и да съдейства за евакуиране на бежанския лагер.", "date": "2019.03.07", "title": "Русия и Сирия: САЩ държат 40 000 души като заложници"}
{"url": "https://www.dnes.bg/kino/2019/03/07/snejnata-kralica-4-se-haresa-nai-mnogo-na-zritelite-u-nas.403889", "text": "Руската анимация \"Снежната кралица: Огледалното царство\", която е четвърта в едноименната поредица, се хареса най-много на българските зрители, сочат обобщените данни от киносалоните у нас след Третомартенския уикенд. За първите три дни у нас филмът, в който Герда трябва да спаси магическия свят от крал Харолд, е гледана от 10 689 зрители и има 104 131 лева приходи от билетите им.\n\n\n\r\nНа втора позиция е \"Алита: Боен ангел\", създаден по едноименната манга поредица от 90-те години на миналия век на Киширо Юкито. За трите седмици у нас историята на момичето, оцеляло от Великата война, е гледана от 46 262 зрители и има 538 154 лева приходи.\n                    \n                    \n                \r\nТрети по ред е анимационният \"Как да си дресираш дракон:Тайнственият свят\", създаден по книгите на Кресида Коуел. Приключенията на Хълцук и Беззъб, които трябва да се справят с Гримел, са гледани от 113 715 зрители и имат 1 147 572 лева приходи за петте седмици у нас.\n\r\nЧетвърто място в топ 10 е за втората премиера от миналия уикенд - \"Семейни кютеци\", създаден по действителната история на англичанката Сарая-Джейд Бевис. Историята на момичето, израснало в семейство с пристрастие към кеч-турнирите, която трябва да пробие пътя си до Световната федерация по кеч, е гледана от 6 545 зрители и има 61 860 лева приходи.\n\r\nПета позиция е за екшъна \"Студено отмъщение\", римейк на скандинавския филм \"Kraftidioten\" отпреди пет години. Филмът с Лиъм Нийсън в ролята на шофьор на снегорин, чийто син е убит от наркодилъри, е гледан от 16 960 зрители и има 159 752 лева приходи за десетте дни на екраните у нас.\n\r\nНа шесто място е трилърът \"Честита нова смърт\", продължение на историята от 2017 година. Втората част от издирването на тайнствения убиец във времевия прозорец от 24-часа, които се повтарят, до разкриването на престъплението, е гледана от 25 130 зрители и има 222 742 лева приходи за трите седмици у нас.\n\r\nСедма позиция е за анимацията \"Lego филмът 2\", продължение на едноименния филм от 2014 година. Случващото се в Бриксбърг след нападението от космическите нашественици \"LEGO DUPLO\", е гледано от 22 945 зрители и има 219 796 лева приходи за месец на екраните у нас.\n\r\nОсмо място е за комедията \"Всичко, което не искаш да знаеш за родителите си\", която е от месец на екраните у нас. Премеждията на героите на Салма Хайек и Алек Болдуин, които се опитват да платят таксата на дъщеря си за колеж, а същевременно трябва да се справят с финансовите си проблеми, са привлекли общо 23 969 зрители и отчитат 224 224 лева приходи от билетите им.\n\r\nНа девето място е носителят на \"Оскар\" за женска роля на Оливия Колман \"Фаворитката\" на режисьора Йоргос Лантимос. След месец на екраните историята на английската кралица Анна Стюарт от началото на 18-ти век е гледана от 14 734 зрители и има 132 469 лева приходи.\n\r\nДесета позиция е за \"Бохемска рапсодия\", който взе общо четири \"Оскара\" и два \"Златни глобуса\". Хрониката на групата \"Куин\" от влизането на Фреди Меркюри в нея до участието им на концерта на \"Уембли\" през 1985 година е от четири месеца и половина на екраните и е гледана от 176 802 зрители и има 1 648 518 лева приходи от билетите им.\r\n/БТА/", "date": "2019.03.07", "title": "\"Снежната кралица 4\" се хареса най-много на зрителите у нас"}
{"url": "https://www.dnes.bg/notifikacii/2019/03/07/policiiata-blokira-orlandovci-izdirvat-droga-i-kradci.403894", "text": "Спецакция против организирана престъпна група за разпространение на наркотици и кражби се провежда в столичния квартал \"Орландовци\". Операцията е под надзора на специализираната прокуратура. \r\nВ операцията участват и служители на дирекция \"Вътрешна сигурност“ на МВР, които разследват евентуалното участие в престъпната група на двама служители на Второ РПУ в София.\r\nИнформация за хода и резултатите от операцията ще бъде предоставена по-късно.", "date": "2019.03.07", "title": "Полицията блокира \"Орландовци\", издирват дрога и крадци"}
{"url": "https://www.dnes.bg/football/2019/03/07/iunaited-sytvori-chudoto-izhvyrli-psj-ot-shampionskata-liga.403896", "text": "Манчестър Юнайтед сътвори чудото с доста резерви в състава си и стигна до успех с 3:1 при гостуването си на ПСЖ на \"Парк де Пренс\". Така отборът се класира за 1/4-финалите на Шампионската лига след общ резултат от двата мача 3:3 и правилото за повече голове на чужд терен, .\n\r\nГостите на практика нямаше какво да губят и отборът показа добър футбол, като при малко повече късмет можеше да стигне до сензационния обрат. Оле Гунар Солскяер не можеше да разчита на голяма част от титулярите си и в стартовия състав имаше няколко резерви. В крайна сметка обаче отборът показа добър футбол и заслужено победи.\n\r\nЛукаку бе точен във 2-ата минута, а десет след това Бернат изравни. Все пак Ромелу стигна до нов гол в 30-ата минута и така върна преднината на своя тим. Инфарктният момент дойде в продължението, когато с помощта на VAR реферът отсъди дузпа за Юнайтед, за игра с ръка на Кимбембе. Рашфорд застана зад топката и реализира.\n                    \n                    \n                \r\nИнтересно е да се отбележи също, че това бе пето поредно гостуване във Франция на Юнайтед без загуба. За последно тимът допусна поражение на френска земя през 2005 година.\n\r\nС тази победа английският гранд влезе в историята като първият отбор, който продължавава напред в турнира след загуба у дома с два или повече гола в първия мач.\n\r\nВ състава на Юнайтед се появи абсолютен дебютант - 17-годишният Мейсън Гринууд, който замени Ашли Йънг за последните минути.\n\r\n", "date": "2019.03.07", "title": "Юнайтед сътвори чудото, изхвърли ПСЖ от Шампионската лига"}
{"url": "https://www.dnes.bg/sofia/2019/03/07/evrostat-otchete-40-sa-jenite-v-pravitelstveniia-sektor-u-nas.403891", "text": "Значително по-висок от средния за ЕС е делът на жените в правителствения сектор у нас през миналата година - техният дял достига 40 процента, като за последните пет години е нараснал с почти 10 пункта /30 на сто през 2014 г./. Това показват данни от анализ на Евростат за местата, които са заемали дамите в правителствата и националните парламенти на страните от ЕС през 2018 г., като средният показател за ЕС е бил 30 процента дами в правителствения сектор.\n\n\n\r\nВ правителството на \"Борисов 3\" дамите заемат 5 министерски кресла, както и редица други ръководни позиции като зам.-министри или ръководители на държавни агенции, предава БТА.\n                    \n                    \n                \r\nДамите заемат като дял и 25 процента от местата в българския парламент, като средният показател за квотата на нежния пол в националните парламенти в ЕС-28 е бил 30 процента.\n\r\nСпоред данните на Евростат през последните 5 години у нас е имало значително повишаване на процента на дамите в парламента ни, като за периода 2014-2016 г. процентът е бил 20 на сто, през 2017 г. е бил 26 на сто и през миналата година е \"паднал\" до 25,4 на сто, според европейската статистика.\n\r\nТова означава, че в българския парламент има около 60 дами, без анализът да се ангажира с точният им брой. Според актуална справка в сайта на парламента обаче точният брой на жените в него е 62.\n\r\nДелът на местата, заемани от жени в правителствата националните парламенти, се различава значително в отделните страни от ЕС. През миналата година най-голям е бил делът на жените в правителствата в Испания и Швеция - съответно по 52 процента, следвани от Франция - 49 процента, Холандия и Дания - по 42 процента и др.\n\r\nНай-малко дами в национални правителства има регистрирани в следните страни на ЕС: Унгария - 7 на сто, Малта - 12 на сто, Кипър, Италия и Полша - по17 на сто.\n\r\nПрез 2018 г. Швеция отчита най-висок дял на жените в националния си парламент с 47 на сто. Следват Финландия - 42 на сто, Белгия и Испания - и двете по 40 на сто, Австрия - 37 на сто, Дания и Португалия - по 36 на сто и Италия - 35 на сто.\n\r\nНа другия полюс най-малко жени в националните парламенти има в Унгария - 13 на сто, Малта - 15 на сто, Кипър и Гърция - 18 на сто и Румъния - 20 на сто.\n\r\nОсвен това броят на жените-президенти и министър-председатели в страните от ЕС също е нараснал за периода 2003 - 2018 г. През 2018 г. в ЕС е имало три дами ръководители на правителства, докато през 2003 г. е нямало такива.\n\r\nДелът на жените ръководители на правителства в ЕС никога не е надвишавал 14 процента, което означава, че никога не е имало повече от четири жени на тази позиция едновременно, според данните на Евростат.", "date": "2019.03.07", "title": "Евростат отчете: 40% са жените в правителствения сектор у нас "}
{"url": "https://www.dnes.bg/usa/2019/03/07/sasht-shte-vyvejdat-sankcii-sreshtu-banki-raboteshti-s-nikolas-maduro.403893", "text": "САЩ са установили опити на венецуелския президент Николас Мадуро да работи с чуждестранни банки, за да прехвърля и скрие пари, и са готови да накажат в близко бъдеще тези банки със санкции. Това заяви вчера в интервю неназован високопоставен американски правителствен представител, цитиран от Ройтерс и БТА. \n\n\r\nПо-рано през вчерашния дом Белият дом заяви, че за банките съществува опасност да бъдат санкционирани при участие в \"незаконни транзакции\", помогнали на Мадуро и мрежата му.\n\r\nТова предупреждение е продиктувано от опити на Мадуро, представители на неговото управление, техни роднини и венецуелски държавни компании да намерят начин да запазят притока на финансови постъпления, посочи пред Ройтерс представителят.\n                    \n                    \n                \r\n\"Опитват се да прехвърлят парите си и да ги скрият на различни места. Някои банки - някои чуждестранни банки в частност - съучастват в това поведение\", каза източникът в интервю, но отказа да даде повече подробности.\n\r\nТой добави, че правителството на САЩ се готви да обяви кои са тези банки, които са пренебрегнали предупрежденията на Вашингтон, и да им наложи санкции.\n\r\n\"В близко време научите имената на някои от тях\", каза американският представител. \"В следващите дни и седмици ще санкционираме някои от тях\", допълни той.\n\r\nСлед като през януари признаха опозиционния лидер Хуан Гуайдо за законен държавен глава на Венецуела, САЩ предприеха действия за агресивно отрязване на достъпа на Мадуро и свързаните с него хора до петролни и други постъпления чрез налагането на санкции, отбелязва Ройтерс.", "date": "2019.03.07", "title": "САЩ ще въвеждат санкции срещу банки, работещи с Николас Мадуро"}
{"url": "https://www.dnes.bg/video-prognoza/2019/03/07/topyl-proleten-chetvyrtyk-gradusite-okolo-20.403902", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ни очаква прекрасен пролетен ден, като времето ще бъде спокойно, с температури около 20 градуса. По Черноморието ще бъде по-хладно поради вятъра, идващ откъм водата. Там максималните градуси ще бъдат около 12. \r\nТова прогнозира синоптикът на Bulgaria ON AIR Симеон Матев. Той уточни, че в следващите 4-5 дни не се очаква застудяване.\r\n\"На Мусала ще бъде около -7 градуса. Цяла Източна Европа се затопля с около 10 градуса над нормата. В събота ще остане топло, но се очаква облачност. Около планините може и да превали в първия ден от уикенда. В неделя ще имаме повече слънчеви часове. След понеделник идва застудяване, но не прекалено\", поясни климатологът в \"България сутрин\".", "date": "2019.03.07", "title": "Топъл пролетен четвъртък, градусите около 20"}
{"url": "https://www.dnes.bg/sofia/2019/03/07/opasnost-debne-na-detskite-ploshtadki-ryjda-styrchashti-predmeti.403901", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Капани дебнат децата, но и родителите им по детските площадки за игра в София. Голяма част от тях са стари, занемарени, а в съоръженията им се крият много опасности като ръжда, стърчащи предмети, незакрепени или изгнили елементи и липса на ударопоглъщата настилка.\r\n \r\nДеница Караджова от Гражданската инициатива за безопасни площадки обяви, че тяхната организация е подала заявление за предоставяне на информация към всички районни администрации в столицата, относно колко са пространствата за игра, които са ремонтирани, реновирани или новоизградени в последните години. \r\n \r\nТя обясни, че \"Лозенец\" и \"Люлин\" не са им предоставили такива данни и като цяло няма как да се планира ремонт или строеж на нови детски площадки от страна на районните администрации.  \r\n \r\n\"Начинът, по който се бюджетира, не позволява на общините да правят дългосрочно планиране. Есента, когато зададохме тези въпроси на определени общини, те не знаеха какви пари ще им бъдат отпуснати от СО. Те подават заявки, но обикновено не могат да планират, защото не знаят какъв бюджет ще се одобри и какъв бюджет ще им се спусне на тях за това\", разказа Деница Караджова пред камерата на Bulgaria ON AIR.\r\n \r\nТя добави, че голям проблем представлява единствената наредба, която регламентира местата за детско забавление, чийто срок за тяхното обезопасяване е непрестанно удължаван и все още има много площадки, които крият сериозни опасности.\r\n \r\n\"Новоизградените са много малко, предимно в новите квартали, и то след големи подписки и много ходене до общината. Целта ни е да запазим съществуващите\", разказа Караджова в ефира на \"България сутрин\".\r\n \r\nИ допълни, че големите столични райони понякога могат да отделят средства за ремонт на 4 площадки, а малките за една всяка година.", "date": "2019.03.07", "title": "Опасност дебне на детските площадки: Ръжда, стърчащи предмети..."}
{"url": "https://www.dnes.bg/stranata/2019/03/07/ujasyt-na-edna-maika-dete-za-prodan-na-9-godini-za-bulka.403903", "text": "Баща е опитал да продаде дъщеря си за булка, като това че е на 9 години въобще не го притеснило. Тя била най-голямото дете в неговото семейство и единственото, което не е от него.\n Майката обаче се противопоставила на мъжа си и го напуснала. \n\r\nМайката и по-малките деца ще бъдат настанени в звено \"Майка и бебе\", обясни Анна Конукова от Държавна агенция за закрила на детето – Варна пред Нова тв. Част от децата може да бъдат настанени и в приемни семейства.\n\r\nЗа опита за продажба на детето стана ясно, след като майката потърси полицейска закрила във Варна на 3 март. Жената е от Добрич и потърсила закрила за себе си и своите шест деца. Според районната прокуратура мъж, с който тя живеела на семейни начала, е искал да продаде 9-годишното момиченце. Целта е била брак.\n                    \n                    \n                \r\nСигналът е подаден на 3 март, когато жената от Добрич, която е била обект на домашно насилие, е потърсила закрила за нея и шестте й деца.\n\r\n\"Семейството е живеело в сравнително разбирателство. Имало е понякога конфликти, но не се е стигало дотам тя да напуска семейството. Този път обаче най-голямото момиче трябвало да бъде продадено или са му търсили място, където да бъде извън семейството с цел брак\", коментира Конукова.\n\r\nТова е шокирало  майката, която се е опитала да се противопостави на партньора си. Засега не е ясно къде и на кого е трябвало да бъде продадено момичето.\n\r\nМайката признала, че \"от време на време е имало физическо насилие\", според нея не било това причината да се разделят с мъжа й.\n\r\nСамото дете е притеснено, но то не се е срещало с потенциалния си \"съпруг\" и няма травми. С всичките деца ще работят психолози и социални работници. Социалните служби пък ще търсят начин майката и децата да бъдат дистанцирани от нейния бивш спътник.\r\n ", "date": "2019.03.07", "title": "Ужасът на една майка: Дете за продан, на 9 години, за булка!"}
{"url": "https://www.dnes.bg/notifikacii/2019/03/07/zaplahata-morbili-roditelite-da-misliat-za-decata-si.403899", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В 5 области у нас има открити огнища на морбили. Най-малко 66 души са заболели от морбили засега, като най-много са болните в Благоевград.\n\r\n\"При морбили ходът на епидемията се регулира в много голяма степен от нивото на ваксинираните. Преобладаващата част от децата и младите хора са ваксинирани, но действително е трудно да спреш толкова заразна болест\", коментира епидемиологът проф. Мира Кожухарова в \"България сутрин\".\n\n\n\r\nЕкспертът отбеляза, че две дози ваксина срещу морбили гарантират защита до 99%. Проф. Кожухарова се позова на данни на Министерството на здравеопазването, според които 80% от болните от морбили у нас не са имунизирани. \n                \n                \r\n\"Мен ме безпокои, че процентът на малките деца, под една година, става доста по-голям. Няма как да ги предпазим, ваксината се препоръчва след 13-ия месец. За малките деца рискът е много по-голям. Отговорността е на родителите. Трябва да мислят за своите деца и по този начин да предпазват и другите деца. Има санкции към такива родители, но те са незначителни\", каза още епидемиологът.\n\r\nПроф. Кожухарова подчерта пред , че заболяването от морбили може да завърши много зле. Най-опасно е за бебетата, защото се наблюдават много усложнения. При тях дори може да се стигне до енцефалит.\n\r\n\"Грипната епидемия на практика си е отишла, което не означава, че няма заболели от грип. Епидемията оставя сериозни следи във вид на усложнения, предимно от пневмонии. През следващия сезон грипът готви нещо ново, нов щам\", каза още проф. Кожухарова.", "date": "2019.03.07", "title": "Заплахата морбили: Родителите да мислят за децата си! "}
{"url": "https://www.dnes.bg/akoshtete-vqrvaite/2019/03/07/ot-liubimec-v-ubiec-lyv-iziade-sobstvenika-si-v-chehiia.403890", "text": "Трагичен инцидент в Чехия – лъв изяде стопанина си. Мъжът е отглеждал незаконно животното, като домашен любимец, съобщава bTV.\n\r\nС тежко въоръжени спецчасти и хеликоптер осъмна село Здехов, недалеч от Бърно. 33-годишният Михал Прасек, който от години отглежда нелегално в двора си лъв и лъвица, е разкъсан от единия хищник.\r\nПолицията в Чехия са категорични, че най-безопасно е да застрелят хищниците. Мъжът не се притеснявал да играе с големите котки и да ги разхожда свободно, въпреки че преди години единият лъв го ранява тежко.\r\nСобственикът на хищниците е в конфликт със съселяните си. Миналото лято извежда на разходка лъвицата, която плаши до смърт преминаващ колоездач. За щастие няма пострадали, а случаят е заведен като пътен инцидент. Този път играта с домашните любимци завършва фатално.\r\nПо данни на чешките власти в частни зоопаркове в страната се отглеждат над 100 хищници – лъвове, пуми, тигри и оцелоти.", "date": "2019.03.07", "title": "От любимец в убиец: Лъв изяде собственика си в Чехия"}
{"url": "https://www.dnes.bg/notifikacii/2019/03/07/orban-na-krystopyt-5-opicii-pred-ungareca.403900", "text": "Унгарският премиер Виктор Орбан е на кръстопът. На 20 март дясноцентристката Европейска народна партия (ЕНП) ще обсъди дали неговата управляваща партия Фидес трябва да остане неин член и дали да гласува по въпроса.\r\nДебатът се случва в момент на все по-интензивна кампания за изборите за Европейски парламент през май и битката за влияние на политическите групи от целия спектър, пише Politico.\r\nДесетина партии от ЕНП писаха до председателя на партията Жозеф Дол с настояване за замразяване на членството или изключване на Фидес, разгневени най-вече от финансираната от данъкоплатците антимигрантска кампания на унгарското правителство срещу председателя на Европейската комисия Жан-Клод Юнкер.\r\n                \n                Официално Фидес заявява, че иска да остане в ЕНП. „Фидес не води разговори с други групи. Ние сме в ЕНП и искаме да останем там“, казва пред Politico Балаш Хидвеги, ръководител на Дирекцията за комуникации в правителство и кандидат за евродепутат.\r\nНо на фона на все по-настоятелните искания за отстраняването на партията реториката на Орбан срещу ЕНП също се промени, като той нарече критиците си в партията „полезни идиоти“.\r\nСега унгарският премиер е изправен пред потенциално ключово решение за бъдещата политическа посока на партията си. Politico изброява пет възможни варианта пред Орбан. \r\n\r\nЗа да остане в ЕНП, Орбан вероятно ще трябва да се извини публично за действията си в последно време и същевременно да направи рискован завой за местните си избиратели.\r\nВодещият кандидат на ЕНП за председател на Европейската комисия Манфред Вебер заяви пред списание Spiegel през миналата седмица, че Орбан „сериозно навреди на ЕНП с коментарите си и кампанията с постери против Юнкер“. В изпратено по-късно писмо до Дол Вебер настоява Орбан да прекрати кампанията, да признае вредите, които е причинил, и да разреши спора, заради който акредитираният в САЩ Централноевропейски университет напусна Будапеща.\r\nПодобен ход вероятно няма да бъде разбран от избирателите на Орбан в някои унгарски градове, тъй като той работи усилено да убеди местните си поддръжници, че Юнкер е застрашил сигурността на Унгария. Освен това никак не е сигурно, че извинението ще бъде прието от ЕНП.\r\nКато потенциален знак за бъдещо отделяне от ЕНП бившият унгарски евродепутат Ласло Сурджан заяви във вторник, че „аз като стар християндемократ не се чувствам добре в днешната ЕНП“. В статия за свързания с Фидес вестник Magyar Nemzet той отбелязва още: „не е вярно, че без подкрепата на ЕНП ще бъдем изолирани в ЕС“, като посочва, че „управляващата партия в Полша не е част от ЕНП, но въпреки това страната е пълноправен член“ на Европейския съюз.\r\n\r\n ", "date": "2019.03.07", "title": "Орбан на кръстопът: 5 опиции пред унгареца"}
{"url": "https://www.dnes.bg/zvezdi/2019/03/07/arest-za-iavor-baharov-nabil-bivshe-gadje-minuvach-skochil-i-na-policai.403905", "text": "Явор Бахаров e бил арестуван от полицията навръх националния празник 3-и март за побой. Той налетял на бивше гадже след полунощ в центъра на София, на ул. \"Фритьоф Нансен\". Свидетел станал младеж с германски паспорт, който се впуснал да спасява девойката. Актьорът нападнал и него, пише \"Телеграф\", като се позовава на свои източници от МВР.\n\r\nДокато Явор млател младежа обаче минал патрул, а полицаите разтървали двамата. В суматохата момичето избягало, а проверката на документите не се харесала на Бахаров.\n\r\nТой се нахвърлил с юмруци и върху униформените, а след като бил озаптен, го откарали в ареста на Първо районно управление.\n\r\nОбискът показал, че у себе си актьорът не носел лична карта. Не бил тестван и за алкохол и наркотици.\n                    \n                    \n                \r\nВпоследствие бил докаран под конвой в Софийския районен съд, където вчера е осъден по бързата процедура, по Указа за борба с дребното хулиганство.\n\r\nМагистратите му дали 9 месеца пробация, а той през цялото време актьорът се извинявал за постъпката си.\n\r\nВ късния следобед със специализирания автомобил на Охрана на съдебната власт, звездата от \"Стъклен дом\" бил докаран в Националната следствена служба, заедно с още няколко арестанти. След час получил вещите си и напуснал следствието.\r\nЯвор Бахаров изчакал около час да му върнат личните вещи и с бодра стъпка се запътил към портала на \"Г.М Димитров\", а от там към метрото, защото никой не го е очаквал.\n\r\n33-годишният актьор не за първи път се сблъсква с правосъдието. През 2011 г. беше арестуван за притежание на дрога.", "date": "2019.03.07", "title": "Арест за Явор Бахаров – набил бивше гадже, минувач, скочил и на полицай"}
{"url": "https://www.dnes.bg/stranata/2019/03/07/na-selo-72-godishen-blysna-6-godishno-dete.403907", "text": "Шестгодишно момченце е в болница и лекарите се борят за живота му, след като вчера е било блъснато в асеновградското село Тополово. Детето е пометено от Сеат, на волана на който е бил 72-годишен.\n\r\nИнцидентът е станал около 17:20 часа.\r\nВодачът е тестван за алкохол и наркотици, резултатите са отрицателни.\r\nПо случая е образувано досъдебно производство за изясняване на причините за произшествието.", "date": "2019.03.07", "title": "На село: 72-годишен блъсна 6-годишно дете "}
{"url": "https://www.dnes.bg/index/2019/03/07/receptata-dnes-zelenchukov-bulion-v-multikukyr.403863", "text": " :\r\n \r\n:\r\n \r\nНамажете с малко мазнина купата на мултикукъра. В нея поставете всички продукти. Залейте ги с вода. Гответе на ниска температура за 8 часа или на по-висока за 4 часа. След като бульонът е готов го прецедете през много ситна цедка.\r\n\r\n", "date": "2019.03.07", "title": "Рецептата Dnes: Зеленчуков бульон в мултикукър"}
{"url": "https://www.dnes.bg/obshtestvo/2019/03/07/ni-e-vinetka-ni-pari-hem-si-ia-platil-hem-niamash.403911", "text": "Десетки жители от Пазарджик втори месец не могат да си върнат парите от тол управлението, което неправомерно е взело парите им, без да получат електронна винетка.\r\nВъпреки че терминалите на бензиностанциите са отчели неизвършена трансакция, се оказва, че при всеки опит да получат винетка, системата е теглила пари от разплащателните им сметки, съобщи БНР.\r\nЕдин от случаите е на семейство Ненови, които на 1 януари са направили 3 опита да закупят електронна винетка от терминал. Това не се случва, но от разплащателната им сметка са изтеглени 291 лева.\r\nОт Агенцията \"Пътна инфраструктура\" ги препратили към Националното тол управление, но връзката там е само чрез имейл, който им изпращал някакви готови отговори. \r\nОт Областното пътно управление в Пазарджик отказват коментар. Потърпевшите ще организират протестна подписка.", "date": "2019.03.07", "title": "Ни е-винетка, ни пари: Хем си я платил, хем нямаш!"}
{"url": "https://www.dnes.bg/stranata/2019/03/07/s-tol-taksite-shte-se-remontirat-tri-pyti-poveche-pytishta.403885", "text": "С очакваните приходи от въвеждането на ТОЛ системата за тежкотоварни автомобили, която ще заработи от 16 август 2019 г., ще могат да се рехабилитират и поддържат три пъти повече пътища във всяка област. Това заяви при участието си в дискусията „Европа в нашия дом“ в Разград заместник-министърът на регионалното развитие и благоустройството Николай Нанков, информира БНТ. \n\n\n\r\nПо етапно ще бъде ремонтиран пътят Разград -Кубрат, коментира регионалният заместник-министър. През тази година ще приключи започналият през 2016 г. ремонт на участък от пътя.\n\r\nПредвижда се да започне ремонт и на още 9 км от него. В област Разград през 2017 и 2018 г. със средства от държавния бюджет в размер на близо 24 млн. лв. са ремонтирани 98 км пътища.Сред тях са участъци от пътя Търговище - Разград.\n                    \n                    \n                \r\nРемонтирани са също отсечки и от третокласния път, по който преминава интензивен трафик на тежкотоварни автомобили, превозващи инертни материали, земеделска продукция и материали за завода за фаянс и теракота в Исперих.", "date": "2019.03.07", "title": "С ТОЛ таксите ще се ремонтират три пъти повече пътища"}
{"url": "https://www.dnes.bg/akoshtete-vqrvaite/2019/03/07/dokazano-vaksinite-ne-prichiniavat-autizym.403886", "text": "Ваксините не причиняват аутизъм, включително тази срещу морбили, заушка и рубеола (MMR). Това е заключението на едно от най-мащабните изследвания по темата, съобщава АФП.\n\n\n\n\r\nТо е направено от института “Статенс Серум” в Дания и университета в Копенхаген. Екипът проследил повече от 650 хиляди деца в Дания, родени от 1999 до края на 2010 г.\n\r\nСъстоянието им било следено от раждането до края на проучването през 2013 г. Учените сравнявали данните за състоянието на ваксинираните и неваксинираните деца и не открили никаква разлика, пише БТА. \n\r\n6517 деца били диагностицирани с аутизъм по време на изучавания период. Нямало обаче никакви индикации, че предимно ваксинираните деца развиват аутизъм. Учените заключават, че ваксините не увеличават риска и към децата, които може да са уязвими към заболяването заради други фактори.\n                    \n                    \n                \r\nТе не откриват и ръст на заболяванията от аутизъм след ваксинация.\n\r\nТова е второ такова мащабно изследване. Предишното покри 537 хиляди датски деца и приключи през 2002 г. Изводите бяха същите - няма връзка между ваксинирането на децата с MMR и аутизма. Учените цитират още 10 изследвания върху ваксините в различни страни със същия резултат.\n\r\nМеждувременно американският Сенат призова за борба с дезинформацията за ваксините. Причината е разразилата се в последните седмици епидемия от морбили в САЩ, която засегна 11 щата.", "date": "2019.03.07", "title": "Доказано – ваксините не причиняват аутизъм"}
{"url": "https://www.dnes.bg/stranata/2019/03/07/samouki-hudojnici-ot-rakovski-risuvat-kartini-za-papa-francisk.403887", "text": "Самоуки художници от Раковски започнаха да рисуват картини, една от които ще бъде подарена на папа Франциск при посещението му в града през май тази година. Това каза заместник-кметът по култура Божидар Стрехин, цитиран от БТА. \n\n\r\nСедем са майсторите на четката, които трябва да пренесат на платно площада на града с фасадата на местната църква \"Пресвето Сърце Исусово\". В края на месеца, когато ще приключи импровизираният пленер, специална комисия ще избере най-доброто произведение за Светия отец, уточни Стрехин.\n\r\nВизитата на главата на Католическата църква в България ще бъде от 5 до 7 май, като програмата му включва посещение в Раковски и в София. Веднага след това папа Франциск ще отпътува за Скопие, като балканската му обиколка включва и посещение в Румъния в края на месец май.\n                    \n                    \n                \r\nПо думите на свещеника на католическата църква в Пловдив \"Свети Дух\" отец Димитър, един от организаторите на посещението, визитата на Негово Светейшество в България ще мине под знака на мира, за което говори и мотото му \"Мир на земята\". Той добавя, че вторият подарък за височайшия гост ще бъде чипровски килим, който ще се изтъче специално за случая в Чипровци и на него ще бъде изобразено логото на посещението на папата у нас.\n\r\nЗа по-малко от 20 години България ще бъде посетена от двама върховни глави на католическата църква - папа Свети Йоан Павел Втори през май 2002 година и папа Франциск през май тази година и това ни кара да се чувстваме горди и богати, подчерта свещеникът.\n\r\nСпоред него папа Франциск се отличава с това, че търси църквата в периферията и преди да посети големи нации като Италия и Франция, Светият отец вече е бил в Близкия Изток и сега в програмата му за Балканите са включени България, Македония, Румъния. По думите на отец Димитър това е желана и целенасочена от папата мисия, която го праща в онези кътчета на света, които по някакъв начин гарантират мира. И затова и неговото мото е \"Мир на земята\", а самото послание е \"да се вслушат всички в неговия глас и зов за всеобщ мир\", каза отец Димитър.\n\r\nОтец Димитър бе в Рим, където са обсъдени подготовката на литургическите моменти, с които е натоварен у нас. Церемониите са били обсъдени с монсеньор Видо Марини, който е неотлъчно до Светия отец при всяка литургия.\n\r\nВече е ясно, че голямата литургия у нас ще бъде отслужена в София на 5 май - неделя, Ден на християнина и Ден на Бога, а в Раковски - в църквата \"Свето сърце Исусово\" 200 деца от католическите общности в страната ще приемат първо причастие.\n\r\nВ следобедните часове Негово Светейшество ще се срещне със свещеници и католически монахини, със семейства, с младежи и с представители на църковно движение в храма \"Свети Архангел Михаил\" в кв. Секирово. По думите на отец Димитър това е извънлитургически момент, но достатъчно натоварен с послания. На тази среща някои от присъстващите ще дадат своите свидетелства - с кратки думи да обрисуват същността на католическата църква в България, а едно семейство ще даде своето свидетелство как живее, обясни свещеникът.\r\nДвата дни от визитата отец Димитър определи като много интензивни, за които по думите му тепърва предстои сериозна подготовка. Той оцени литургиите като \"изкуство, което включва в себе си много изкуства, защото служенето това е слово, музика, жестове, архитектура\". И всички тези неща трябва да бъдат подготвени, за да зазвучат в едно съзвучие, каза още отецът.\n\r\nНяма нещо, което да не сме готови да направим за визитата - да съборим, да ремонтираме, да изградим всичко, което ще се поиска от общината, за да бъдем добри домакини, каза кметът на Раковски Павел Гуджеров.\n\r\nРаковски има близо 17 000 жители, 99 на сто от които са католици, западното православие изповядват и жителите от село Белозем. ", "date": "2019.03.07", "title": "Самоуки художници от Раковски рисуват картини за папа Франциск"}
{"url": "https://www.dnes.bg/notifikacii/2019/03/07/kontra-huawei-dava-sasht-na-syd.403898", "text": "Китайският производител на телекомуникационно оборудване Huawei Technologies заведе дело срещу американското правителство, посочвайки, че законът, ограничаващ бизнеса му в САЩ, противоречи на конституцията.\r\nС това Huawei продължава своя ответен удар срещу правителството, настояващо за блокирането ѝ от глобалните пазари, предава Bloomerg.\r\nHuawei заяви, че е подала жалба във федералния съд в Тексас срещу част от закона, влязъл в сила с одобрението на американския президент Доналд Тръмп през август и който спира федералните агенции и техните поддоставчици да използват оборудване и услуги на Huawei.\r\nХодът сигнализира по-агресивен отговор от страна на компанията към американските обвинители, които се опитват да убедят други страни да блокират съоръженията на Huawei от комуникационните мрежи от пето поколение. Делото бележи и поредната конфронтация между Китай и Съединените щати, които прекараха по-голямата част от 2018 г. в налагането на мита върху стоки за милиарди долари. Годината завърши с ареста на главния финансов директор на Huawei Мън Уанджоу в Канада по искане на САЩ. Преди дни Уанджоу подаде съдебен иск срещу правителството на Канада за това, че са били нарушени конституционните ѝ права по време на ареста ѝ през декември - в опит за дискредитиране на делото срещу нея, докато тя очаква потенциална екстрадация в САЩ по обвинение за банкови измами.\r\n                \n                Много преди Тръмп да инициира търговската война, дейностите на Huawei са били обект на критика от американските власти, сочат интервюта с 10 души, запознати с разследванията на Huawei и документи, свързани с разследвания, разгледани от Ройтерс.\r\n", "date": "2019.03.07", "title": "Контра: Huawei дава САЩ на съд"}
{"url": "https://www.dnes.bg/notifikacii/2019/03/07/sled-akciiata-v-orlandovci-15-v-aresta-policai-sred-prestypnicite.403914", "text": "Над 15 души за задържани при акцията на МВР и прокуратурата в столичния квартал \"Орландовци\" тази сутрин срещу организирана престъпна група, занимаваща се с наркоразпространение, кражби и грабежи. \n\r\nПовечето от тях са от клана Гольовците, съобщи заместникът на главния прокурор Иван Гешев.\n\r\nАкцията е на сектор \"Вътрешна сигурност\" в МВР и Столичната дирекция на вътрешните работи.\n\r\nПовечето от задържаните са криминално проявени и са познати на полицията, като са се занимавали с грабежи, кражби и наркотици. Работата по случая е от миналото лято. \n\r\nДо момента няма яснота дали сред задържаните са двама полицаи от Второ районно полицейско управление.\n                \n                \r\nТяхната съпричастност към престъпната група ще се изяснява и тогава ще бъде решено дали и те да бъдат арестувани.\n\r\n\"Има данни, че двама служители на Второ РПУ, които са взводни командири, са част от тази престъпна група, като тяхната дейност се изразява в осигуряване на чадър при извършване на конкретни престъпления\", обясни Гешев, като уточни, че става дума за физическа охрана.\n\r\nОрганизираната престъпна група се е занимавала и с чупене на паметници с цел плащане за възстановяването им, с кражба на релси, престъпления към личността и др.\r\nГешев уточни, че по оперативни данни се знае кой е ръководител на групата, но предстои това да бъде доказано. Вече са претърсени десетки адреси, като предстои претърсване и на още.", "date": "2019.03.07", "title": "След акцията в \"Орландовци\" - 15 в ареста, полицаи сред престъпниците? "}
{"url": "https://www.dnes.bg/sofia/2019/03/07/stolichni-raioni-ostavat-bez-voda-utre.403916", "text": "\"Софийска вода\" временно ще прекъсне водоснабдяването в някои части на столицата утре, 8 март, съобщиха от дружеството.\r\nВъв връзка с ремонт на спирателен кран на ул. \"Патриарх Герман“, с. Герман, се налага спиране на водоподаването от 00:00 до 06:00 часа на клиентите на \"Софийска вода\", живеещи в района на: с. Горни Лозен, карето между ул. \"Кайгана“, ул. \"Св.Св.Кирил и Методий“, ул. \"Еделвайс“, ул. \"Бузлуджа“ и ул. \"Съединение“. Карето между ул. \"Съединение“, ул. \"Дъб“, ул. \"Къси дол“, ул. \"Акация“, с. Долни Лозен: карето между ул. \"Преслав“, ул. \"Съединение“, ул. \"Варовита“, ул. \"Крушите“, карето между ул. \"Съединение“, ул. \"Васил Левски“, ул. \"Могила“, ул. \"Теменуга“ - \r\nпо ул. \"Съединение“ - от ул. \"Лозен“ № 97 до АМ Тракия, местност \"Чикерица“, ул. \"Околовръстен път“ № 360, вилна зона \"Врана Герман“ – ул. \"Ливадите“, ул. \"Чардаклийска кория“,  с. Герман – ул. \"Манастирска воденица“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: с. Лозен - ул. \"Съединение“ - ъгъла с ул. \"Извор“; с. Лозен - ул. \"Съединение“ ъгъла с ул. \"Ненко Германски“.\r\n                    \n                    \n                Във връзка с подмяна на спирателен кран на ул. “Дедеагач“, жк. \"Стрелбище“, се налага спиране на водоподаването от 09:00 до 19:00 часа на клиентите на \"Софийска вода\", живеещи на ул. \"Добри Христов“, ул. \"Дедеагач“ - от ул. \"Траянова врата“ до ул. \"Нишава“, ул. \"Боровец“, бул. \"България“ -  бл.18, бл.19, бл.20, бл.21, 126 ОУ, висока зона на бл.93 и бл.91, ул. \"Роженски проход“ - между ул. \"Твърдишки проход“ и ул. \"Дедеагач“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Добри Христов“ и ъгъла с ул. \"Боровец“.\r\nВъв връзка с ремонт на уличен водопровод на ул. \"Краище“, жк. \"Иван Вазов“, се налага спиране на водоподаването от 10:00 до 17:00 часа на клиентите на \"Софийска вода\", живеещи на ул. \"Михаил Боботинов“ - от ул. \"Краище“ до ул. \"Янко Забунов“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред бл. 30 вх. А.\r\nВъв връзка с монтаж на спирателен кран на ул.“Султан тепе“, кв. \"Подуяне“, се налага спиране на водоподаването от 09:00 до 15:00 часа на клиентите на \"Софийска вода\", живеещи на ул. \"Васил Друмев“ - от ул. \"Султан тепе“ до ул \"Оборище“, ул. \"Султан тепе“ - от ул. \"Черковна“ до ул. \"Алеко Константинов“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Султан тепе“ №7.\r\nПоради диагностика на уличен водопровод на бул. \"Владимир Вазов“, жк. \"Сухата река“, се налага спиране на водоподаването от 09:00 до 17:00 часа на клиентите на \"Софийска вода\", живеещи на ул. \"Батак“, бул. \"Владимир Вазов“, ул. \"Брод“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Батак“ и ъгъла с ул. \"Брод“.", "date": "2019.03.07", "title": "Столични райони остават без вода утре"}
{"url": "https://www.dnes.bg/business/2019/03/07/glavoboliia-s-kasovi-aparati-neraboteshta-naredba-na-nap.403904", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСистемата на Националната агенция по приходите принуди търговците да се върнат много години назад, когато касовите бележки се издаваха на ръка, след като сървърите на НАП се сринаха във вторник следобед. Проблемът в системата се появи в началото на седмицата. \n\r\nОколо 60 000 апарата вече работят спрямо изискванията на нардедба Н-18, която изисква касовата бележка да стига до НАП за минути след издаването й. Върху бележките се отпечатва специален QR код, който удостоверява продажбата. Касовите апарати трябва да бъдат програмирани така, че ако няма връзка с НАП, да блокират след 24 часа.\n\n\n                    \n                    \n                \r\nГоворителят на Националната агенция по приходите Росен Бъчваров отрече версията хакерска атака да е предизвикала срив в системата.\n\r\n\"Причината за случващото се е, че някои фискални устройства са програмирани да подават много по-често сигнали към държавата. Скоро ще се срещнем с програмисти и този проблем ще бъде отстранен. Системата е тествана за около 4 милиарда касови бележки. Производители на софтуер отправят оферти към търговците за заобикаляне на изискванията на НАП. Рисковете да бъде разкрито такова нарушение са огромни\", отбеляза той в ефира на . \n\r\nСпоред IT експерта Иван Аржентински до голяма степен е могло да се предвиди блокирането на системата на НАП. \n\r\n\"Даже е добре, че сега се случва, защото се виждат проблемите. Държавната администрация не е подготвена от IT гледна точка. Всички търговци са имали затруднения. Тази наредба поставя много сложни изисквания за по-сложните фирми. Това е двигател за по-трудното изваждане на някои фирми от \"сивия\" сектор. От браншовите организации водим диалог с НАП и се опитваме да изчистим нещата. Бизнесът е натоварен излишно\", посочи той в \"България сутрин\". \n\r\nАржентински уточни, че сроковете са изключително кратки, а това пречело на диалога между бизнеса, браншовите организации и държавата. \n\r\n\"От срещата с НАП днес не бива да се очакват много големи резултати. Ние водим от много време насам срещи. Искаме редакция на наредбата\", подчерта експертът. \n\r\nАдвокат Валентин Савов също коментира темата. По негови думи \"сивият\" сектор няма да бъде повлиян от тази наредба – той ще продължи да оперира както и досега. \n\r\n\"Това, което тази наредба прави, е да поставя огромна тежест върху бизнесите на \"светло\". Трябва да следваме модерните тенденции по целия свят. В някои отношения наредбата не е ефективна. Дори влиза в нарушение с българското и европейското законодателство\", категоричен бе Савов.\r\n ", "date": "2019.03.07", "title": "Главоболия с касови апарати: Неработеща наредба на НАП "}
{"url": "https://www.dnes.bg/eu/2019/03/07/otmyshtenie-ot-groba-myrtyv-gradinar-vzrivi-doktor.403879", "text": "Германската полиция разследва градинар за убийството на мъж и раняването на майка с дете. Ситуацията е необичайна, тъй като заподозреният вероятно си е отмъстил... от гроба.\r\nВ петък 59-годишният градинар Бернард Грауман е намерен мъртъв в дома си в малък немски град. Причините за смъртта му са неясни на полицията и досега остават мистерия за тях, пишат от CNN.\r\nПо-рано същия ден, 64-годишен доктор е убит от бомба, оставена пред кабинета му. Тя гръмнала, когато той се навел да я вземе от земята.\r\nДва дни по-късно, майка и нейната дъщеря били ранени, когато един от дънерите в печката им избухнал. В него също било скрито взривно устройство. За щастие, опасност за живота на жената и детето няма.\r\n                    \n                    \n                Според полицията, зад престъпленията стои именно мъртвия Грауман, който в миналото имал спорове с жертвите. А в дома му били открити барут и други принадлежности, изполвани за сглобяването на бомба.\r\nНо тъй като градинарят вече не е сред живите, властите се наложило да вземат необичайни мерки и да издирят всеки, с който Грауман е имал връзка и да го предупредят, че ако приятелството им е свършило зле, то нещо около тях може да се взриви.\r\n \r\n ", "date": "2019.03.07", "title": "Отмъщение от гроба: Мъртъв градинар взриви доктор"}
{"url": "https://www.dnes.bg/eu/2019/03/07/karin-moren-jyltite-jiletki-trudno-shte-napraviat-partiia.403908", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Жълтите жилетки\" протестират повече от три месеца, но броят на демонстрантите е значително по-малък спрямо първите дни на френското недоволство. Карин Глоанек Морен, евродепутат от френската социалистическа партия, смята, че движението не е стихнало, но е започнало да върви в различен ритъм.\n\r\n\"Това е едно изключително силно движение на недоволството, чиито корени са много дълбоки. Недоволство, което трябваше да бъде чуто\", обясни тя в специално интервю за \r\nМорен смята, че \"Жълтите жилетки\" се опитват да се трансформират от изцяло гражданско движение в организация с определена структура, а политическите идеи в него идват от различни посоки.\n                    \n                    \n                \r\nПо думите ѝ изготвените листи за евроизборите от страна на \"Жълтите жилетки\" няма да сполучат.\n\r\n\"Хората, които се мобилизират, нямат еднакъв ангажимент към движението. Виждаме, че те идват от много различни социални категории. Дори да имат общи искания по социални въпроси, решавайки да влязат в политическия процес, ако става дума за създаване на партия, те ще осъзнаят, че политическата битка изисква общи правила. Нещо, което според мен ще им е доста трудно\", каза още френският евродепутат.\n\r\nКарин Глоанек Морен заяви, че възходът на популизма в Европа рефлектира върху отношението към медиите и свободата на словото.\n\r\nПо думите ѝ пример за това е Франция с агресивните реакции срещу пресата от последните години и нападнатите журналисти по време на демонстрациите на \"Жълтите жилетки\".\n\r\n\"Нападенията над журналисти са изключително сериозен проблем, затова има нужда от спешна и категорична реакция на европейско ниво, за да защитим свободата на словото\", посочи Карин Морен пред Bulgaria ON AIR.\r\n ", "date": "2019.03.07", "title": " Карин Морен: \"Жълтите жилетки\" трудно ще направят партия"}
{"url": "https://www.dnes.bg/akoshtete-vqrvaite/2019/03/07/rusiia-promenia-kosmosa-prashta-turisti-s-raketa-na-spirt.403918", "text": "Руската ракета за суборбитални космически полети на туристи от космодрума в Нижгородска област ще се задвижва със спирт, съобщи ТАСС.\r\n\n\n\r\nПо думите на Павел Пушкин, генерален директор на компанията \"КосмоКурс\", която разработва проекта, ще бъдат използвани екологично чисти компоненти. В качеството на окислител ще се разчита на течен кислород, а в качеството на гориво - на етилов спирт, който в разреден вид е познат също като водка, пише БТА. \n\r\nКато съпътстващ компонент в горивото на двигателите ще бъде използван азот в течен и газообразен вид.\n\r\nКомпанията \"КосмоКурс\" разработи собствен ракетен двигател за суборбитални полети. Неговите огневи тестове са предвидени за средата на 2020 година. А опитните образци ще могат да бъдат представени още през тази година. Компанията предвижда суборбитални полети с екипаж от шестима души и един инструктор. Туристическите разходки в близкия космос ще бъдат на височина 200 километра и с времетраене 15 минути.\r\n                    \n                    \n                ", "date": "2019.03.07", "title": "Русия променя Космоса - праща туристи с ракета на... спирт!"}
{"url": "https://www.dnes.bg/obrazovanie/2019/03/07/momche-momiche-drugo-ek-tyrsi-reshenie-za-drugo-to.403917", "text": "Министърът на образованието и науката Красимир Вълчев каза, че Еврокомисията ще търси техническо решение за промяна на инструмента SELFIE.\r\nДопитването на ЕК за дигиталната среда в школата беше разпространена от Министерството на образованието в над 200 училища у нас. В него на въпрос за половата идентичност на децата наред с отговорите \"момче\", \"момиче\", имаше още два отговора - \"предпочитам да не казвам\" и странния отговор \"друго\".\n\n\n\n\n\r\nВъв връзка със SELFIE Вълчев обясни, че има получено писмо от еврокомисаря Тибор Наврачич.\r\n\"В него той ме уверява, че ще намери техническо решение, но все още нямаме конкретно предложение. Предполагам, че решението ще е едно от двете наши предложения – или да отпадне отговорът на въпроса, който предизвика дискусия, или самият въпрос. Защото този въпрос не е задължителен от гледна точка на целта, която е да оценим дигиталната подготвеност на училищата“, посочи образователният министър, цитиран от \"Фокус\".\r\n                    \n                    \n                Той уточни, че анкетата в момента е спряна.\r\n ", "date": "2019.03.07", "title": "Момче, момиче, друго.. ЕК търси решение за \"друго\"-то "}
{"url": "https://www.dnes.bg/politika/2019/03/07/luksozni-avtobusi-obiad-ekskurziia-130-000-lv-za-edin-den-na-deputatite.403906", "text": "Над 130 000 лева ще струва на данъкоплатците тържественото извънредно заседание на парламента във Велико Търново на 16 април.\n\r\nЗаконотворците се местят за ден в старата столица на България по повод 140 години от Учредителното събрание и приемането на Търновската конституция. \n\n За целта обаче те имат нужда от фирма, която да се нагърби с организацията и техническото обезпечаване на провеждането на тържественото заседание и администрацията на НС пусна обществена поръчка, за да я наеме.\n\r\nОсвен 240 народни представители във Велико Търново ще се стекат и доста гости – дипломати, магистрати, висши военни, така че очакванията са броят на участниците и наблюдателите на тържеството заседание да набъбне до 500.\n                    \n                    \n                \r\nФирмата, която ще бъде наета, трябва да осигури обяд и коктейл за всички тях. Мястото трябвало да е подходящо заведение близо до музея \"Възраждане и Учредително събрание\", а менюто да включва топли и студени ястия.\n\r\nДруго изискване към фирмата е да осигури екскурзоводи, които да покажат забележителностите на Велико Търново на депутатите и гостите.\n\r\nТържественото заседание ще се проведе в музея \"Възраждане и Учредително събрание\", като ще започне с възстановка на събитията от 16 април 1879 г. под формата на културна програма.\n\r\nЗа целта трябва да бъде осигурена и озвучителната и видео техника за провеждане на заседанието и техническото обезпечаване да е съобразено с обстоятелство, че то ще бъде предавано пряко по БНТ.\n\r\nПланирано е тържественото заседание да продължи три часа.\n\r\nОсвен това фирмата трябва да е наясно с мерките за охрана и служителите й не бива да пречат на гардовете от НСО да си вършат работата.\n\r\nДепутатите и гостите им за тържественото заседание ще бъдат превозени до Велико Търново с автобуси, но не какви да е, ами климатизирани, луксозни, 20-местни и точно 20 на брой.", "date": "2019.03.07", "title": "Луксозни автобуси, обяд, екскурзия – 130 000 лв. за един ден на депутатите"}
{"url": "https://www.dnes.bg/obshtestvo/2019/03/07/borba-za-bebe-ivaila-proplaka-sled-19-opita-in-vitro.403920", "text": "След 15 години и 19 опита инвитро семейство от Велико Търново сбъдна мечтата си да има бебе.\r\nЗа Дарина Чилева 4 март е най-щастливият ден в живота ѝ, защото тогава става майка, предаде bTV.\r\nМалката Ивайла се ражда благодарение на донорска яйцеклетка.\n\r\nД-р Веска Кайрякова, която е следила бременността на Дарина, обясни, че при пациентките по донорска програма се обръща по-голямо внимание на психическото им състояние - да могат по-лесно да преодолеят целия стрес, имайки предвид дългите години в очакване.\n\r\nОколо 2000 са децата, които са се родили благодарение на донорска яйцеклетка, каза Мариела Куртева от фондация \"Майки за донорство\".\r\nПо думите ѝ хората се притесняват и трудно даряват. \"Ние не целим да ги убеждаваме да даряват, а по-скоро да се запознаят с донорството и всеки сам да вземе решение\", допълни тя.\n                    \n                    \n                \r\nМалката Ивайла ще се прибере у дома точно на 8 март. \"Пожелаваме си само да е здрава\", категорична е Дарина.\n\r\nЩастливата майка насърчава всички като нея да се борят за мечтата си да имат дете.", "date": "2019.03.07", "title": "Борба за бебе: Ивайла проплака след 19 опита ин витро"}
{"url": "https://www.dnes.bg/obshtestvo/2019/03/07/reket-s-falshivi-katastrofi-deca-se-hvyrliat-vyrhu-koli-roditeli-pishtiat.403913", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Измамната схема с фалшиви катастрофи у нас се разраства. Преди дни ви разказахме за младо момиче, което беше рекетирано за 300 лева от мъже, които твърдяха, че докато паркирала подпряла тяхната кола.\r\nДеца от села край Ловеч пък рискуват живота си, изпречвайки се на пътя на автомобилите, а родителите им печелят от застраховката \"Гражданска отговорност\" или бързи пари, дадени от шофьорите на момента.\n\r\nВладимир Тодоров от Асоциацията на пострадалите при катастрофи посочи, че между 50 и 100 млн. лева годишно е обемът на застрахователните измами в страната. 5-10% от платените обезщетения у нас са в резултат на измами, отбеляза той. \n\n\n\n                    \n                    \n                \r\n\"Говорим за много сериозен терор върху застрахователите и обществото\", заяви той в \"България сутрин\".\n\r\n\"Направихме справка, която показва, че в Български извор за две години няма ПТП с пешеходец, но в предишното село - Брестница, има 4 ПТП-та с пострадали пешеходци. Обикновено са малки деца\", каза още Тодоров. \n\r\nИ даде пример с дете, което се хвърля срещу автомобила, който е почти спрял. След това се появяват 20-ина роми, които започват да пищят, а детето театрално влиза в роля. Целта е на момента да се вземат пари от шокирания водач. \n\r\nРомите от селото отричат да са част от подобна измамна схема, а полицията и кметството нямат данни за такива нарушения.\n\r\nАдвокатът по застрахователно право Николай Димитров коментира, че България не е лидер в този вид измами - безспорен лидер е Италия, където това е масов бизнес. \n\r\n\"Случва се живи хора да получават смъртен акт и техните наследници да получават обезщетения за това. В България това са изолирани случаи. В тази порочна схема участват родители, деца, разследващи органи, служители на застрахователи\", обясни юристът пред \n\r\nОказва се, че е много трудно да се докаже такъв тип измама, стана ясно още от думите му.\r\n ", "date": "2019.03.07", "title": "Рекет с фалшиви катастрофи: Деца се хвърлят върху коли, родители пищят"}
{"url": "https://www.dnes.bg/notifikacii/2019/03/07/bitov-skandal-v-samokov-zavyrshi-s-ubiistvo-na-myj.403924", "text": "52-годишен мъж е убит при сбиване в Самоков.\r\nСигналът за скандал с пострадал е подаден към 8.43 часа вчера на тел. 112.\r\nКъм адреса незабавно са изпратени полицейски служители, които установили в една от стаите безжизненото тяло на 52-годишен мъж от Самоков.\r\n35-годишният собственик на имота е задържан за изясняване съпричастността му към случая, съобщиха от полицията. По първоначални данни между двамата е възникнал битов конфликт, последван от побой.\r\nОбразувано е досъдебно производство. Изясняването на всички факти и обстоятелства продължава под наблюдението на Софийската окръжна прокуратура.", "date": "2019.03.07", "title": "Битов скандал в Самоков завърши с убийство на мъж"}
{"url": "https://www.dnes.bg/notifikacii/2019/03/07/evoliuciiata-na-facebook-fokus-vyrhu-sigurnata-komunikaciia.403909", "text": "Главният изпълнителен директор на Facebook Марк Зукърбърг обяви, че бъдещето на продуктовото развитие на компанията му ще бъде фокусирано върху частна, сигурна и криптирана комуникация – поразителна промяна за социална мрежа, която изгради бизнеса си на базата на откритото споделяне, предава Bloomberg.\r\nПовече хора искат да си общуват лично или в по-малки групи онлайн, вместо в \"дигиталния еквивалент на градския площад\", предоставян от Facebook и Instagram, посочи Зукърбърг в публикация в блога на компанията. За да отговори на това търсене, най-голямата социална мрежа в света ще изгради наново голяма част от функциите си, написа той, допълвайки, че по-малките групи, по-личните, временните публикации са най-бързо развиващите се области в дигиталните комуникации.\r\n                \n                \"Разбирам, че много хора не смятат, че Facebook трябва и дори, че иска да изгради такъв тип фокусирана платформа, защото в момента откровено нямаме силна репутация в изграждането на такъв тип защитаващи личното услуги, а в исторически план сме се фокусирали върху инструменти за повече отворено споделяне“, написа Зукърбърг. \"Но ние многократно сме показвали, че можем да се развиваме, за да изграждаме услугите, които хората наистина искат, включително лични съобщения и Stories”.\n\r\nЗукърбърг очерта стратегията като потребителски избор, включвайки фразата \"хората искат\" шест пъти в публикацията в блога. Освен това се позовава на бързия растеж на личната комуникация в услугите на компанията му. Но това може да помогне на Facebook най-много в адресирането на два от основните проблеми, които стоят над компанията – потребителите и правителствата са притеснени за опазването на личната информация в социалната мрежа, а Facebook се бори и с това да спре разпространението на фалшива информация, такава, включваща насилие или е проблемна по друг начин.\r\nВ публикацията си Зукърбърг твърди, че насочването на Facebook към криптирани съобщения ще е по-сигурният подход за дисидентите и тези със спорни убеждения. Промяната също така може да създаде повече онлайн места, на които Facebook няма да може да следи съдържанието, в момент, в който криптираните и анонимните публикации в чат приложението ѝ WhatsApp вече помагат за разпалването на насилие и конфликти на места като Индия.\r\nЗукърбърг не коментира как този ход ще повлияе на рекламния бизнес на Facebook. Промените, които включват възможност за изпращане на съобщения между различни услуги на Facebook, включително WhatsApp и Instagram, ще направят по-лесно за Facebook да слее данните от потребителските профили в различни платформи.\r\n\r\n ", "date": "2019.03.07", "title": "Еволюцията на Facebook – фокус върху сигурната комуникация"}
{"url": "https://www.dnes.bg/muzika/2019/03/07/samo-moia-na-iskrata-vdyhnovena-ot-armenska-muzika.403948", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Искрен Тончев - Искрата представи официално новото си парче, което е озаглавено \"Само моя\". Талантливият изпълнител пренася своите фенове в няколко епохи с видеото към бъдещия хит.\n\r\nИскрата сподели в предаването \"България сутрин\", че се е вдъхновил да направи \"Само моя\", след като известно време слушал арменска музика.\n\r\n\"Решихме да изобразим историята на пътешественик във времето. Той страда от порока да влюбва в себе си жена, а после изчезва. Вдъхнових се от стара арменска музика. Слушах дълги часове медитативна духова музика и един пасаж много ме вдъхнови\", обясни Искрата.\n\r\nТой разказа, че видеото към парчето е заснето в рамките на четири дни и на четири различни локации. \n                    \n                    \n                \r\n\"Заедно с Емануил Албърт се събрахме да обсъдим видеото и решихме да го заснемем. Текстовете, които пиша, са вдъхновени от мои лични истории. Засега мисля да направя кратка версия на албум от 4 до 7 песни. Всички ще са по-меланхолични\", заяви Искрата пред\r\n ", "date": "2019.03.07", "title": "\"Само моя\" на Искрата - вдъхновена от арменска музика"}
{"url": "https://www.dnes.bg/obshtestvo/2019/03/07/za-kulturata-ne-moje-do-vseki-pametnik-milicioner.403940", "text": "\n\r\n\"Ние не може да се върнем в действителността на филма \"Опасен чар\" и да сложим на всеки паметник милиционер. Стратегията е в дигитализацията, в адекватното отношение, в по-високото заплащане на служителите, в използването на съвременни методи за опазване, както е по цял свят\", коментира той.\r\n                    \n                    \n                \r\n\n\r\nМинистерството на културата излезе с писмена позиция, в която пише, че в хода на извършване на одита са предприети коригиращи действия по част от дейностите в областта на недвижимото културно наследство, включително и промяна в нормативната уредба.\r\n\r\n ", "date": "2019.03.07", "title": "За културата: Не може до всеки паметник милиционер!"}
{"url": "https://www.dnes.bg/sport/2019/03/07/kontuziia-v-ramoto-otkaza-grisho-ot-indiyn-uels.403960", "text": "Ракета №1 на България Григор Димитров отказа участие на първия за годината турнир от сериите Мастърс в Индиън Уелс, съобщи агентът на тенисиста Георги Стоименов пред tenniskafe.com.\r\nГришо отпадна в последния момент преди старта на основната схема на турнира заради болки в рамото на дясната ръка, които му пречат да играе от месец и половина.\r\nЗа последно Григор участва на Откритото първенство на Австралия през януари, а оттогава поетапно отказа турнирите в Ротердам и Акапулко.\r\nДимитров бе поставен под номер 26 в схемата на Индиън Уелс и трябваше да стартира от втория кръг срещу победителя от мача между германеца Ян-Ленард Щруф и австралиеца Джон Милман.\r\nОще спортни новини ", "date": "2019.03.07", "title": "Контузия в рамото отказа Гришо от Индиън Уелс"}
{"url": "https://www.dnes.bg/politika/2019/03/07/iskan-ot-maikite-zakonyt-za-socialnite-uslugi-fakt.403952", "text": "Депутатите приеха окончателно Закона за социалните услуги, чиято основна цел е да гарантира достъпа до услуги и тяхното качество и ефективност.\n\r\nТова е третият закон, за който настояваха майките на деца с увреждания. Другите два - Законът за хората с увреждания и Законът за личната помощ бяха приети в края на миналата година. \n\n До приемането на трите законопроекта се стигна след продължилите няколко месеца протести на майките на деца с увреждания.\n\r\nОсновните цели на Закона за социалните услуги са гарантиране на достъпа до услуги, на тяхното качество и ефективност и на правото на живот в домашна среда и в общността, както и насърчаване на интегрирания подход и публично-частното партньорство.\n                    \n                    \n                \r\nЗа първи път се създава възможност за ползване на общодостъпни услуги от всички лица, а не само от уязвимите групи.\n\r\nЗаконът предвижда и създаването на национална карта на социалните услуги, която да включва всички социални услуги, които се осигуряват чрез държавно финансиране.\n\r\nУслугите, финансирани от бюджета, ще бъдат класифицирани в три основни групи - услуги на общинско ниво, които задоволяват потребностите на населението от общината; услуги на областно ниво, които задоволяват потребностите на лица от цялата област; услуги на областно ниво, които задоволяват потребностите на лица от цялата страна.\n\r\nСъздава се и Агенция за качеството на социалните услуги към министъра на труда и социалната политика. Тя ще осъществява контрол и мониторинг на предоставянето на социалните услуги и ще лицензира частните доставчици на социални услуги.\n\r\nСлед приемането на закона социалният министър Бисер Петков подчерта, че той е очакван от хората с увреждания и поставя началото на реформа в социалния сектор.\n\r\nТой обясни и че част от социалните услуги ще бъдат безплатни. Такива ще са тези, свързани със създаване на родителски капацитет, информиране и консултиране.\n\r\nПетков добави и че за първи път се регламентира, че право на асистентска подкрепа ще имат възрастните хора, които нямат възможност за самообслужване, и хората с увреждания, нуждаещи се от чужда помощ.", "date": "2019.03.07", "title": "Искан от майките, законът за социалните услуги - факт"}
{"url": "https://www.dnes.bg/eu/2019/03/07/evrozov-istanbulskata-konvenciia-triabva-da-se-prieme.403949", "text": "Генералният секретар на Съвета на Европа Турбьорн Ягланд заяви в Загреб по повод на Международния ден на жените, 8 март, че са постигнати важни цели в областта на борбата срещу насилието спрямо жени, но е необходим по-голям напредък.\r\nВ тази връзка той похвали Хърватия за ратификацията на Конвенцията на Съвета на Европа за превенция и борба с насилието над жени и домашното насилие (Истанбулската конвенция), съобщи Хина, цитирана от БТА. \n\n\n\n\r\n\"Истанбулската конвенция изисква криминализиране и законови санкции срещу различни форми на насилие срещу жени, включително домашно насилие, преследване, сексуален тормоз и психическо насилие\", каза Ягланд, но отбеляза, че въпреки напредъка все още има проблеми по отношение на ратификацията от някои страни.\n                    \n                    \n                \r\n\"В някои случаи като България ратификацията беше блокирана заради опасения и недоразумения около термина \"джендър\". Аз вярвам обаче, че такива недоразумения могат да бъдат изяснени, ако надлежно бъде предоставена правилна информация и има политическа воля за това, например в Хърватия, която ратифицира Истанбулската конвенция през юни миналата година\", каза Ягланд.\n\r\nТой припомни, че Азербайджан и Русия все още не са подписали конвенцията, а 11 страни-членки на Съвета на Европа са я подписали, но не са я ратифицирали - Армения, България, Чешката република, Латвия, Лихтенщайн, Литва, Унгария, Молдова, Словакия, Украйна и Великобритания.\n\r\n\"Ние трябва да продължим да се борим за ратификацията от всички страни-членки на Съвета на Европа, защото не може жените и девойките да бъдат лишени от тяхното най-основно човешко право: живот без насилие\", заяви Ягланд и призова всички страни от Съвета на Европа да ратифицират конвенцията без забавяне.", "date": "2019.03.07", "title": "Еврозов: Истанбулската конвенция трябва да се приеме"}
{"url": "https://www.dnes.bg/akoshtete-vqrvaite/2019/03/07/facebook-gubi-populiarnost-sred-mileniumite.403936", "text": "Поколението Милениум (хората, родени между 1980 и 2000 г.) вече започва да изоставя социалната мрежа Facebook, показват нови данни. Младите не харесват някои от мненията, споделяни в платформата; фактът, че основно \"по-стари хора\" използват мрежата, а и започват да се обръщат към други социални медии, които са по-занимателни.\r\nПроучването е направено от сайта www.MoneySavingHeroes.co.uk и е фокусирано върху младите британци. Били са изследвани предпочитанията относно социални мрежи на мъже и жени между 22 г. и 37 г. Те е трябвало да кажат кои платформи използват всеки ден. На първо място е Instagram - той е използван ежедневно от 97% от запитаните. На второ място е Twitter - 86%, а Facebook се използва всеки ден от 39% от отговорилите.\r\n \r\n \r\nА ето и какви са били отговорите защо не използват тази мрежа ежедневно или защо са изтрили акаунтите си:\r\n \r\n- Не ми харесват мненията, изразявани в платформата - 73%\r\n \r\n- Платформата е за по-стари хора - 68%\r\n \r\n- Други социални мрежи са по-привлекателни - 61%\r\n \r\n- Хората публикуват фалшиви новини - 58%\r\n \r\n - Там не следвам хора, които ме интересуват - 55%\r\n \r\n", "date": "2019.03.07", "title": "Facebook губи популярност сред милениумите"}
{"url": "https://www.dnes.bg/notifikacii/2019/03/07/otvliakoha-shestoklasnichka-da-ia-omyjat-za-14-godishen.403957", "text": "Ученичка в шести клас на основно  училище в село Тъжа е било отвлечена посред бял ден пред очите на десетки свидетели, за да бъде омъжена за 14 –годишен тийнеджър, съобщи кметът Цвятко Балабуров пред \"Монитор“.\n\r\nСлучката се разиграла малко след 9 часа на 5 март. Тогава 13-годишната е била отнесена на ръце до автомобил, с който пристигнали участниците в отвличането.\n\r\nЦелият инцидент е бил документиран на видеозапис. \n\r\nСред безучастните наблюдатели на случилото се имало и униформен служител на МВР, твърди кметският управник.\r\nНикой обаче не се намесил в разразилата се свада между двата ромски рода.\n\r\nОт апелативната прокуратура в Пловдив съобщиха, че старозагорските магистрати са наблюдаващи на образувано разследване заради сигнал за отвличането на непълнолетно лице с цел сключване на брак без негово съгласие.\n                \n                \r\nПолицаите са открили момичето в съседно село, след като близките му се оплакали, че е отвлечена.\n\r\nУстановени били 4 лица, от които три непълнолетни момчета и мъж на 34 години, които са участвали в похищението, както и леката кола, с която са се придвижвали.\n\r\nПредстояло те да бъдат привлечени в качеството на обвиняеми, иззети били и видеозаписите, по които щяло да се извърши техническа експертиза. Назначена била и съдебномедицинска експертиза. От прокуратурата напомнят, че за подобно престъпление е предвидено наказание  лишаване от свобода за срок от 7 до 15 години.\n\r\nПо думите на кмета Балабуров отвлечената и отвлеклите я са от два ромски рода, които от години живеят в Тъжа. Те били около 400 души.\n\r\nТова не било първи случай за отвличане и свади.", "date": "2019.03.07", "title": "Отвлякоха шестокласничка да я омъжат за 14-годишен"}
{"url": "https://www.dnes.bg/notifikacii/2019/03/07/proletna-umora-glavobolie-i-migrena-kakva-e-vryzkata.403956", "text": "\r\n \r\n\r\n \r\nТерминологията е наложена от медиите през годините, както синдромът на изпепеляване или бърнаут например. Звучи добре, допада ми. Същото е и с пролетната умора - донякъде е реална, донякъде – мит.\r\n \r\nФакт е, че по време на преходните сезони - пролет и есен, организмът се пренастройва от един начин на работа към друг. През зимата като цяло обмяната на веществата се забавя и често теглото при много хора скача с 2-3 кг. Това не е свързано с повишена консумация на храна, а с различно протичащите процеси в тялото ни. Затова говорим за пренастройване на организма от зима към пролет и обратното.\r\n \r\nСпоред нашите колеги, психиатрите, категорично депресиите и психичните заболявания се изострят през пролетта. Така че явно организмът ни се поставя в повишени изисквания и някои хора реагират на тази промяна. От друга страна, за така наречената пролетна умора помага и зимното хранене, при което има дефицит на ценни витамини и минерали. То също води до усещане за умора, сънливост, апатия. Но с прием на поливитаминни продукти се предполага, че в рамките на 20 дни неприятните усещания ще отшумят.\r\n \r\nХората са различни – някои хора преживяват пролетта по-тежко, други – обратното, чувстват се мотивирани и вдъхновени. Това зависи от психичното здраве на човека.\r\n \r\n\r\n \r\nМоже да замаскира една стресова депресия. Причината е, че депресията е заболяване, свързано с изчерпване на важни медиатори в мозъка – серотонин и норадреналин. И това обикновено се случва през зимата, поради намаленото слънчево греене\r\n \r\n", "date": "2019.03.07", "title": "Пролетна умора, главоболие и мигрена - каква е връзката?"}
{"url": "https://www.dnes.bg/politika/2019/03/07/bsp-s-pylen-obrat-v-cik-podmenia-pochti-izcialo-horata-si.403963", "text": "БСП подмени почти изцяло квотата си в състава на ЦИК. За новата комисия от настоящата предлага само Таня Цанева. \n\r\nИздигнатите от социалистите сега освен нея са са Николай Николов, Силва Дюкенджиева, Силвия Стойчева, Емил Войнов и Цветанка Георгиева. \n\n Въпреки това депутатът Крум Зарков отрече да има разчистване на сметки с вътрешната опозицията в БСП. \n\r\nОще преди да бъдат оповестени имената на новите претенденти от квотата на левицата, от ГЕРБ заподозряха, че целта на БСП да иска промяна на състава на ЦИК е желанието на настоящето партийно ръководство да се отърве от старите членове на комисията, излъчени по времето на Сергей Станишев и Мая Манолова. \n                    \n                    \n                \r\nЗарков обясни днес, че кандидатите на БСП са доказани професионалисти. \n\r\nСпоред него, ако Николай Николов влезе в състава на ЦИК, опитът му може да послужи за връщане на законността. \n\r\n\"Силва Дюкенджиева е юрист по образование. Била е член на ЦИК за местните избори през 2007 г. и член на ЦИК за избиране на народни представители през 2009 г.\", изброи Крум Зарков. \n\r\nСилвия Стойчева е политолог, Емил Войнов е специалист по информационни и комуникационни технологии. \n\r\nЗарков допълни, че за евентуално предложение на БСП за заместник-председател, председател или секретар на ЦИК, ще се реши след изслушването на кандидатите в правната комисия на НС. \n\r\nТой щял да отиде на заседанието й, за да ги представи. Освен щял да изпълни и формалното изискване за представянето на кандидатурите в зала, но не ида гласува, както гласи решението на ръководството на БСП за бойкот на работата на парламента.", "date": "2019.03.07", "title": "БСП с пълен обрат в ЦИК, подменя почти изцяло хората си"}
