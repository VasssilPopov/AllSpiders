{"url": "https://www.dnes.bg/akoshtete-vqrvaite/2018/02/22/iskam-kakvi-sa-tainite-strasti-na-vsiaka-zodiia.368752", "text": "Хората не са съвършени и вашият зодиакален знак е доказателство за това. Астролозите винаги са по-склонни да говорят за хубавите неща в прогнозата, а не толкова за лошите. Но сега ще видим кои са тайните страсти на зодиите, за които никой друг не знае:\r\n \r\nВие давате вид, че не се интересувате от това какво мислят другите за вас. Но дълбоко в себе си се нуждаете от признание и обожание. Ето защо имате тайна регистрация в сайт за запознанства, а целта е не толкова да излизате с някой, колкото да получите комплименти и да знаете, че вашата красота е напълно оценена.\r\n \r\nКогато хората говорят за някой неприличен коментатор в мрежата, те говорят за вас Телци! Вие обичате да бъдете център на внимание навсякъде, но гледате да не се забърквате в излишни драми. В интернет пространството обаче е друго – не можете да се стърпите от коментар някъде, където знаете, че ще предизвикате силно негодувание.\r\n \r\nВие сте душата на компанията и обикновено не пропускат да ви поканят на всяко парти. Обичате да общувате и да се забавлявате сред много хора, ето защо вашето тайно удоволствие е просто да изчезнете от света. Има моменти, в които не искате да виждате и чувате никой и изобщо не ви интересува какво се случва – трябва ви време насаме.\r\n ", "date": "2018.02.22", "title": "Искам... Какви са тайните страсти на всяка зодия?"}
{"url": "https://www.dnes.bg/zvezdi/2018/02/22/biliana-petrinska-e-bremenna-s-momichence.368789", "text": "Актрисата Биляна Петринска очаква момиченце. Тя е в шестия месец, но не се отказва от сцената. Петринска ще пее заедно с австралийската дива Лиса Джерард под диригентската палка на Йордан Камджалов на концерта в Зала 1 на НДК на 14 март. Красивата актриса от Народния театър \"Иван Вазов\" е солистка в хора на маестрото към неговата платформа Музикална лаборатория за човека.Джерард – голямата гост-звезда на проявата, сама е пожелала възпитаниците на Камджалов да обогатят вокално изпълненията ѝ. Магнетичният контраалт на австралийката ще прозвучи не само в нейни собствени композиции, но и в \"Симфония на скръбните песни\" от световноизвестния съвременен полски композитор Хенрик Гурецки, която ще разбие представите на българската публика, че \"сериозната\" музика е непременно неразбираема и скучна.\"Суперкеф, че ще съм на една сцена заедно с Лиса Джерард. Радвам се, че така, с Бебо в корема, ще имам световна премиера. Лиса е велик творец!\", сподели за \"Монитор\" Биляна Петринска, която усъвършенства вокалните си умения при оперната прима Дарина Такова.Още новини за звезди четете на ", "date": "2018.02.22", "title": "Биляна Петринска е бременна с момиченце"}
{"url": "https://www.dnes.bg/world/2018/02/22/arestuvaha-ruskiia-opozicioner-navalni-za-kratko.368778", "text": "Руският опозиционен лидер Алексей Навални е бил арестуван от полицията днес, но скоро след това освободен, няколко седмици преди президентските избори, в които му е забранено да участва, предаде Ройтерс.\r\nНавални, 41-годишен активист срещу корупцията, нееднократно беше арестуван за организиране на едни от най-големите протести в Русия през последните години. Той негодува срещу охолния според него живот на президента Владимир Путин и обкръжението му.\r\nНа Навални беше забранено да участва в президентските избори на 18 март заради условна присъда, която неговите привърженици определят като изфабрикувана. Навални обаче призова за общонационален бойкот на изборите, за да се подкопае легитимността на Путин.\r\nКаквато и да бъде избирателната активност, преобладаващите очаквания са действащият президент да спечели с огромна преднина четвърти мандат в Кремъл, отбелязва Ройтерс.\r\nВ Тwitter Навални написа, че днес е бил задържан от полицията, докато си тръгвал от зъболекар. Той добави, че около час по-късно полицията го освободила, но срещу него било образувано съдебно производство за организиране на незаконни протести.\"Предложиха ми да ме откарат до някъде, но аз отказах и отидох на работа. Не разбирам случилото се и защо бяха нужни седем души, за да ме арестуват\", написа той.\r\nАко бъде признат за виновен, Навални е заплашен със затвор до 30 дни.\r\nТой бил задържан малко след като шефът на кампанията му Леонид Волков написа в Тwitter, че е арестуван на московското летище Шереметиево.\r\nГоворителка на Навални заяви, че Волков все още не е освободен. Навални написа по-рано, че Волков възнамерявал да лети до руската автономна република Башкортостан, за да организира наблюдение на изборния процес.\r\nПред Ройтерс говорителката на Навални Кира Ярмиш заяви, че ръководителят на \"Фонда против корупцията\" на опозиционера е бил осъден във вторник на десет дни затвор за организиране на неразрешен протест през януари.\r\n /БТА/\r\n ", "date": "2018.02.22", "title": "Арестуваха руския опозиционер Навални - за кратко"}
{"url": "https://www.dnes.bg/zvezdi/2018/02/22/vdovicata-na-kris-kornel-toi-ne-beshe-prosto-rok-narkoman.368793", "text": "Вдовицата на Крис Корнел – Вики Корнел, даде първото си телевизионно интервю след смъртта на вокалиста на \"Soundgarden\" и \"Audioslave\". Тя разказа повече за битката му с пристрастяването, което според нея е изиграло голяма роля за това да се самоубие.\r\n\"Зависимостта е болест. Мислиш, че е избор, но тя не е\" - казва Вики. - Съпругът ми беше нещо много по-различно от рок наркоман. Просто не беше. Той беше най-добрият съпруг, най-великият баща. Загубих своята сродна душа и любовта на живота си”, каза тя пред ABC News.\r\n52-годишният Крис Корнел беше открит мъртъв в банята в хотелската си стая в Детройт на 17 май миналата година. Смъртта му беше официално определена като самоубийство. В интервюта Корнел бе казвал, че като тийнейджър имал проблеми с наркотиците, а по-късно - с алкохола. \r\nПрез 2007 г. обаче той увери, че се излекувал, след като постъпил в рехабилитационна клиника през 2002 г. Той е споменавал също за периоди на депресия и агорафобия.\r\nВики Корнел смята, че лечението, на което е бил подложен, е оказало влияние върху това да сложи край на живота си.  \"Той искаше да бъде със семейството си, с децата си. Крис обичаше живота и никога не би напуснал този свят”, смята съпругата му.Вики Корнел признава, че често се обвинява за смъртта му, защото не е виждала знаците, че може да стигне до самоубийство: \"Знам, че хората казват, че не трябва да се виня. Опитвам се да не го правя, но имаше знаци”.Резултатите от аутопсията на Крис Корнел показаха, че е погълнал коктейл от лекарства преди да сложи край на живота си. В тялото му са открити следи от успокоителни, седативи, барбитурати, лекарства срещу конгестия на синусите.Данните показват, че този „коктейл” може да предизвика вялост, да накара човек да има изкривена представа за реалността. Според доклада на медиците, въпреки че в организма му са открити седем различни вида лекарства, те не са допринесли за смъртта му.Д-р Ричард Коут от катедрата по патология в Университета в Маями, който проведе независим анализ от аутопсията на Корнел, обясни за ABC News, че две от лекарствата са довели до нарушаване на преценката и двигателните му функции. „Не става въпрос за предозиране. Но това, което двете лекарства правят поотделно и в комбинация, са да навредят на преценката и на практика да направят човек неспособен да реагира по начин, по който обикновено реагира”, обясни още д-р Коут.\r\n\"Около една година преди да умре му бяха предписали бензодиазепин, който да му помогне да спи. Крис имаше разкъсвания на рамото и болките му пречеха да спи. Новите лекарства го промениха”, разказа още Вики Корнел.В продължение на 10 дни той е приемал повече от 30 различни вида хапчета. Дори се стига до там да има забавяне в говора. През март миналата година Крис Корнел иска помощ, защото е претърпял криза.Само два месеца по-късно необяснимо за всички той се разхожда спокойно на сцената – изпълнение, което ще бъде последно в живота му.В момента Вики Корнел се е посветила на това да повиши осведомеността и да насърчи зависимите да говорят открито за проблема, съобщи Нова тв. ", "date": "2018.02.22", "title": "Вдовицата на Крис Корнел: Той не беше просто рок наркоман!"}
{"url": "https://www.dnes.bg/notifikacii/2018/02/22/slovakiia-niama-da-ratificira-istanbulskata-konvenciia.368799", "text": "Словакия няма да ратифицира Истанбулската конвенция, заяви министър-председателят на страната Роберт Фицо, след като срещу договора се противопоставиха по-малък коалиционен партньор и религиозни групи, предаде Ройтерс.\r\nПреди две седмици България, която е ротационен председател на Европейския съюз, също временно отхвърли конвенцията. Това изтъкна съпротивата в по-консервативните в социално отношение страни от бившия източен блок срещу либералните ценности на по-богатата Западна Европа, отбелязва агенцията.\r\nСловашкото правителство подписа конвенцията на Съвета на Европа за борба с насилието срещу жени през 2011 г. и ратифицирането й от парламента щеше да е следващата стъпка.  Фицо обаче каза, че Словакия няма да ратифицира конвенцията, която според него е спорен документ, който може да наруши конституцията и да доведе до въвеждане на еднополови бракове. \r\nТой все пак заяви, че страната му ще включи в законодателство всички мерки, насочени към борба с насилието срещу жени.\r\nСловакия на практика забрани еднополовите бракове през 2014 г., когато прие конституционна поправка, определяща брака като съюз между мъж и жена. Тя също така не признава каквато и да е форма на гражданско партньорство между хора от един пол.\r\n\"Не можем да приемем мерки, които биха влезли в конфликт с вярванията и чувствата на хората в някои държави\", каза Фицо, който е социалдемократ.\r\nПо думите му Истанбулската конвенция \"ненужно поставя под въпрос естествените различия между мъжете и жените и ги нарича стереотипи\", като същевременно преследва добрата цел за премахване на насилието срещу жени, отбелязва БТА.\r\nСловашката национална партия, която е по-малък коалиционен партньор в правителството, заяви, че ще го напусне, ако Словакия не се оттегли от конвенцията. Римокатолическата църква пък каза, че договорът може да доведе до дискриминация за религиозната свобода в Словакия, където 62 процента от 5,4 милионното население се определят като католици, а 6 процента - като протестанти, според преброяване от 2011 г.\r\nСтраните членки на ЕС България, Унгария, Чехия, Великобритания, Хърватия, Гърция и Ирландия все още не са подписали договора.", "date": "2018.02.22", "title": "Словакия няма да ратифицира Истанбулската конвенция"}
{"url": "https://www.dnes.bg/notifikacii/2018/02/22/70-godishen-namushka-s-noj-trima-bejanci-v-germaniia.368769", "text": "Мъж на около 70 години, който искал да изрази протест срещу германската миграционна политика, беше арестуван, след като в събота вечерта намушка с нож трима кандидати за убежище в Южна Германия. Това предаде Франс прес, като се позова на прокуратурата.\r\nМъжът, с германско и руско гражданство, който досега не бил известен на полицията, е в ареста от вчера за опит за убийство на трима души - акт с политически и расистки мотиви, каза говорител на прокуратурата в град Хайлброн.\r\nНападателят, във видимо нетрезво състояние, атакувал тримата бежанци, които се намирали пред църква в центъра на града. Пострадали са 17-годишен афганистанец, 19-годишен сириец и иракчанин на 25 години, уточниха в комюнике полицията и прокуратурата.\r\nАфганистанският младеж е тежко ранен, а другите двама мигранти - по-леко.\r\nМъжът бил бързо обуздан от минувачи. След ареста той казал, че искал да изрази протест срещу миграционната политика на Германия, която от 2015 г. година прие над един милион кандидати за убежище, главно от Сирия, Ирак и Афганистан.\r\nВеднага след деянието мъжът бил задържан за кратко и освободен само с обвинение за нанасяне на телесна повреда. След неколкодневно разследване обаче той е заподозрян в опит за убийство, поради което е задържан повторно.\r\nЗасега не е установено нападателят да е свързан с крайнодясно движение.\r\nСпоред властите през 2016 г. в Германия са били извършени 3500 атаки срещу бежанци и кандидати за убежище. По данни на вътрешното министерство при тях са били ранени 560 души, включително 43 деца./БТА/\r\n ", "date": "2018.02.22", "title": "70-годишен намушка с нож трима бежанци в Германия"}
{"url": "https://www.dnes.bg/index/2018/02/22/manekenkata-anastasiia-chekati-otkrita-myrtva-ubita-ot-myja-si.368756", "text": "\n31-годишната манекенка Анастасия Чекати е била открита мъртва в Кишинев, съобщи РИА Новости. \r\nТялото й е намерено на 18 февруари с прорезни рани в апартамента в центъра на молдовската столица, където тя е живяла.Предполага се, че манекенката, която се е снимала за Playboy, Maxim и GQ е убита от своят мъж, 34-годишният зъболекар Алексей Митаки, който се е самоубил.В апартамента е намерено и двуседмично бебе, синът на Анастасия и Алексей. Преди да отнеме живота си Алексей звъннал на свои роднини, които да се погрижат за детето.Било е известно, че съпрузите са в лоши отношения, а Митаки е имал връзка с друга жена, с която се е надявал да започне връзка.В Молдова убитата моделка е била известна с псевдонима Anastasia Cia. Тя е започнала кариерата си на 16-годишна възраст. \r\n ", "date": "2018.02.22", "title": "Манекенката Анастасия Чекати – открита мъртва, убита от мъжа си"}
{"url": "https://www.dnes.bg/politika/2018/02/22/politici-izpolzvat-istoriiata-generirat-naprejenie.368801", "text": "Историята постоянно бива използвана за генератор на политически аргументи. Въпросът е дали тези аргументи служат в полза на обществото или обратното - водят до противоречие и разделение. В последните месеци и отляво, и отдясно, бяха широко използвани исторически факти за катализиране на напрежение. Това каза народният представител от \"Обединени патриоти\" доц. Милен Михов в предаването \"Денят ON AIR\".\r\nСпоред него за пореден път е имало изказвания от страна на левицата и Валери Жаблянов, които издигат в култ комунистическата идея.\r\n\"Според бившия вече зам.-председател на Народното събрание, Народният съд и репресиите са част от демократичното развитие на Европа\", отбеляза депутатът. Той смята, че в случая с отстранения от поста си Валери Жаблянов не може да става дума за ограничаване на свободата на словото.\r\n\"Казусът \"Жаблянов\" поставя под въпрос темата за националното помирение и националното съгласие по такива важни исторически събития. Определено трябва да се поставят на разглеждане тези исторически въпроси, за да може веднъж завинаги да се затвори тази тема. Не трябва историята да е източник на вражда в днешно време\", подчерта Михов пред Bulgaria ON AIR.\r\nНародният представител коментира и искането на ВМРО да се криминализира безотговорното родителство.\r\n\"Трагичният случай в \"Люлин\" тези дни ни показа, че тази тема трябва да бъде сложена на масата. Не бива да позволяваме на родителите да възпрепятстват развитието на децата си. Законът трябва да гарантира и защитава правата на децата\", завърши Михов.\r\n", "date": "2018.02.22", "title": "Политици използват историята, генерират напрежение"}
{"url": "https://www.dnes.bg/blizak-iztok/2018/02/22/lice-v-lice-s-id-jena-sreshta-svoia-porobitel-razkaianie-niama.368728", "text": "Жена от язидите, етносът, преследван от \"Ислямска държава\", се срещна с един от мъжете, отговорен за нейното отвличане и продажбата й за секс робиня.23-годишната Шайрийн посети Ирак заедно със Стейси Дуули от Би Би Си.Преди Шайрийн да бъде спасена от Мосул, по време на битката за града, тя е правила четири опита за самоубийство.В търсене на отговори Шайрийн заминава със Стейси за Ирак. Журналистката заснема филма \"Лице в лице с Ислямска държава\", придружавана от командир от иракската армия. Стейси и Шайрийн обикалят улиците на Мосул, а язидката разказва за бягството си.Дори и в освободения Мосул обаче Шайрийн не е свободна да говори свободно. Докато разказва за преживяванията си командирът от армията я спира.\"Ние искаме да кажем на света какво се случи\", казва Шайрийн. Комданирът обаче бута камерата и настоява: \"Искам да защитя достойнството ти\".Пътуването на Стейси и Шайрийн обаче завършва със срещата им с Анмар. 21-годишният боец на \"Ислямска държава\" е бил отговорен за отвличането на Шайрийн, а самият той е имал 3 робини.Със спокоен тон той заявява пред екипа на Би Би Си, че е убил 900 човека и е изнасилил 250 жени. Твърденията му не са доказани.\"Когато става въпрос за секс никой не може да го контролира, много силно е!\", казва Анмар.\"Дори и да се опитваха да ме спрат, не можех. Но когато приключех с момичето и я виждах да плаче ми се късаше сърцето\", казва Анмар.Пред Шайрийн той се оправдава: Не искал да го прави, но бил принуден от \"Ислямска държава\".\"Ако аз не убивах зад мен имаше командир с оръжие, готов да ме застреля\", обяснява той.Междувременно срещу него спокойно стои Шайрийн, която го предизвиква да й обясни защо е извършил тези неща. И макар че той се намръщва, остава спокоен.\"Ще платиш за сълзите на тези момичета\", казва Шайрийн с гняв. Амар приема думите й с равен том: \"Аз чакам съдбата си. Моята съдба е смъртта\".", "date": "2018.02.22", "title": "Лице в лице с ИД: Жена среща своя поробител. Разкаяние – няма!"}
{"url": "https://www.dnes.bg/science/2018/02/22/hora-na-mars-da-radiaciiata-obache-shte-gi-ubie.368777", "text": "Сегашното ниво на развитие на технологиите позволява да се изпратят хора на Марс, но да бъдат защитени от действащата там радиация засега е невъзможно, предаде ТАСС. Това заяви завеждащият отдела за физика на космическата плазма в Института за космически изследвания на Руската академия на науките Анатолий Петрукович.\r\n\"Ако говорим за техническа възможност да се долети до Марс, такава има - каза Петрукович. - Ще изстреляме няколко ракети \"Протон\", ще сглобим на орбита \"локомотив с вагони\" (имат се предвид няколко изстрелвания на ракети с части от космически кораб, които да бъдат скачени в орбита, за да се избегне използването на свръхтежки ракети) и ще го изпратим към Марс. Той някак ще долети и е възможно дори да достави някого там. Въпросът е какви са шансовете да се върнем, като се вземе предвид радиацията.\"\r\nПо думите му съществуват много видове радиация, а опитите да се защитим от тях могат само да влошат нещата. \"Ако по време на полет се сблъскаме с високоенергийни космически лъчи, те ще преминат от край до край. Но ако ползвате защита, те ще се разпаднат на части, които ще \"се промушат\" от край до край. В такъв случай уврежданията ще са значително по-големи.\"\r\nВъздействието на подобни видове радиация върху биологични видове все още не е достатъчно изследвано.\r\nПо мнението на специалиста е необходимо да се реши не само проблемът, свързан с безопасността на полета, а и въпросът с финансирането му. \"За полет до Марс са нужни инвестиции, сравними с тези за цялата световна космонавтика - каза той. - Затова вероятно ще е нужно да бъде осъществен международен проект.\"\r\nВ момента в САЩ и Русия се обмислят различни проекти, свързани с полети до Марс. \r\n /БТА/", "date": "2018.02.22", "title": "Хора на Марс – Да! Радиацията обаче ще ги убие"}
{"url": "https://www.dnes.bg/obshtestvo/2018/02/22/obshtinskite-bolnici-iskat-bez-limiti-novi-klinichni-pyteki.368774", "text": "От Националното сдружение на общинските болници предлагат промени в проекта на Националния рамков договор. \r\nИскането е записано в становище на организацията, изпратено до НЗОК и до Лекарския съюз.\nОт сдружението настояват да се премахнат лимитите на лечебните заведения, както и да се преосмислят алгоритмите на клиничните пътеки заради високите изисквания, заложени в тях.Според организацията не трябва да има такива изисквания за броя на лекарите, за тяхната специалност и допълнителни умения, както и за наличието на задължителни структури – като задължителното оборудване например.Причината - това води до ненужно оскъпяване на дейността, което предизвиква увеличение на хоспитализациите и това пък се отрязва негативно на бюджета на Касата.От сдружението са и против ограничаването на броя на леглата, по които се изпълнява дейността, а от друга страна, задължителният престой по КП се явява допълнителен лимит на лечебните заведения. Това според тях води до ограничен достъп или до излишна заетост.От сдружението са и против ненужните изследвания по време на лечението.", "date": "2018.02.22", "title": "Общинските болници искат: Без лимити, нови клинични пътеки"}
{"url": "https://www.dnes.bg/crime/2018/02/22/5-6-hiliadi-baba-metna-prez-balkona-spestiavaniiata-si.368772", "text": " 86-годишна жена метнала през балкона спестяванията си - между 5000 - 6000 лв., съобщиха от МВР.Вчера, около 19:40 часа, жената сигнализирала във Второ РПУ – Стара Загора, че е била заблудена от непознат мъж, позвънил ѝ към 17:30 часа и представил се за \"следовател в полицията\".Той ѝ обяснил, че е била \"набелязана\" от телефонни измамници и за залавянето им е необходимо да предостави всичките си спестявания.Малко по-късно жената хвърлила от терасата на жилището си паричната сума. Образувано е досъдебно производство.", "date": "2018.02.22", "title": "5 - 6 хиляди... баба метна през балкона спестяванията си"}
{"url": "https://www.dnes.bg/world/2018/02/22/na-tochnoto-miasto-policai-spasiha-padashto-ot-balkon-dete.368791", "text": "Трима египетски полицаи успяха да хванат 5-годишно момче и да спасят живота му, след като то паднало от балкон на третия етаж на жилищна сграда в град Асют, предаде Асошиейтед прес, цитирана от БТА.\r\nМинистерството на вътрешните работи разпространи видеозапис, показващ как тримата полицаи пазят банка и стоят на тротоара. Те поглеждат нагоре и виждат детето да се надвесва от балкона, след което се втурват да го хванат, докато то пада.\r\nМинистерството каза, че детето не е пострадало, но един от полицаите е ранен и е приет за лечение в близка болница.\r\nВидеозаписът беше излъчен от египетски медии, които похвалиха полицаите за бързата им реакция и я определиха като \"героична\".", "date": "2018.02.22", "title": "На точното място: Полицаи спасиха падащо от балкон дете"}
{"url": "https://www.dnes.bg/notifikacii/2018/02/22/bratiata-mario-andreas-i-mihael-zlato-srebro-i-bronz-ot-tri-olimpiadi.368759", "text": "\n\r\nСредният от тримата братя Андреас пък има сребърен медал от ски бягането в свободен стил от Олимпиадата във Ванкувър през 2010 г. \r\nАндреас и Марио наблюдаваха от дома си в Австрия представянето на 24-годишния Михаел, а след първия манш, в който той остана 12-и, надеждите за ново олимпийско отличие в семейната колекция бяха минимални, въпреки отпадането на големия фаворит Марсел Хиршер (Австрия).\r\n\"Марио ми звънна след първия манш. Това никога не е добър знак, защото той винаги ми се обажда, когато съм бил бавен. Но този път това помогна. Марио ми каза: \"Виж, не изглеждаше добре, движенията ти не бяха плавни\". Взех си поука от думите му, защото това не е начинът, по който мога да карам. Промених нещата във втория манш\", коментира той.\r\nМат допусна малка грешка и при второто си спускане, но не изглеждаше доволен и веднага напусна финалната зона, въпреки че че беше с първо време.\r\n\"Не мислех, че ще бъде достатъчно да стигна до подиума. Постепенно един след друг по-бързите от мен от първия манш минаваха и преди спускането на лидера Хенрик (Кристоферсен) бях трети. Все още не вярвах, но тогава той пропусна врата. Чакането долу беше по-тежко от самото състезание, преминах през най-странните чувства, които съм изпитвал\", каза още той.\r\nШвейцарецът Рамон Ценхойзерн изпревари Мат, а след това и шведът Андре Мирер беше по-бърз, преди на старта да застане лидерът Хенрик Кристоферсен.\r\n\"Не гледах Андре, но след като разбрах, че и той ме е изпреварил си взех раницата и си казах: \"това е\", защото Хенрик е много бърз, а и се спуска изключително стабилно. Мислех, че мечтата ми за олимпийски медал е приключила. Тогава реших да го гледам. Може би това ми донесе късмет. Той атакуваше от началото, но не успя да вземе една от вратите, за мой късмет. Не пожелавам на никого това, но в този случай бях щастлив, защото това означаваше, че аз ще бъда на подиума\", каза Михаел Мат.\r\n", "date": "2018.02.22", "title": "Братята Марио, Андреас и Михаел: Злато, сребро и бронз от три Олимпиади"}
{"url": "https://www.dnes.bg/obshtestvo/2018/02/22/mvnr-s-preduprejdenie-vnimatelno-v-etiopiia.368786", "text": "Министерството на външните работи на България информира, че след подадената оставка на министър-председателя на Етиопия Хайлемариам Десален, считано от 16 февруари в страната е въведено извънредно положение за шест месеца, с възможност за удължаване, съобщиха от ведомството.\r\nВъв връзка със задълбочаването на политическата криза в Етиопия и въведеното извънредно положение, МВнР предупреждава българските граждани, пътуващи или пребиваващи на територията на Етиопия, за възможни граждански вълнения и прояви на насилие.\r\nЗатова се препоръчва, пребиваващите в Етиопия български граждани да следят внимателно информацията в местните средства за масово осведомяване, да се съобразяват с цялата сериозност на въведеното извънредно положение и стриктно да изпълняват разпорежданията на органите за сигурност. \r\nПри евентуално възникване на граждански вълнения и насилие, българите да останат по домовете си или на друго сигурно място, да се подсигурят с най-необходимото - храна, вода и медикаменти, както и да уведомят близките си и приятелите за създадената ситуация и да ги предупредят за възможни нарушения в комуникацията.\r\nНа българските граждани, на които предстоят пътувания до Етиопия, които не могат да бъдат отменени, се препоръчва да се възползват от възможността да се регистрират в рубриката \"Пътувам за...\" на интернет-страницата на МвнР.\r\nПри необходимост, българските граждани могат да потърсят съдействие и актуална информация от българското посолство в Етиопия на следните дежурни телефони: +251911252514; +251913069999. Сигнали за изпаднали в беда български граждани се приемат денонощно и от дирекция \"Ситуационен център\" на МВнР на телефон: +359 2 948 24 04 и имейл: crisis@mfa.bg.", "date": "2018.02.22", "title": "МВнР с предупреждение: Внимателно в Етиопия!"}
{"url": "https://www.dnes.bg/eu/2018/02/22/otkriha-bezdomnika-kradec-ot-roasi-a-parite-tiah-gi-niama.368800", "text": "Около 50-годишният бездомник, който открадна по чиста случайност 500 000 евро от офиса на компания на парижкото летище Роаси, бе намерен, но парите не бяха открити. \r\nТой твърди, че след кражбата е бил отвлечен и похитителите му откраднали парите, които той задигнал преди това, предаде Франс прес.\r\nДнес бяха предявени обвинения на крадеца, който бе задържан съвсем случайно при обикновена проверка на самоличността в нощта на вторник срещу сряда в убежище за бездомници в Сен-Сен Дени, северно от Париж. У бездомника не били намерени никакви пари.\r\nКражбата станала на 8 декември. Докато мъжът ровел из кофите на летището \"Шарл де Гол\" в Роаси, той видял, че е отворена вратата на офиса на инкасаторската компания Лумис /Loomis/, специализирана в събирането на оборота от магазините и заведенията на летището и в обслужване на банкоматите, инсталирани на летищните терминали. \n\r\nВ съда бездомникът каза, че е откраднал парите. Но заяви, че няколко дни по-късно е бил похитен, откаран извън района на Париж и бит, за да разкри къде са парите. След като разкрил мястото, похитителите му откраднали парите. Бездомникът обаче отказва да даде каквато и да е информация за похитителите.\r\nЗасега следователите отхвърлят версията, че кражбата е извършена с помощта на служители на фирмата Лумис. Бездомникът е пратен във временния арест.", "date": "2018.02.22", "title": "Откриха бездомника-крадец от Роаси, а парите... тях ги няма"}
{"url": "https://www.dnes.bg/business/2018/02/22/kailyshka-i-peshterska-s-pet-zlatni-medala-ot-vinariia.368782", "text": "Най-големият производител на високоалкохолни напитки VP Brands International прибра общо пет златни отличия за своите ракии. Със златни медали на Винария в сряда се отличиха Кайлъшка мускатова, Кайлъшка гроздова, Кайлъшка сливова, Пещерска гроздова и Пещерска мускатова.\"Това отличие е поредното доказателство, че усилията ни са в правилната посока. Но когато екипът е силен и сплотен резултатите не закъсняват\", коментира Иван Папазов, изпълнителен директор на VP Brands International, който получи големите награди от името на компанията.Медалът за Кайлъшка сливова пък доказва триумфалното завръщане на плодовите ракии. \"Наградите са страхотно признание за екипа и оценка за добре свършената работа, но по-важното за нас са доволните потребители. Щастливи сме, че защитаваме имиджа на българската качествена ракия и марките ни са стандарт в бранша\", посочи още мениджърът.Над 300 проби вина, ракии, винено бренди и спиртни напитки участваха в Международния конкурс \"Винария 2018\" тази година. Напитките се оценяваха от 20-членно жури. Изискванията по оценяване на пробите и тази година са изцяло съобразени със стандартите на Международната организация по лозата и виното OIV, със 100-балната система и дегустационен лист.\"През годините VP Brands International инвестира постоянно в най-модерната техника и най-вече в служителите. Обезпечихме производството и със собствени лозови масиви. Всичко това ни дава възможност за контрол на всеки етап и днес марките ни са еталон и барометър за категорията ракия\", допълни още Иван Папазов. \r\n ", "date": "2018.02.22", "title": "Кайлъшка и Пещерска с пет златни медала от Винария"}
{"url": "https://www.dnes.bg/cars/2018/02/22/43-tonen-kamion-teglen-na-sniag-ot-tesla-model-x.368781", "text": "Електрическият кросоувър Tesla Model X успя да изтегли голям камион с прицеп по заснежено състезателно трасе в Норвегия. Видеото бе качено в YouTube-канала Bjorn Nyland.\r\nЕкспериментът е направен на пистата Valerbanen, като в него участва товарна машина с общо тегло 43 000 кг. По време на опита трансмисията на камиона е била поставена на неутрална предавка, информира . \r\nИзползваният Tesla Model X е във версията P90D, като теглото му е 2600 кг. Този автомобил е оборудван с два електромотора, които развиват общо 670 к.с. и 950 Нм (до 9500 Нм на колелата). Елекрическият кросоувър е използвал зимни гуми без шипове Nereus.", "date": "2018.02.22", "title": "43-тонен камион – теглен на сняг от Tesla Model X"}
{"url": "https://www.dnes.bg/business/2018/02/22/chez-prodava-aktivite-si-v-bylgariia-na-inerkom.368798", "text": "Надзорният съвет на чешката компания CEZ е дал съгласие за продажбата на активите си в България на \"Инерком\", сочи съобщение на сайта на CEZ. Пакетът от активи включва седем компании: \"ЧЕЗ България\", \"ЧЕЗ Електро България\", \"ЧЕЗ Разпределение\", \"ЧЕЗ Трейд България\", \"ЧЕЗ ИКТ България\", фотоволтаичната централа \"Орешец\" и дружеството за производство на електричество от биомаса \"Бара Груп\".\r\nПодписването на договора се очаква до няколко дни.\r\n\"Инерком\" е българско дружество, което управлява фотоволтаични централи в Южна България.\r\nВ съобщението не се уточнява стойността на сделката, но се отбелязва, че \"като се вземе предвид продажната цена, 14-годишните инвестиции на групата в операциите в България като цяло носят положителна доходност\".\r\nВ началото на 2017 г. в ЧЕЗ са получени няколко индикативни оферти за активите в България от различни инвеститори, в резултат на което групата е стартирала преговори за евентуалната продажба. Най-високата оферта е предложена от \"Инерком България\", с която групата впоследствие започва ексклузивни преговори, пише още в съобщението.\r\nОфертата на \"Инерком\" е била значително над справедливата пазарна стойност на активите, определена чрез независима оценка, като по този начин носи положителна възвръщаемост от инвестициите в българските активи.\r\nВ Съвета на директорите на \"Инерком България\" ЕАД влизат Гинка Николова Върбакова, Малина Иванова Върбакова и Милена Илиева Стоева, сочи справка в Търговския регистър. Капиталът на дружеството е 50 хил. лв.\r\nСделката трябва да бъде одобрена и от българските антимонополни власти - Комисията за защита на конкуренцията и Комисията за енергийно и водно регулиране.\r\nПо време на изслушване в енергийната комисия днес ресорният министър Теменужка Петкова беше категорична, че ако се стигне до продажба на активите на групата у нас, за България е важно да бъдат гарантирани сигурността на доставките и качеството на услугата.\r\nМеждународното дело, което ЧЕЗ заведе срещу България през юли 2016 г., няма да бъде повлияно от сделката и ЧЕЗ ще го продължи, посочват още от компанията в съобщението за сделката. Компанията подаде арбитражен иск срещу България за \"стотици милиони евро\", като основанието за жалбата е „невъзможност за защита на инвестициите“.През октомври миналата година ЧЕЗ продаде ТЕЦ \"Варна\" на българското дружество \"Сигда\" ООД, зад което стои бившият транспортен министър Данаил Папазов.\r\nЧешката компания влезе в България през 2004 г., придобивайки мажоритарен дял в трите електроразпределителни дружества в Западна България - \"Електроразпределение Столично\", \"Електроразпределение София\" и \"Електроразпределение Плевен\" за сумата от 281,5 млн. евро. Две години по-късно компанията закупи и ТЕЦ \"Варна\".\r\nCEZ Group няма да са първият голям инвеститор в сектора, който се изтегля. В края на 2011 г. E.On се отказа от инвестициите си в Североизточна България и ги продаде на чешката Енерго Про за 133 млн. евро. През 2004 г. германската компания вложи малко под 141 млн. евро, за да купи 67% от капитала на двете електроразпределителни дружества в областта - във Варна и в Горна Оряховица.", "date": "2018.02.22", "title": "ЧЕЗ продава активите си в България на \"Инерком\" "}
{"url": "https://www.dnes.bg/temida/2018/02/22/pykov-predsrochno-svoboden-a-petio-petio-otdavna-ne-e-sred-nas.368729", "text": "Софийският градски съд освободи предсрочно от затвора Цветан Пъков, осъден на 4 години лишаване от свобода, заради това че блъсна и уби 6-годишно дете в Панагюрище. \r\nПетьо Гевечанов беше ударен от бизнесмена малко след 20 часа на 14 април 2015 г., докато пресичало с велосипеда си пътното платно.\n\n\n\n\nСпоред експертизата Пъков е карал с 80 километра в час в населеното място и не е успял да реагира, когато детето е изскочило пред него.Според обвинението той е ударил Петьо с колата си и го е влачил десетки метри. Момченцето е загинало на място.Пъков е излежал 3 години и 6 месеца от присъдата си и предстои да излезе условно предсрочно – 5 месеца и 21 дни по-рано.Съдия Десислав Любомиров обяви, че в доклад от затворническата администрация в Казичене твърдят, че Пъков се е поправил.Като доказателство за това магистратът цитира данни, че затворникът е награждаван много пъти и нито веднъж не е наказван. Освен това стойностите на криминален риск при него били ниски.Защитата на Пъков поиска той да бъде освободен и от наказанието 7 години без книжка. Съдът обаче отказа с аргумента, че тази санкция тепърва ще бъде изпълнявана.\"Съжалявам, ако мога да върна времето назад, бих предотвратил инцидента\", каза Пъков, като доказателство, че е осъзнал вината си.Смъртта на Петьо през 2015-та накара стотици негови съграждани да се вдигнат на протести срещу шофьора-убиец.Тогава се появиха свидетелства, че бизнесмена Пъков и друг път е карал неразумно, дори е предизвиквал инциденти. Оказа се обаче, че той няма нито един акт от полицията за това.Решението за освобождаването му не е окончателно и последната дума за свободата на затворника ще има Софийският апелативен съд.", "date": "2018.02.22", "title": "Пъков – предсрочно свободен! А Петьо? Петьо отдавна не е сред нас!"}
{"url": "https://www.dnes.bg/stranata/2018/02/22/mvr-izdirva-53-godishniia-svetlozar-vijdali-li-ste-go.368768", "text": "Полицията издирва Светлозар Иванов Стефанов, на 53 години.\r\nНа 18 февруари той е напуснал Дома за пълнолетни с умствена изостаналост в село Лозево и оттогава е в неизвестност, съобщиха днес от МВР.Мъжът е висок около 175 см, с нормално телосложение, с къса коса и сини очи. Най-вероятно е бил облечен в зелено зимно яке и сиви панталони.Той контактува с хора, но е притеснителен и не се ориентира.Полицията в Шумен умолява гражданите, които разполагат с информация за мъжа, да се обадят на телефон 112 или на 054/877221, 054/800588, както и в най-близкото районно управление на МВР.", "date": "2018.02.22", "title": "МВР издирва 53-годишния Светлозар. Виждали ли сте го?"}
{"url": "https://www.dnes.bg/index/2018/02/22/bez-budilnik-disnilend-i-portaventura-smiah-i-prikliucheniia.368762", "text": "Париж - градът на любовта, светлините, кулинарията, мечтите и Disney. до най-популярния увеселителен парк в света ще зарадва не само децата, но и възрастните. Кой е любимият ви герой - Рапунцел, Олаф или вечният Мики Маус?Увеселителният парк се намира източно от Париж, в долината на река Марна. Освен местата за забавление, тук има и хотели, които се грижат за комфорта на гостите.Паркът е разположен на над 500 декара и работи от 1992 година. В средата му е Замъкът на спящата красавица, а на територията му са разположени четири царства – Дивият запад, Страната на приключенията, Светът на приказките и Страната на откритията и космическите полети.Много смях и забавление предлагат и допълнителните атракции - множеството влакчета, люлки, корабчета, шоу програми и концерти, кино, дискотеки.Ежегодно го посещават наистина милиони туристи и той е водеща туристическа дестинация в Европа.При откриването си комплексът е бил предмет на множество, предимно културни спорове, но това съвсем не му е попречило да бъде притегателно място, където героите от любимите ни филми оживяват! Един от най-посещаваните паркове в Европа е и  (PortAventura). Влакчетата, кулите със свободно падане и много други атракции са държали рекорди сред парковете в световен мащаб.Развлекателният комплекс се намира в южната част на Барселона в град Салоу до Тарагона в Испания.Паркът е разделен на тематични области, базирани на различни исторически цивилизации - Средиземноморие, Далечния Запад, Мексико, Китай, Полинезия. SésamoAventura пък е декорирана и създадена с мотиви от Улица Сезам, като предлага разнообразни развлечения за малки и и по-големи деца.През летните месеци тук може да се насладите и на воден парк, има и голф игрище.Във вътрешността на парка също има хотели, където може да се настаните, а за комфорта на посетителите се грижат множество барове и ресторанти.Тук може да участвате в състезания, да се повозите на повече или по-малко екстремни влакчета, да наблюдавате фантастични шоу програми със специални ефекти... Напред към приключенията!", "date": "2018.02.22", "title": "\"Без будилник\": Дисниленд и ПортАвентура – смях и приключения!"}
{"url": "https://www.dnes.bg/notifikacii/2018/02/22/bylgarin-pie-kara-i-vilnee-v-milano-pomlia-pet-koli.368787", "text": "Двама българи бяха задържани от полицията в Милано, след като причиниха щети на пет коли, паркирани на улица в града, пише .\r\nСпоред италианските медии двамата мъже седнали в кола \"Фиат Пунто\" с български номер в пияно състояние и я подкарали в насрещното движение по улица \"Малакоф\" в сряда вечерта. \r\nПри шофирането на зиг-заг двамата ударили поне пет паркирани коли. Едва след това шофьорът успял да спре автомобила си. \r\nСлед задържането на двамата, властите разбрали, че единият от тях е издирван с международна заповед за арест.\r\nСрещу шофьора е заведено дело за шофиране в пияно състояние.", "date": "2018.02.22", "title": "Българин пие, кара и вилнее в Милано – помля пет коли"}
{"url": "https://www.dnes.bg/cars/2018/02/22/rolls-royce-cullinan-iznenadva-sys-sedalkata-na-tyshtata.368785", "text": "Британският автомобилен производител Rolls-Royce продължава да подгрява интереса към премиерата на първия си SUV - Cullinan, която вероятно ще се състои в края на тази година. Този път компанията разкри за една опция, известна в историята на автомобилната индустрия като \"седалката на тъщата\".\r\nСтава дума за допълнителна пейка за пътниците, която в началото на миналия век е била поставяна в някои модели. Такива седалки, например, са заемали мястото на багажния отсек, като при сгъването си са изпълнявали ролята на капак на багажника.\r\nВ интерпретацията на Rolls-Royce тази опция е наречена Viewing Suite. Публикуваните от компанията снимки показват, че от багажния отсек изкача специална платформа, със закрепени върху нея две кожени седалки и малка маса между тях. Британците не разкриват повече подробности за механизма.\r\nКомпанията отбелязва само, че седалките изкачат с натискане на бутон и осигуряват \"най-добрите места на първия ред\". \r\nТакова оборудване, посочват от Rolls-Royce, ще позволи наблюдаването на спортни събития на открито или на участията на деца на училищни състезания. Британците не казват дали Viewing Suite ще влезе в стандартното оборудване на Cullinan или ще се предлага срещу доплащане.\r\nRolls-Royce работи вържу модела в последните две години. Знае се, че каросерията на автомобила ще бъде изцяло от алуминий, а двигателят вероятно ще бъде V12 с мощност 571 к.с. Основа за SUV-то ще стане т.нар. \"Архитектура на разкоша\", върху която, например, е направен последният Phantom.\r\n", "date": "2018.02.22", "title": "Rolls-Royce Cullinan изненадва със \"седалката на тъщата\""}
{"url": "https://www.dnes.bg/obshtestvo/2018/02/22/nastaniavat-v-krizisen-centyr-decata-dyrjani-pod-kliuch.368796", "text": "Още утре, когато изтече срокът на полицейската закрила за случая в \"Люлин\", трите деца, държани под ключ, ще бъдат настанени в Кризисен център, обяви социалният министър Бисер Петков. \n\n\r\nТой уточни, че ще бъде ангажиран и психолог, който да проведе терапевтична работа с децата.\r\nСпоред информацията на Агенцията за социално подпомагане, на 15 февруари, веднага след постъпването на сигнала, от дирекция \"Социално подпомагане\" - Люлин, социални работници са отишли на адреса на семейството и са направили опит да влязат. Не са успели, защото вратата е била заключена. \r\nСлед потърсено съдействие от полицията и прокуратурата, са успели да влязат в жилището. Установено е, че там няма никой. Констатирани са недобри материални условия на живот. \r\nБисер Петков каза, че през 2011 година е имало също сигнал, но е бил в резултат на пожар, а не за насилие. \r\nПо думите на министъра, е неясно защо след като е правен репортаж по-рано, не са сигнализирани органите по закрила на детето. Трябва да е ясно, че не може във всеки дом да има присъствие на социален работник и всеки от нас трябва да подава сигнал за дете в риск, когато е свидетел на това, заяви Бисер Петков. \r\nЗа случая с двамата близнаци в Пловдив, министърът каза, че по отношение на детето, което е с по-малки травми, в момента се търси съдействието на бабата, която е изразила готовност за грижите. Вероятно за другото дете, което е с по-тежките травми, ще се наложи да се търси придружител в болницата.\r\nВ момента се обсъждат най-адекватните мерки за закрила спрямо децата, които все още са в болница.", "date": "2018.02.22", "title": "Настаняват в Кризисен център децата, държани под ключ"}
{"url": "https://www.dnes.bg/eu/2018/02/22/shengen-za-bylgariia-i-rumyniia-li-vratite-ostavat-zatvoreni.368743", "text": "При всяка възможност те се представят за острови на стабилността и сигурността - въпреки това не ги приемат в Шенген. България и Румъния остават неприемливите деца на Европа, пише .\r\nБългарският министър на външните работи Екатерина Захариева бе тази, която отново повдигна темата за Шенген пред германската и европейска общественост. В интервю за вестник \"Ди Велт\" тя  настоя не само за отмяна на граничния контрол в рамките на ЕС, но и за приемането на България и Румъния в Шенгенското пространство да края на годината.\n\n\nИзявлението на българския външен министър придобива особена тежест, тъй като в момента България е ротационен председател на ЕС. Но тази инициатива не е нова. С упорита последователност политиците в България и Румъния настояват за приема на двете страни, който беше първоначално планиран за 2011 година. \r\nТехните искания обаче постоянно биват отхвърляни заради слабостите в сферата на правосъдието и борбата с корупцията. Според Еврокомисията двете страни изпълняват всички технически условия за присъединяване към Шенген. Отделни страни-членки и най-вече Германия и Франция обаче постоянно изразяват резерви за приемането на България и Румъния. С право, твърдят критиците на прибързаното приемане в Шенгенското пространство.\r\nБаварският вътрешен министър Йоахим Херман е един от водещите политици, които не искат прибързано приемане на двете страни. В интервю за пресата през януари той заяви, че е желателно двете страни да бъдат присъединени към Шенгенското пространство, но това не бива да става за сметка на сигурността на германското население. А тази опасност - според него - е твърде голяма поради \"ширещата се корупция и проблемите с организираната престъпност\" в България и в Румъния. \r\nЙоахим Херман подчерта, че не е уместно да се въвежда граничен контрол по границата с Австрия, а да бъде премахнат за България и Румъния, без да бъде подсигурена защитата на външните граници на ЕС. Още преди последните избори за Бундестаг през есента миналата година федералният канцлер Ангела Меркел се застъпи за приемането на всички страни в Шенгенското пространство. Тя приветства предложението на Жан-Клод Юнкер за бързото приемане на България и Румъния като \"един разумен подход\". \r\nВеднага след това обаче настоя за продължаване на граничния контрол по германските граници за неопределено време. \"Докато защитата на външните граници не функционира така, както ние си я представяме, е абсолютно правилно да бъде продължен граничният контрол в основните участъци по вътрешните граници\", заяви Ангела Меркел в интервю за пресата.\r\n\r\nМеждувременно председателят на ЕК Жан-Клод Юнкер се държи въздържано, поне що се отнася до предложението му за приемане на Румъния. Той дава висока оценка на напредъка на страната по отношение на върховенството на закона. Но ЕК в никакъв случай не може да приеме последните развития в страната, заяви той в Брюксел. \r\nНамекът бе повече от ясен. Социалдемократическото правителство в Букурещ се опитва да ограничи независимостта на правосъдието и разводнява борбата срещу корупцията. Жан-Клод Юнкер заяви, че ако т. нар. правосъдна реформа не бъде преработена, присъединяването на страната към Шенгенското пространство ще бъде разглеждано под друг ъгъл.\r\nДнес към Шенгенското пространство принадлежат 26 държави. 22 от тях са членки на ЕС, тоест всички с изключение на Великобритания, Ирландия, България, Румъния, Хърватия и Кипър, както и Исландия, Лихтенщайн, Норвегия и Швейцария. \r\nГраничният контрол по вътрешните граници беше отменен, но от началото на бежанската криза много страни от ЕС правят проверки по границите. С оглед на повишената терористична опасност ЕК иска да удължи граничния контрол в Шенгенското пространство. Все още в сила е правилото, че при нужда граничният контрол може да бъде удължаван всеки шест месеца. През май изтича срокът на последното удължаване на граничните контроли. Брюксел предлага удължаване на граничния контрол за срок до три години  с оглед на нестабилното положение със сигурността. Понастоящем много страни, сред които Германия, Франция и Австрия, правят проверки по границите си. Повечето от тях обаче обосновават тези мерки не с терористичната заплаха, а с недостатъчната закрила на външните граници на ЕС.", "date": "2018.02.22", "title": "Шенген за България и Румъния ли? Вратите остават затворени!"}
{"url": "https://www.dnes.bg/zvezdi/2018/02/22/anistyn-pazila-liubovni-pisma-ot-pit-teru-razbral-i.368788", "text": "След като Джъстин Теру и Дженифър Анистън обявиха официално, че се разделят ден след Деня на влюбените, медиите тръгнаха да търсят каква е причината за това тяхно решение.Според източник на Us Weekly, Теру не можел да се доверява на съпругата си, защото тя още пазила любовни записки от бившия си мъж Брад Пит. Теру разбрал за тях още миналата година и това силно повлияло на последвалите им отношения.Това са били мили думи като: „Изглеждаш чудесно днес“ или „Скучно ми е без теб“. Джен убеждаваше Джъстин, че те нищо не значат за нея, но той не бе във възторг и се почувства неуверен“.49-годишната Анистън и 46-годишният Теру казаха, че се разделят на 15 февруари. В своето заявление те отбелязват, че това е единственият коментар, касаещ ситуацията и всички публикации от пресата може да бъдат счетени за спекулация.Фенове на Анистън още се надяват, че тя може и да се завърне при Пит, който също се раздели със съпругата си Анджелина Джоли.Още новини за звезди четете на ", "date": "2018.02.22", "title": "Анистън пазила любовни писма от Пит, Теру разбрал и..."}
{"url": "https://www.dnes.bg/world/2018/02/22/merkel-da-se-sloji-krai-na-klaneto-v-siriia.368734", "text": "Германският канцлер Ангела Меркел призова да се сложи край на клането в Сирия - интензивните бомбардировки на силите на режима над бунтовническата крепост Източна Гута близо до Дамаск, предаде Франс прес.\r\n\"Свидетели сме на ужасяващи събития в Сирия, на битката на един режим срещу населението му, на убийството на деца, унищожаването на болници\", заяви Меркел пред Бундестага - долната камара на парламента.\r\n\"Длъжни сме да направим всичко възможно това клане да спре. Трябва да заявим своето ясно \"не\". Това изисква от нас усилия да играем по-съществена роля\", заяви канцлерът в реч за позициите на Берлин във връзка с утрешната среща на върха на ЕС.\n\nМеркел призова съюзниците на режима на Башар Асад - Иран и Русия - да предприемат действия, след като от неделя досега бомбардировките в Източна Гута отнеха живота на над 300 души, включително близо 80 деца.\r\nГерманският външен министър Зигмар Габриел ще разговаря по този въпрос с руския си колега Сергей Лавров, каза канцлерът.\r\nВчера Берлин отбеляза, че Москва и Техеран носят особена отговорност за случващото се като гаранти на примирието в Източна Гута, договорено в казахстанската столица Астана.\r\nОчаква се Съветът за сигурност на ООН да гласува, вероятно днес, проекторезолюция, предложена от Швеция и Кувейт, в която се настоява за 30-дневно спиране на огъня в Сирия, за да се даде достъп до Източна Гута./БТА/\r\n ", "date": "2018.02.22", "title": "Меркел: Да се сложи край на клането в Сирия!"}
{"url": "https://www.dnes.bg/usa/2018/02/22/sreshtu-strelbite-v-uchilishtata-trymp-iska-da-vyoryji-uchitelite.368733", "text": "Доналд Тръмп заяви, че ще обмисли предложението да бъдат въоръжени учителите в опит да се предотвратят масовите стрелби, предава Guardian.Американският президент се срещна с ученици, преживели стрелбата в гимназия \"Марджъри Стоунман Дъглас\" в Белия дом. Пред тях той заяви, че щом подобна мярка е дала резултат и пилотите на самолети могат да носят оръжие, то мярката ще има успех и в училищата.\n\n\n\n\"Работи само ако имаме много вещи в използването на оръжия хора, от които имаме много\", каза Тръмп по време на емоционалната среща, която беше излъчвана по националните телевизии.Споменавайки Арън Фейс, футболният треньор, който с цената на живота си е защитил учениците си по време на стрелбата в гимназията в Паркланд, Флорида, президентът продължи: \"Ако треньорът имаше оръжие в шкафа си, когато се затича към този мъж... Този треньор беше много смел, спаси много животи, предполагам\".\"Но ако той имаше оръжие нямаше да трябва да бяга, щеше да го застреля и това щеше да е края. Това очевидно би било (приложимо) само за хора, които са много умели в използването на пистолет\", посочи Тръмп.Президентът смята, че носенето на скрито оръжие ще бъде полезно. Посочи още, че ако мярката стане реалност – учителите ще преминават обучение за боравене с оръжие.\"Зона, свободна от оръжие е като покана за маниака: \"Нека да влезем и нападнем, защото куршумите няма да се върнат към нас\", обясни Тръмп.Той допълни, че атаките продължават около 3 минути, а на спешните екипи отнема от 5 до 8 минути да стигнат до мястото на стрелбата.\"Ако има учител, умеещ да борави с оръжие, това много бързо може да приключи\", настоя US президентът.Учениците в стаята обаче не бяха много въодушевени от предложенията на президента. Въпреки това той ги увери, че правителството разбира и двете гледни точки на въпроса и предложението ще бъде дискутирано сериозно.След стрелбата в Паркланд стана ясно, че на територията на училището е имало въоръжен охранител, но той не е имал възможност да стреля по Николас Круз.През май 2016 г. по време на предизборната си кампания Тръмп публикува в Twitter: Уродливата Хилари (Клинтън) каза, че искам да вкарам оръжия в класните стаи. Грешка!\" А сега?", "date": "2018.02.22", "title": "Срещу стрелбите в училищата: Тръмп иска да въоръжи учителите!? "}
{"url": "https://www.dnes.bg/redakcia/2018/02/22/izrael-prinujdava-rusiia-da-promeni-siriiskata-si-politika.368754", "text": "През последните месеци Израел засили подкрепата си за редица фракции на въоръжената опозиция в Южна Сирия. Това показват данни от проучване на израелския аналитичен център \"Форум за регионално мислене\". Според тях еврейската държава се стреми по този начин да спре иранската експанзия в Сирия. Експертните среди изтъкват, че израелската помощ за бунтовниците създава проблеми на Русия, пише Игор Субботин, \"Независимая газета\".\r\nСкоро Израел ще води борба срещу основния си близкоизточен съперник - Иран, не само във въздуха, но и на земята. До този извод стига авторката на изследването за новата тактика на еврейската държава в Сирия - Елизабет Цурков. Научен сътрудник на \"Форума за регионално мислене\", тя е осъществила десетки интервюта с въстаници, воюващи в Южна Сирия; от тях следва, че напоследък Израел е разширил помощта си за противниците на официален Дамаск. Сирийските бунтовници получават не само финансова, но и военна подкрепа. \"Източниците ми потвърдиха, че Израел подпомага най-малко седем фракции (свързани с опозиционната Свободна сирийска армия, бел. на вестника)\", резюмира Цурков резултати от своя анализ в статия за изданието \"Уор он дъ рокс\".\r\nЗа предоставяна на опозиционерите израелска помощ бе съобщавано и преди, но официално се знаеше само за хуманитарната политика на еврейската държава в Сирия. През 2017 г. властите на Израел за пръв път от началото на гражданския конфликт в съседната страна обявиха данни за мащабите, в които подпомагат мирното население. Сирийците са получили например общо 360 тона храни и 90 тона дрехи. \r\nЗнае се, че жените и децата, ранени във въоръжения конфликт, могат да се лекуват в израелски клиники. \"Десетки местни жители от провинциите Дараа и Кунейтра (в Южна Сирия, бел. на вестника) ми разказаха, че през последните месеци Израел е засилил потока от хуманитарни помощи за южните сирийски региони - изпраща строителни материали, всичко необходимо за училищата и болниците, разрешил е също на неизраелски лекари и медицински сестри, работещи на доброволна основа, да влязат в Сирия на отговорност на съюзните въстанически групировки\", уточнява Цурков.\r\nСпециалистката обяснява повишената активност на Израел в южните сирийски райони с военните успехи на армията на президента Башар Асад, но подчертава: властите в еврейската държава се тревожат не толкова заради действията на самия Дамаск, колкото от факта, че напредването на правителствената армия в Сирия разширява и зоната на влияние на един от основните му спонсори - Иран. Тя може да стигне до граничните райони, а в очите на израелското ръководство това застрашава националната сигурност. Представители на израелското военно командване предполагат, че в перспектива правителствените сили, подкрепяни от Иран, ще се опитат може би да поемат контрол над Голанските възвишения, отнети от Сирия в Шестдневната война от 1967 г. Решителната нагласа на израелците по повод иранското присъствие край границите им добре личи от въздушните удари в тези зони, чийто брой през последните месеци съществено е нараснал. Въоръжените сили на еврейската държава атакуваха предимно места, където бяха забелязали да действат ирански или проирански формирования.\r\nНе може да се отрекат опитите на Москва да взема предвид интересите на Израел в рамките на сирийската си политика. Договореностите, постигнати през ноември в Аман от делегации на Русия, САЩ и Йордания, които преговаряха за т. нар. южна зона за деескалация, косвено подпомагаха стремежите на еврейската държава. На Русия и на партньорите й в сирийската кампания редовно се напомня, че контролираните от Иран военни формирования трябва да бъдат изтеглени от израелската граница. \r\n\"Увещанията към Русия да брани интересите на Израел дадоха само частичен резултат - Израел получи свободата да възпрепятства Хизбула (ливанска групировка под контрола на Техеран, бел. на вестника) в Сирия, но Москва не може или не желае да държи иранските посредници достатъчно далеч от граничната зона или да забрани строителството на ирански бази в Сирия\", отбелязва Цурков. В руските експертни среди израелските интереси се смятат за фактор, който не бива да се пренебрегва.\r\n\"Израел става косвен, но твърде важен проблем за руската политика в Сирия - заяви за \"Независимая газета\" Александър Шумилин, шеф на Центъра за анализ на близкоизточните конфликти в Института за САЩ и Канада към Руската академия на науките. - Засега руският курс не е коригиран с оглед на този фактор. Израелската въздушна атака срещу ирански обекти е колосален проблем за Русия. Колкото до подкрепата за опозицията, тя не е нещо ново, но по-рано степента на участие бе различна, друг бе и мащабът на помощта. От чисто хуманитарна и медицинска подкрепа израелците стигнаха до ей такива неща (военни доставки за опозицията, бел. на вестника). Това безспорно сочи, че в усилията да си гарантира сигурност по границата със Сирия Израел формално цели да ограничи влиянието на Иран (автоматично - на Асад) и да подобри условията за евентуално разполагане на сирийски опозиционни групи в региона - желателно светски и умерени. Това разширява пространството за присъствие на опозицията. Ситуацията донякъде е конфликтна и в разрез с руската политика в Сирия.\"\r\nВ слово пред Мюнхенската конференция по сигурността премиерът на Израел Бенямин Нетаняху призна, че иранската политика в Близкия изток в известна степен е уталожила напрежението между израелци и араби. \"Има един позитивен фактор: това сближи арабите с израелците и може би така ще успеем да постигнем мир между израелци и палестинци\", заяви министър-председателят. Той добави, че Израел смята да възпира опитите на Иран да продължи военните действия в Сирия и да изгради там свои бази. \"Стане ли нужда, ще действаме не само срещу иранските марионетки, но и срещу самия Иран\", увери Нетаняху. /БТА/", "date": "2018.02.22", "title": "Израел принуждава Русия да промени сирийската си политика"}
{"url": "https://www.dnes.bg/obshtestvo/2018/02/22/nedohranenite-bliznaci-v-priemno-semeistvo-ili-v-dom.368784", "text": "3-годишните близнаци Стефан и Габриела, който се озоваха недохранени и със синини в болница, ще бъдат настанени в приемно семейство или в Център от семеен тип и няма да бъдат дадени за отглеждане на баба им по бащина линия Ангелина Брандийска.\n\n\nЖената беше заявила желание да се грижи да тях, но проверка на социалните служби е установила, че към настоящия момент е неподходящо децата да бъдат изпратени при нея. Брандийска обаче ще бъде придружител на внуците си, докато са в болница, съобщават от дирекция \"Социално подпомагане\" в Пловдив.Майката Иванка Стефанова, която беше задържана за 24 часа, след като децата бяха настанени в болница – момчето в кома, а момичето с охлузване, е подала заявление, че е съгласна те да бъдат изпратени в приемно семейство или дом. Искала обаче да ги вижда и социалните ще й окажат психологическа, юридическа и социална подкрепа.Жената, която твърдеше, че децата й са недохранени, защото няма пари, е подала документи да получава помощи. Било й е обяснено как да се регистрира в Бюрото по труда.\"Смятаме, че децата са неглижирани, недохранвани, което е форма на насилие, за което г-жа Стефанова не си дава сметка. Според нея тя се е грижела добре за децата си с финансовия ресурс, с който е разполагала\", коментира ситуацията шефката на социалната дирекция Надя Танева.", "date": "2018.02.22", "title": "Недохранените близнаци – в приемно семейство или в дом"}
{"url": "https://www.dnes.bg/eu/2018/02/22/stanishev-poetapno-vlizane-v-shengen-bi-bilo-greshka.368731", "text": "Поетапно приемане на България в Шенген първо за въздушните и морските граници и едва впоследствие за сухопътните граници би било пореден прецедент в блокирането на страната по пътя към ядрото на ЕС. \r\nТова заяви евродепутатът и президент на ПЕС Сергей Станишев по време на обсъждане в Европейския парламент на тема \"Бъдещето на Шенгенското пространство\". Събитието беше организирано от Комисията на ЕП по граждански свободи, правосъдие и вътрешни работи, а Станишев председателства заседанието, съобщиха от кабинета му. Сред участниците бяха комисарят по миграция, вътрешни работи и гражданство Димитрис Аврамопулос, директорът на Европейската агенцията за гранична и брегова охрана (Фронтекс), българският вътрешен министър Валентин Радев, евродепутати, представители на неправителствени организации, експерти и др. \r\nЧленството на България и Румъния в Шенген се превърна в централен въпрос по време на дискусиите, като всички участници подчертаха подкрепата си за незабавното приемане на двете страни. Комисар Аврамопулос отново заяви, че според ЕК двете страни са изпълнили всички критерии и няма формална причина за отлагане на решението.Комисарят също открои засиления обмен на информация между държавите членки, укрепването на външните граници, както и тяхното единно управление на европейско ниво, като основни елементи за укрепването на Шенгенската зона. \r\nПо време на дебата Станишев засегна и практиката държави-членки да въвеждат временни гранични проверки в Шенгенското пространство.\"Не можем да позволим липсата на консенсус в Съвета по политики като миграцията и сигурността, да застрашават най-голямото постижение на Обединена Европа – свободата на движение и премахването на граничния контрол. Трябва да насочим ресурсите и усилията си в борба с общите ни предизвикателства, вместо да се пазим един от друг\", категоричен бе лидерът на европейската левица. \r\n\"Този, който жертва основни свободи, за да постигне малко временна сигурност, не заслужава нито свобода, нито сигурност, и според мен, ако продължаваме да търгуваме едното за другото, накрая ще загубим и двете\", заяви в заключение Станишев, припомняйки думите на Бенджамин Франклин.", "date": "2018.02.22", "title": "Станишев: Поетапно влизане в Шенген би било грешка!"}
{"url": "https://www.dnes.bg/index/2018/02/22/grupa-balkandji-kombinaciia-mejdu-folk-i-rok.368732", "text": "\r\n                        \r\n                        \r\n                        \r\n                    Група \"Балканджи\" се ражда преди цели 20 години. Сега на концерт излизат по 8 човека с най-различни инструменти. \"Хубава идея се развива във времето, израства, добавят се нови инструменти, добавят се нови похвати и в крайна сметка намерихме нещо, което смятаме за уникален стил\", подчерта Кирил Янев от \"Балканджи\" в студиото на \"България сутрин\".\r\nГрупата е уникална и с това, че огромната част от творчеството ѝ е авторско. Самите музиканти признават обаче, че не всички хора приемат смесването на фолклор и рок.\r\n\"Има заемки от автентични песни, но те са много малко\", сподели музикантът Валентин Моновски предПо думите му на членовете на \"Балканджи\" не им е трудно да създават музика, която да звучи автентично, защото това им е в кръвта.Следващият концерт на групата е на 1 март в столичен клуб.\r\n ", "date": "2018.02.22", "title": "Група \"Балканджи\" – комбинация между фолк и рок"}
{"url": "https://www.dnes.bg/notifikacii/2018/02/22/novi-kasovi-aparati-novi-spynki-pred-biznesa.368736", "text": "Опашки пред магазините като от началото на прехода, но не от липса на стоки, а заради неработещи касови апарати. От това се опасяват малки и средни търговци, ако се приемат промени в Наредба 18 за регистриране и отчитане на продажбите в търговските обекти чрез фискални устройства, предложени от финансовото министерство.\nРаботата на всички търговци може да блокира, ако информацията не пристигне навреме при данъчните и софтуерът на търговците не успее да приключи продажбата. Това зависи от връзката на касовия апарат със сървъра на Националната агенция по приходите (НАП). И ще доведе до забавяне на работата и отлив на клиенти, оплакаха се фирми от предложените промени. \r\nТе ще влязат в сила, ако народните представители гласуват на второ четене промените в Закона за данъка за добавена стойност, с които ще се променят още няколко закона. Измененията ще задължат по-голямата част от фирмите да си сменят всичките фискални устройства и софтуери за управление на търговската дейност в следващите 10 месеца.\r\nПроблеми с връзката с НАП и в момента има, показа проверка на \"Монитор\" в столичните метростанции, както и в подлезите на Централна жп гара. Там търговските обекти нямат GSM покритие, а някои от по-инициативните търговци, за да избегнат глоби, изкарват антени на повърхността, за да могат да работят касовите им апарати. \r\nИдеята на промените е всяка една бележка да отива на сървъра на НАП от касовите апарати. До този момент само дневният отчет от апарати стигаше до приходната агенция, но и това не става всеки път заради проблем в комуникациите със сървъра на НАП.\r\n\"Смяната на касовите апарати е напълно излишна, защото държавата няма да постигне желания ефект. Залага се една бомба, въпреки че не се знае дали ще заработи изобщо системата\", твърди Ясен Янакиев, основател на Българската асоциация за развитие на бизнес софтуер (БАРБС). \r\nПо думите му под въпрос е и дали мобилните оператори ще могат да синхронизират всеки един касов бон в реално време.\r\nМалкият бизнес ще трябва да се бръкне с 250 до 300 лева, за да си смени касовия апарат. Но ако ползва по-модерни и скъпи устройства, като компютри и фискални принтери, както и програми за управление на продажбите, сумата започва от 500 до 1000 лева. В сметката, освен смяната на касовия апарат, е включено и подобрението на софтуера. Тук сумата стартово е 500 лева, но може да достигне и 5000 лева, твърдят експертите.\r\nЕдна от новостите в наредбата е свързана и с предоставяне на сорс кода на софтуерите на данъчните от програмистите. \r\n\"По този начин си предоставяме авторските права, без да има гаранция, че някой утре няма да продава продукта ми като свой, след като промени едно нещо в него\", смята Янакиев. \r\nПо думите му тази точка в наредбата нарушава Закона за авторското право на всички производители. Освен това всеки един ъпгрейд на софтуер от програмистите ще трябва да бъде деклариран и одобрен от данъчната агенция, което може да се случва по три-четири пъти на ден. От НАП не отговориха и как агенцията ще одобрява тези софтуери и как ще се гарантира авторското право на фирмите - разработчици на програмите.\r\nОт БАРБС предлагат вместо касови апарати търговците да използват единствено компютри и принтери за касови бележки. Флашката с фискална памет, пазеща информация за извършените продажби, може да бъде монтирана и на обикновени компютри, което спестява нуждата от покупката на фискални апарати. Това ще доведе до по-лесно синхронизиране, защото отпада едно устройство. \r\n\"На търговците трябва да им се даде право да избират как да работят. Тези, които ползват само касов апарат подлежат на контрол по наредбата от 2007 г., а тези с компютър - на наредбата, която сега предстои да бъде приета\", обясни още Янакиев.", "date": "2018.02.22", "title": "Нови касови апарати – нови спънки пред бизнеса"}
{"url": "https://www.dnes.bg/snimka-na-denia/2018/02/22/idnite-dni-oblachno-s-valeji-ot-dyjd-i-sniag.368741", "text": "През следващото денонощие над по-голямата част от страната времето ще е облачно. През нощта сняг ще превали на места в Северна България, а утре в крайните северозападни райони. Разкъсвания на облачността ще има над Югозападна България. Вятърът ще бъде слаб, от изток-североизток.Минималните температури ще са между минус 1 и 4 градуса, максималните - предимно между 3 и 8 градуса, в крайните югозападни райони до 10-13, споредпрогнозата на НИМХ-БАН.Над Черноморието ще бъде облачно. Ще духа слаб до умерен североизточен вятър. Максималните температури ще бъдат 5-7. Температурата на морската вода е 5-7, вълнението на морето - около 3 бала.В планините ще е предимно облачно. Главно в Стара планина ще превали слаб сняг. Разкъсвания на облачността ще има над масивите в Югозападна България. Ще духа слаб вятър от източната четвърт, по най-високите върхове на Рила и Пирин - от запад-югозапад. Максималната температура на височина 1200 метра ще е около 3, на 2000 метра около минус 2.В събота ще преобладава облачно време, в по-голямата част от страната без валежи. Вятърът ще бъде с източна компонента, предимно слаб. Температурите ще останат без съществена промяна - минималните между минус 1 и 4, максималните - предимно между 3 и 8.Привечер от югозапад ще завали - по долината на Струма и Места - дъжд, в планините и планинските райони - сняг. През нощта срещу неделя ще завали на повече места в страната - предимно сняг, в Горнотракийската низина и по Черноморието - все още дъжд.В неделя през деня валежите ще се усилят; по-съществени като количество ще са на места в Западна България. С усилване на североизточния вятър ще нахлува студен въздух и до вечерта в повечето райони валежите ще са вече от сняг. ", "date": "2018.02.22", "title": "Идните дни: Облачно, с валежи от дъжд и сняг"}
{"url": "https://www.dnes.bg/notifikacii/2018/02/22/radostin-nguen-jertva-ili-biiach-faktyt-iliia-e-v-koma.368720", "text": "Каращият проби в Созопол 21-годишен футболист Радостин Нгуен е младежът пратил в кома 18-годишния бургазлия Илия Стоянов, който вчера претърпя втора спешна операция заради неспиращ кръвоизлив от носа.След инцидента Нгуен, който е от София, опитал да избяга, но след няколко часа среднощно обикаляне се е върнал и сам се е предал в Първо РПУ в Бургас.\n\"Не знам за какво го направих\", повтарял непрестанно Радостин, който преди известно време играеше за Локомотив (София).Обяснил пред разследващите, че е бил с компания в бургаска дискотека. Момчета от съседна маса обаче го изнервили и той излязъл бесен навън, след това насочил агресията си към първия срещнат. В случая това бил 18-годишният Илия, ученик от ТОХ-а, който тъкмо си тръгвал, разказва\" Флагман\".Бургазлията е нападнат в гръб, а Радостин започнал да го налага с ритници и юмруци. Действието се разиграва пред дискотека \"Астория\".Виждайки гардовете, футболистът хукнал в неизвестна посока. В това време е извикана линейка, а пострадалият Илия е откаран в УМБАЛ Бургас, където му е направена операция.Пред \"Спортал\" Нгуен разказва коренно различна версия, че не е търсен от никого и че всъщност е жертва, а не виновник. Нгуен показва и чат като доказателства за думите си.\"Бяхме на дискотека със съотборниците. Когато решихме да си тръгнем, една група ни заобиколи, всички момчета ме гледаха лошо. Аз не разбрах на какво се дължеше това. Веднага разбрах, че ще стават проблеми и реших да се върна в заведението, за да мога да избегна тази ситуация. Но те започнаха да ме дърпат, да ме изкарват извън дискотеката.Единият ми съотборник се опита да ме предпази, като ги буташе, но в същото време ме удариха и ми разбиха носа. Опитах се да се защитя и отвърнах. След това ме подгониха пет човека, искаха да ме пребият, нямаше как да стоя. Хванах си такси и се прибрах, а след това започнаха да ми пишат няколко човека по социалните мрежи, за да ме изнудват за пари\", твърди той.\"На следващия ден и момчето ми писа, за да ме изнудва за пари. Постоянно ми звънеше и не спираше да ми пише. Всичко, което се написа, е лъжа. Полицията изобщо не ме е търсила, не съм се предавал никъде. Цялата тази история се случи на 11 февруари. Треньорът на отбора беше разбрал на следващия ден, и това е причината да не съм част от Созопол\", добавя младият футболист.", "date": "2018.02.22", "title": "Радостин Нгуен – жертва или бияч? Фактът: Илия е в кома!"}
{"url": "https://www.dnes.bg/crime/2018/02/22/izzeha-nezakonen-boen-arsenal-pri-specakciia-vyv-vrachansko.368758", "text": "Полицаи откриха голямо количество нелегално оръжие при спецакиця във Врачанско. Вчера екипи от районните управления в Мездра и Роман провели акция в с. Типченица и с.Курново, съобщиха от полицията във Враца.В частна къща и прилежащи към нея постройки в село Типченица, обитавана от 58-годишен мъж са намерени и иззети общо 772 боеприпаса /патрони/ от различен калибър, без съответното разрешително за притежание. В село Курново, при претърсване на частен дом, собственост на 60-годишен мъж, са намерени и иззети огнестрелни оръжия и боеприпаси, за  които притежателят им нямал разрешение.Иззети са: 1 пушка с  оптически мерник, 3 пушки карабини, 1 картечен пистолет, ловна пушка, 7  пистолета от различен тип, 1 револвер, 889 боеприпаса /патрони/ от  различен калибър. По информация на \"24 часа\" 58-годишният мъж е Сергей Кирилов, съсобственик на известна в региона винарна, а претърсената къща в Курново е на близък на бизнесмена.Кирилов и 60-годишният му роднина били  задържани за денонощие в ареста, а по случая е образувано досъдебно  производство. ", "date": "2018.02.22", "title": "Иззеха незаконен боен арсенал при спецакция във Врачанско"}
{"url": "https://www.dnes.bg/notifikacii/2018/02/22/fevruari-2018-a-20-jertvi-po-rodnite-pytishta.368737", "text": "20 души са загинали по пътищата на страната от началото на февруари, а ранените са 369 ранени, съобщиха от МВР.През изминалото денонщие 20 души са пострадали при 15 транспортни произшествия в страната.В столицата са станали 107 леки произшествия и 3 тежки, има 5-ма ранени.\r\n ", "date": "2018.02.22", "title": "Февруари, 2018-а: 20 жертви по родните пътища"}
{"url": "https://www.dnes.bg/crime/2018/02/22/zadyrjaha-dvama-bylgari-pomagali-na-bejanci.368753", "text": "Жители на Харманли и на Симеоновград на по 23 и 27 години са задържани като съпричастни за противозаконно подпомагане на чужди граждани, съобщи Областната дирекция на МВР - Хасково.Вчера криминалисти от РУ Харманли са проверили апартамент на булевард \"България\" в града.В жилището са били открили шестима мъже без документи за самоличност. Те са се самоопределили като иракчани.Образуваното е било досъдебно производство.", "date": "2018.02.22", "title": "Задържаха двама българи, помагали на бежанци"}
{"url": "https://www.dnes.bg/stranata/2018/02/22/prebitiiat-18-godishen-iliia-se-podobriava-vadiat-go-ot-komata.368740", "text": "Подобрява се състоянието на 18-годишното момче от Бургас, което пострада при сбиване пред дискотека и беше настанено в реанимацията на Бургаската болница с опасност за живота.\nМладежът е в реанимация след жестокия побой на 14-и февруари. Вчера състоянието му беше критично и болницата обяви . Д-р Светлозар Георгиев от отделението по неврохирургия сподели, че до късно през нощта са идвали хора, които са пожелали да дарят кръв за момчето.\"Неговите съученици направиха едно кръводаряване вчера, което увеличи нашите резерви. Децата искаха да помогнат, за което им благодарим\", каза пред БНР д-р Георгиев.\r\nДнес Илият вече е добре. Лекарите ще го събудят от изкуствената кома, каза д-р Георгиев. \r\n\"Състоянието му е стабилно. Започва постепенно процедура по събуждане\", допълни д-р Светлозар Георгиев.\r\nПолицията все още издирва извършителя на побоя. Той е известен, на 21 години, от София.", "date": "2018.02.22", "title": "Пребитият 18-годишен Илия се подобрява, вадят го от комата"}
{"url": "https://www.dnes.bg/temida/2018/02/22/ot-ministyr-do-podsydim-stoian-aleksandrov-na-syd.368761", "text": "Бившият финансов министър Стоян Александров в правителството на Любен Беров от 1992 г. до 1994 г. е привлечен днес като обвиняем за упражняване на банкова дейност без разрешение, съобщи БНР като се позова на източници от Софийската градска прокуратура.  Проверката срещу него е и по сигнали за лихварска дейност.Тя започна на 8 септември 2016 година и обхващаше периода 2002 - 2016 година, когато Александров е директор на банка. Той обаче е проверяван като физическо лице. Стоян Александров е с мярка за неотклонение парична гаранция в размер на 100 000 лева.Разследването срещу него започва, след като беше обвинен от клиенти, че им е давал заеми като физическо лице със скрити лихви.Поне трима души разказаха, че са вземали заеми от Александров с лихви, включително и скрити. Наказанието за лихварска дейност е от три до пет години затвор и конфискация до 1/2 от имуществото.\r\n ", "date": "2018.02.22", "title": "От министър до подсъдим: Стоян Александров на съд"}
{"url": "https://www.dnes.bg/health/2018/02/22/koren-ot-magdanoz-za-zdravo-syrce-i-dobro-hranosmilane.368685", "text": "Магданозът е превъзходна подправка. Ухаещ и изпълнен с полезни свойства, той е чудесно допълнение към редица ястия и салати. Коренът от магданоз обаче е изключително пренебрегнат.Много малко хора знаят, че коренът от магданоз е много полезен и има свойства, заради които заслужава много повече от това просто да бъде изхвърлен в коша за боклук.Коренът от магданоз е изключително богат на витамини С, А, К, В9, минералите желязо, мед, калий, калций, както и много антиоксиданти, фибри и флавоноиди. Освен това е много беден на калории, което го прави чудесен помощник в борбата с наднорменото тегло.Кои са основните ползи за здравето от корена на магданоза?Благодарение на високото съдържание на антиоксиданти и флавоноиди, коренът от магданоз се грижи много мощно за кожата. Той неутрализира оксидативния стрес в клетките и забавя стареенето.Богатството на фибри на този корен стимулира храносмилането, перисталтиката на червата и потиска възпалението в тях. Това улеснява извеждането на токсините и освобождаването на газовете.", "date": "2018.02.22", "title": "Корен от магданоз за здраво сърце и добро храносмилане "}
{"url": "https://www.dnes.bg/notifikacii/2018/02/22/da-izmamish-spotify-posledici-shte-ima-ako-platformata-reshi.368739", "text": "\r\n                        \r\n                        \r\n                        \r\n                    Българин, създател на плейлисти, е успял да измами платежната система на Spotify, и то в продължение на месеци миналата година, благодарение на което може би е станал милионер от платформата. \r\nВ схемата участват две плейлисти, чиито следи водят към България. Включените в тях песни не са популярни хитове, а са дело на неизвестни изпълнители.\nВъпреки това те успяват да наберат достатъчно слушания, за да се издигнат в класациите и да носят печалба на създателя си. Или потребителите са толкова пристрастени към тази музика, че я слушат непрекъснато или българинът, създал плейлистите, е създал 1200 акаунта, платил е по 10 долара за всеки, с които пуска въпросните песни постоянно. Теодор Панайотов, който е експерт в сферата на интернет платформите, твърди, че според \"Условията за ползване\" на музикалната платформа, потребител няма право сам изкуствено да повишава данните за потреблението и по този начин да получава повече пари.\"Дали ще има някакви последствия, това зависи изцяло от Spotify\", сподели Панайотов пред .Според него вече ниши в бизнеса са запълвани именно от подобни интернет платформи за обучение, музика и други.\"Голяма част от материалните неща, с които сме свикнали, се дематериализират\", подчерта още Теодор Панайотов. По думите му именно заради това и много неща станаха много по-достъпни за повече хора, а и по-евтини.", "date": "2018.02.22", "title": "Да измамиш Spotify: Последици ще има, ако платформата реши!"}
{"url": "https://www.dnes.bg/world/2018/02/22/cacheva-sybitiiata-v-rumyniia-da-ne-vliiaiat-na-ek-za-bylgariia.368742", "text": "Министърът на правосъдието Цецка Цачева изрази надеждата събитията в Румъния да не повлияят на оценката на Европейската комисия по механизма за наблюдение на нашата страна.\"Разчитам на обективните оценки на ЕК за конкретното изпълнение на препоръките за напредъка, който България осъществява за прекратяването на механизма. Надявам се да няма връзка между събития и обстоятелства в Румъния, а да бъдем оценявани обективно, както и досега, какво сме свършили и какво още остава да работим\", добави тя.Министърът коментира темата пред български журналисти в Европейския парламент в Брюксел, където представи приоритетите на българското председателство на Съвета на ЕС пред комисията по правни въпроси. Председателят на ЕК Жан-Клод Юнкер вчера се срещна с новия румънски премиер Виорика Дънчила и заяви, че е убеден в необходимостта механизмът за сътрудничество и проверка да приключи преди края на мандата на действащата комисия (средата на идната година). Той отбеляза постоянната смяна на румънски премиери в последните години и стремежа на местни политици да заобиколят правосъдието.\r\nПо повод представената снощи нова годишна класация на \"Трансперънси интернешънъл\" за \"усещането за корупция\", в която нашата страна бележи напредък, Цачева посочи, че България полага усилия. \"Въпросът с корупцията, борбата с нея и преодоляването й като порочно явление в съвременното общество - и в българското, но тя не е присъща само за нашата действителност - е приоритет на правителството\", добави тя. Цачева отбеляза, че наскоро бе приет антикорупционният закон.\r\n\"Всеки политик и гражданин би желал резултатите да бъдат по-видими, така че България да се изкачва напред. Предстои много работа по тази тема\", коментира Цачева, цитирана от БТА. По нейните думи са предприети конкретни действия, а резултатите се очакват. \r\n ", "date": "2018.02.22", "title": "Цачева: Събитията в Румъния да не влияят на ЕК за България"}
{"url": "https://www.dnes.bg/sport/2018/02/22/biatlonistkite-ni-prikliuchiha-v-piongchang-s-16-to-miasto.368767", "text": "Отборът на Беларус спечели олимпийската титла в женската щафета 4 по 6 километра в биталона с време 1:12:03.4 часа.На второ място остана отборът на Швеция, а трети е тимът на Франция.Българският отбор в състав Емилия Йорданова, Даниела Кадева, Стефани Попова и Десислава Стоянова завърши на 16-о място на 2:34.6 минути зад Беларус.", "date": "2018.02.22", "title": "Биатлонистките ни приключиха в Пьонгчанг с 16-то място"}
{"url": "https://www.dnes.bg/akoshtete-vqrvaite/2018/02/22/top-3-na-fobiite-koito-sysipvat-vryzkite.368746", "text": "Хорските страхове могат да съсипят и най-прекрасните взаимоотношения и да направят нещастен дори човек, който има всичко - любов, здраве, пари, успех, или пък изобщо да не дават шанс за щастие.\r\n \r\nМного често ние сами си измисляме проблемите, търсим нещо страшно там, където няма и помен от него и си внушаваме притеснения, породени от натрупани предразсъдъци или неприятни преживявания.\r\n \r\nЕто кои са най-глупавите фобии, които съсипват щастието ни:\r\n \r\n1. Страх от микроби\r\n \r\nТези хора мият ръцете си постоянно, след като докоснат друг човек. Те мразят обществени тоалетни, градски транспорт, животни и всеки възможен носител на бактерии. Хората, които имат страх от микроби обикновено намират секса за нещо гнусно.\r\n \r\n2. Филофобия\r\n \r\nСтрадащите от това имат страх от любовта, който пречи на поддържането на емоциони отношения. Страдащите често преследват любовта и влизат в поредица от връзки, без да се ангажират или отварят.", "date": "2018.02.22", "title": "Топ 3 на фобиите, които съсипват връзките?"}
{"url": "https://www.dnes.bg/index/2018/02/22/u-licata-ne-vyzmojno-to-demokratichno-obrazovanie.368763", "text": "\r\nМожем ли да се доверим на децата си, до колко им вярваме изобщо? Границите изследва филмът \"Училища на доверието\" - част от програмата на кинофестивала (не)Възможното образование, който се провежда между 16-и и 25-и февруари в Червената къща и Чешкия център.10-те прожекции са съпътствани с дискусии и работилници, които са водени от специалисти, показващи различни иновативни техники в образованието. Сред тях е и Иван Николов, който ни доближи до идеята за демократичното образование.\r\n\"Има два основни стълбове. Едното е самоуправлението, което означава, че децата участват в управлението на училището и решават неща, свързани с пребиваването им в училище. Другият стълб е самоинициираното учене. Т.е., децата могат да избират какво да учат. Дали да посещават математика или български, или просто да играят на двора. Те сами управляват времето си и поемат отговорност за образователния си процес\", разказва Иван. И колкото и да изглежда за някой стряскащо подобно хрумване, думите на учителката по математика от израелското училище от филма \"Училища на доверието\" доказа, че идеята работи: \"Мислих си, че ще ме уволнят от това училище. Че кой ще дойде да учи математика, като може да играе на двора постоянно! Оказа се, че не е така. Преди бях единствен преподавател по математика. Сега сме четирима\".\n\nПодобен начин на обучение вече се случва и в България и само за три години децата в Център за демократично образование са повече от 50.\"В България проблемът са възрастните, не децата. Те са еднакви навсякъде и изначално свободни\" - обяснява още Иван и допълва, че с течение на времето тази свобода малко по малко им се отнема.След като завършва педагогика започва да се занимава със социални проекти, с психология, психодраматични методи. Работи в институции с деца. През ум не му минава да преподава в институция. А в момента, в който се ражда и детето му, започва да се замисля и над това къде ще учи то.С течение на времето намира още хора, задаващи си същия въпрос. Хора, които не искат да чакат един ден Министерството на образованието да позволи нещо различно да се случва от държавното училище и създават Център за демократично учене.\"Това е инициатива на граждани и учители и от перспективата на времето е чудо, което се случва\", описва го Иван.По време на фестивала преподавателят вижда как се пълнят залите на всяка прожекция и осъзнава, че хората са гладни да видят нещо ново и различно.\"Всички виждаме плодовете на системата, особено в България. Знаем, че има решения по света, които не са нови практики. Не говорим за експерименти, а за доказани практики, със статистики, с цели образователни системи, които променят парадигмите си и са успешни, дори в момента са лидери. Ние сега седим и не искаме да пуснем първите, след като сме едни от последните!\"Иван Николов води една от работилниците по време на фестивала с Катина Цолова, също педагог. Решават да предадат един от инструментите в демократичния център – като покажат как работи училищното събрание.\"С него децата се чувстват значими. Могат да взимат решения\", пояснява той. Работилницата е насочена към държавните училища, а също и към по-иновативни частни школа, които биха искали да вкарат нещо подобно в часа на класния, например и да отворят пространство за него.Деца могат да участват в решението за това как да се боядиса класната им стая или какви да са правилата в нея. Може да се създаде пространство, в което да говорят помежду си, да се изслушват, да се учат да ценят мнението на другия. Да осъзнаят, че хората са различни и в крайна сметка имат различни идеи и да действат като една общност.\"В различните училища могат да се решават различни въпроси. Всичко зависи от това колко са узрели настоятелствата\" - казва още Иван. По време на работилницата са присъствали предимно учители и само няколко родители, които пък са мислили какво точно могат да решават децата им в училище и какво може да зависи именно от тях.\"Беше много интересно, защото направихме училищно събрание, за да покажем как функционира и да се определят границите. Да се види как подобен процес да не е изморителен, а ползотворен\" – казва още Иван Николов.Разискват определен казус. В едно училище има забрана момчетата да се боричкат и да имат какъвто и да е физически контакт помежду си.\"Ясно е, че мерките са за да предпазят децата, но именно така действа системата: Вместо да се опита да намери решение на проблема, тя дава забрани\", коментира Иван. По думите му, това води след себе си до още усложнения, защото момчетата имат нужда и от боричкане, от подобен вид общуване.\"Тези деца влизат в следващ час с неизразходвана енергия. Неспокойствието засилва агресията и когато стане сблъсък той е напълно неконтролируем\".Участниците в работилницата предлагат идеи как да се реши проблема. Минават през хрумването да се сложи боксова круша на определено място, или да се обезопаси дадено пространство, където да се регламентира, че може да има и боричкане, но с ясни правила кое е позволено и кое не. Също да става в присъствието на възрастен. \"И такъв един голям проблем се видя лесно разрешим. Когато има разумни доводи, педагогическите съвети, управата на училището може и да се  вслуша. Децата ще канализират енергията си и ще са по-адекватни в час\", вярва Иван.А до колко учителите са готови на подобен вид промяна, Иван не може да отговори със сигурност.\"Някои хора казват, че има свобода и поле за действия. От друга страна виждам и достатъчно примери на преподаватели, които са се опитали да променят нещо и не намират разбиране. Те спират да наливат енергия в системата и избират да тръгнат към частни училища или да реализират някакви отделни проекти\".И все пак Иван Николов вярва, че рано или късно промяната в учебните заведения ще се случи и на по-генерално ниво. Виждаме примери как изникват алтернативни училища. Самият факт, че фестивалът е толкова посещаван доказва, че хората търсят и знаят, че решенията са около нас.\"Едно е да четеш книга, да познаваш ситуацията по теория. Друго е да видиш и да съпреживееш личната история на хората от филмите им. Да се видят казусите на родителите, които търсят училища. Зрителят, стоейки в една зала в Червената къща се озовава в Пенсилвания. След малко са в Германия, Пуерто Рико, Израел и вижда колко много и различни подходи има. От филмите виждаме как отделният човек се опитва да намери неговото училище, където децата да се обучават по техните представи и до колко това е възможно.Ясно е, че една институция по един и същи начин шлифована няма как да отговори на потребностите на всички деца. Не е проблемът в това, че я има, а това, че трудно се допускат  в нашите географски ширини да има и други, които да дообогатяват системата, да дават възможност да се експериментира и да се търси.Ясно е, че не може да замръзне това образование отпреди 150 години и там да седи. Само преди 20 години светът е бил един, сега е друг, а след още 10 години ще е съвършено различен. Няма как и да не отчитаме факта, че  професиите се променят и качествата, които децата трябва да получават в училище  също са други. Толкова динамично е всичко, че всяка една такава инициатива като този кинофестивал може да е само от полза и дано да не бъде задушена\".", "date": "2018.02.22", "title": "У-лицата: (не)Възможно-то демократично образование"}
{"url": "https://www.dnes.bg/snimka-na-denia/2018/02/22/bez-promiana-oblaci-na-mesta-s-prevaliavaniia.368699", "text": "Времето днес ще се задържи почти без промяна. Ще бъде облачно, на много места с превалявания от дъжд, а в Северна България и планинските райони - от дъжд и сняг. Почти без валежи, в следобедните часове - и с разкъсвания на облачността, ще бъде времето над Югозападна България.Ще продължи да духа слаб, в Дунавската равнина и Източна България - умерен, североизточен вятър. Минимални температури ще са между 0 и 5 градуса, максимални - между 1 и 6 градуса, пише БТА.  В югозападните райони ще достигнат до 10-11 градуса.Атмосферното налягане ще бъде по-ниско от средното за месеца и през деня ще се задържи почти без промяна.Над Черноморието на 22 февруари ще бъде облачно с превалявания от дъжд. Ще духа умерен североизточен вятър. Максималните температури ще бъдат 6-7 градуса. Температурата на морската вода е 7 градуса. Вълнението на морето ще бъде 3 бала.В планините ще бъде облачно, на много места - с превалявания от сняг. Разкъсвания на облачността ще има над масивите от Югозападна България. Ще духа умерен югоизточен вятър, по най-високите върхове на Рила и Пирин - юг-югозападен, но през деня постепенно ще отслабне. Максималната температура на височина 1200 метра ще е около 1 градус, на 2000 метра - минус 2-минус 3 градуса.В петък и събота ще преобладава облачно време, почти без валежи. Вятърът ще бъде от изток-югоизток, слаб. Температурите ще останат без съществена промяна - минималните между минус 1 и 4 градуса, максималните - предимно между 2 и 7 градуса. През нощта срещу неделя отново ще започнат валежи.", "date": "2018.02.22", "title": "Без промяна: Облаци, на места с превалявания"}
{"url": "https://www.dnes.bg/obrazovanie/2018/02/22/zaradi-problemen-uchenik-roditeli-na-protest-v-ruse.368698", "text": "\r\n                        \r\n                        \r\n                        \r\n                    Родители от Русе готвят протест заради проблемен ученик. Въпреки многобройните жалби срещу поведението му нито учебните заведения, нито социалните служби успяват да сe справят, съобщава .\r\nКато причина за това се смята, че родителите на детето водят съдебни дела за всяка санкция.\n", "date": "2018.02.22", "title": "Заради проблемен ученик, родители на протест в Русе"}
{"url": "https://www.dnes.bg/eu/2018/02/22/zaradi-dylgove-zatvariat-dve-krychmi-na-djeimi-olivyr.368702", "text": "Затварят два от най-известните ресторанти на емблематичния британски готвач Джейми Оливър. Оказва се, че кулинарната телевизионна звезда има дългове за над 70 милиона британски лири. Близо 50 ресторанта, 19 готварски книги, десетки телевизионни предавания и редица награди са само част от постиженията на \"Голия готвач\", съобщава Bulgaria ON AIR. Успехът му обаче е под заплаха, след като два от най-емблематичните барбекю-ресторанта в Лондон влязоха в процедура по несъстоятелност. Оливър успя да спаси единия от тях, след като откупи заведението с новосъздадено дъщерно дружество. ", "date": "2018.02.22", "title": "Заради дългове: Затварят две кръчми на Джейми Оливър"}
{"url": "https://www.dnes.bg/usa/2018/02/22/uchenicheska-vylna-sreshtu-ognestrelnoto-oryjie-v-sasht.368697", "text": "Вълна от демонстрации на ученици заля вчера Съединените щати от щата Аризона на югозапад до Мейн на североизток в знак на протест срещу насилието с огнестрелни оръжия и в памет на жертвите на стрелбата в гимназията в Паркланд, Флорида, предаде Асошиейтед прес.Протестите се разпространяваха от училище на училище и от щат на ща, като младежите споделяха плановете се за демонстрации в социалните мрежи.\n\n\nНякои от проявите продължаваха точно 17 минути, колкото на брой бяха убитите в Паркланд, пише БТА. Неколкостотин ученици от Мериленд не се явиха на занятия, за да направят митинг във Вашингтон. Стотици излизаха от училищните сгради за протест през обедната почивка в градове от Чикаго, Илинойс, до Остин, Тексас.По повод кръвопролитието във Флорида вчера президентът Доналд Тръмп обеща, че неговата администрация ще засили мерките за контрол върху хората, които придобиват огнестрелно оръжие.\"Ние ще бъдем много строги с проверките на миналото [. . .], ние ще поставим много силен акцент върху проверките на душевното здраве\", каза той в Белия дом на среща с ученици, учители и родители, вкл. от гимназията във Флорида.", "date": "2018.02.22", "title": "Ученическа вълна срещу огнестрелното оръжие в САЩ "}
{"url": "https://www.dnes.bg/stranata/2018/02/22/vsichki-izbi-i-kazani-v-obshta-informacionna-sistema.368701", "text": "Всички изби и казани ще бъдат свързани в обща информационна система, която ще работи в реално време. Това е записано в предложения за обществено обсъждане нов Закон за виното и спиртните напитки, с който ще се отмени старият, пише \"Монитор\".\r\nНормативният документ предвижда Изпълнителната агенция по лозата и виното (ИАЛВ) да поддържа лозарски регистър, който съдържа актуализирана информацията според еврорегламент от 2009 г. В него се вписват гроздопроизводителите с управляваните от тях лозарски стопанства, винопроизводителите, включително производителите на ароматизирани лозаро-винарски продукти, плодово вино, продукти на основата на плодово вино и производителите на оцет.\r\nПри регистрацията производителите получават уникален идентификационен номер (УИН), който се състои от осем цифри и съдържа код за вида производител, данни за годината на вписване и пореден номер на вписването. Регистърът се поддържа по начин, позволяващ съвместно функциониране или обмен на данни с Интегрираната система за администриране и контрол (ИСАК).Производителите, неосигурили достъп на служители на ИАЛВ до регистрираните по реда на този закон производствени обекти за срок повече от 24 месеца от изпращане на уведомление за извършване на проверка от ИАЛВ, се отписват служебно от регистъра с мотивирана заповед на изпълнителния директор на ИАЛВ.\r\nСпоред изпълнителния директор на агенцията Красимир Коев с новия закон напълно ще се хармонизира българската нормативна уредба във винения сектор с европейската. По думите му се облекчават всички процедури, като те се електронизират максимално и се намалява административната тежест. „Компютрите в избите трябва да са включени в единна система“, поясни Коев.", "date": "2018.02.22", "title": "Всички изби и казани в обща информационна система"}
{"url": "https://www.dnes.bg/index/2018/02/22/receptata-dnes-bonboni-s-koniak-i-sini-slivi.368611", "text": " :200 г сурови орехи или други ядки10-12 големи сини сливи без костилка1 черен шоколад2-3 супени лъжици коняк : В кухненски робот сложете орехите, сливите и коняка. Ако не разполагате с робот счукайте орехите, а сливите пасирайте или нарежете на много ситно. Разтопете шоколада и го прибавете към останалите съставки. Ако е необходимо прибавете мед за сладост и още коняк. След като се получи хомогенна смес може да я пресипете в подходящ съд, който да покриете с прозрачно фолио. Поставете в хладилник за поне 30 минути, за да стегне. След това оформете бонбони и ги оваляйте в ядки, настърган шоколад, какао.", "date": "2018.02.22", "title": "Рецептата Dnes: Бонбони с коняк и сини сливи "}
{"url": "https://www.dnes.bg/video-prognoza/2018/02/22/i-dnes-i-prez-uikenda-oblachno-studeno-i-vetrovito.368708", "text": "\r\n                        \r\n                        \r\n                        \r\n                    Днес валежите в страната ще са доста по-настойчиви. В Южна България дъжд валя през цялата нощ. Той ще обхване и Северна България, а по високите планински райони се очаква и сняг. Това посочи в студиото на \"България сутрин\" синоптикът Симеон Матев.\r\n \r\nЩе продължи да духа слаб, в Дунавската равнина и Източна България умерен североизточен вятър. Минималните температури ще бъдат между 0° и 5°, максималните между 1° и 6°, в югозападните райони до 10-11°. \r\nВ петък и събота ще преобладава облачно време, почти без валежи. Вятърът ще бъде от изток-югоизток, и ще отслабне. Температурите ще останат без съществена промяна – минималните между минус 1° и 4°, максималните – предимно между 2° и 7°.\r\n\"През нощта срещу неделя отново ще започнат валежи, а в неделя и ще се усилят. Вятърът ще се ориентира от североизток, ще се усили до умерен и с него ще нахлува студен въздух. Дъждът в повечето райони ще премине в сняг, повече като количество ще са валежите в Западна България\", прогнозира още Симеон Матев пред .", "date": "2018.02.22", "title": "И днес, и през уикенда: Облачно, студено и ветровито"}
{"url": "https://www.dnes.bg/notifikacii/2018/02/22/policaite-zakliuchiha-maikata-na-bliznacite-ne-gi-e-bila.368710", "text": "\r\n                        \r\n                        \r\n                        \r\n                    \r\nСлед извършен оглед във апартамента на семейството е установено, че гипсов орнамент се е стоварил върху едното момченцето, след което е ударило и момиченцето.\n\n\nСоциалните служби обаче са на мнение, че действителността е друга. Те твърдят, че агресия е имало, тя е била подбудена от случка в личния живот на 38-годишната жена, което е рефлектирало върху отношението ѝ към децата.Социалните служби в Пловдив вече обявиха, че ще търсят приемно семейство за децата, близки или роднини, които да поемат грижата за тях, след като се възстановят.Личният лекар на семейството пък твърди, че близнаците са с лека форма на Детска церебрална парализа, но последният преглед, който той им е направил е бил преди година.По думите на медика, когато децата са ходели на посещения, това се е случвало в компанията на двамата родители.", "date": "2018.02.22", "title": "Полицаите заключиха: Майката на близнаците не ги е била!"}
{"url": "https://www.dnes.bg/world/2018/02/22/nad-40-jertvi-pri-padane-na-avtobus-v-propast-v-peru.368709", "text": "Най-малко 44 души загинаха в южен район на Перу, след като двуетажен автобус се преобърна на Панамериканската магистрала и падна в 200-метрова пропаст, съобщи пътната полиция, цитирана от Асошиейтед прес.\r\nДвайсетина души са били ранени и някои от тях са транспортирани до болници с военни хеликоптери.\r\nНе са известни причините за катастрофата, станала малко след полунощ близо до устието на река Окона.\r\nПътнотранспортни произшествия, причинени от небрежно шофиране или лошата поддръжка на планинските пътища, отнемат живота на десетки хора годишно в Перу. \r\nПрез януари т.г. в автомобилна катастрофа там загинаха 52 души, което бе най-тежкият инцидент в латиноамериканската страна от четири десетилетия насам. /БТА/\r\n ", "date": "2018.02.22", "title": "Над 40 жертви при падане на автобус в пропаст в Перу"}
{"url": "https://www.dnes.bg/balkani/2018/02/22/vuchich-syrbiia-shte-se-pridyrja-kym-voenen-neutralitet.368705", "text": "Сърбия се придържа и възнамерява да се придържа и занапред към политиката на военен неутралитет. Това заяви снощи сръбският президент Александър Вучич след срещата си в Белград с руския външен министър Сергей Лавров, предаде ТАСС.\r\nВучич добави, че неговата страна ще продължи да модернизира своята армия и даде висока оценка на военнотехническото сътрудничество между Белград и Москва. \r\nПо думите му вече са водят преговори за закупуването от Русия на най-малко шест военнотранспортни самолета, както и на системи за ПВО.\nТАСС припомни, че през октомври м.г. Сърбия е получила от Русия шест изтребителя \"МиГ-29\", предоставени като помощ. Очаква се сръбската армия да получи безвъзмездно 30 руски танка Т\"-72\" и бойни машини \"БРДМ-2\". Обсъжда се и въпросът за доставката на зенитноракетни комплекси \"Бук-М1\", \"Бук-М2\" и зенитен ракетно-артилерийски комплекс \"Тунгуска\".\r\nСлед преговорите със сръбския президент Сергей Лавров заяви, че Москва е готова да се присъедини към разширен формат на преговорите между Белград и Прищина. \"В случай че бъдат поканени Съединените щати, може да бъде поканена и Руската федерация за осигуряването на всеобхватен подход към посредничеството и ние безусловно няма да останем настрана\", каза руският пръв дипломат.\r\nАлександър Вучич заяви, че Сърбия няма да налага санкции срещу Русия независимо от стремежа си да стане член на Европейския съюз. \"Сърбия никога не се е обявявала и няма да се обявява срещу Русия. Надяваме се, че в Европа ще разберат това\", декларира той. /БТА/", "date": "2018.02.22", "title": "Вучич: Сърбия ще се придържа към военен неутралитет!"}
{"url": "https://www.dnes.bg/muzika/2018/02/22/dua-lipa-i-stormzi-triumfiraha-na-nagradite-brit.368711", "text": "\nДуа Липа и Стормзи са големите победители в тазгодишното разпределяне на музикалните награди БРИТ, след като взеха по два приза, предадоха осведомителните агенции.Липа бе обявена за най-добра британска соло певица и в допълнение получи наградата за пробив. Рапърът Стормзи стана най-добър британски соло певец за годината, а с \"Gang Signs & Prayer\" грабна приза за най-добър албум, пише БТА.\"Горилаз\" бяха определени за най-добрата британска група , а \"Фу Файтърс\" - за най-добрата чуждестранна група. Американският рапър Кендрик Ламар е най-добрият чуждестранен изпълнител, а новозеландката Лорд стана най-добрата чуждестранна изпълнителка.Певецът и композитор Ед Шийран, номиниран в четири категории, се задоволи само с приза за световен успех, който се присъжда на \"най-продавания\" британски творец (албумът \"Divide\" на Шийрън е продаден в 12 млн. екз.).Шоуто по обявяването на наградите БРИТ (съкращение от British Record Industry Trust), смятани за британското съответствие на \"Грами\", се състоя тази нощ в лондонската О2 Арина\" с водещ комикът Джак Уайтхол.\r\n ", "date": "2018.02.22", "title": "Дуа Липа и Стормзи триумфираха на наградите БРИТ"}
{"url": "https://www.dnes.bg/sofia/2018/02/22/kv-krasna-poliana-vremenno-ostava-bez-voda-utre.368713", "text": "\"Софийска вода\" временно ще прекъсне водоснабдяването в част от жк. \"Красна поляна\"\r\nНа 23 февруари 2018 г. (петък), във връзка с прекъсване на сградно водопроводно отклонение на ул. \"Радичевци\" , се налага спиране на водоподаването от 10:00  до 16:00 часа на клиентите на \"Софийска вода\", живеещи в района на: ул. \"Радичевци\" от ул. \"Одоровци\" до бл. 22 и бл. 23\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Радичевци\" пред бл. 23.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.22", "title": "Кв. \"Красна поляна\" временно остава без вода утре "}
{"url": "https://www.dnes.bg/notifikacii/2018/02/22/skypa-gostenka-sestrata-na-kim-chen-un-struvala-na-seul-223-250.368703", "text": "\nТова съобщи днес пожелал анонимност източник от министерството на националното обединение в Сеул, цитиран от Ройтерс.\n\n\n\nПовечето от парите са били изразходвани за настаняване, транспорт и храна за четиричленната делегация на Севера и 18-те човека спомагателен екип. Ким Йо Чен и другите официални лица са живели в петзвездния хотел \"Уокърхил\" в Сеул. Тя и делегацията са пътували до спортните обекти и обратно и са се хранели в хотели от най-висок клас.За спането на официалните гости министерството на обединението е изхарчило 130 млн. вони, а за храна - още 50 млн. вони, каза източникът, цитира БТА.За сравнение Международният олимпийски комитет е платил около 50 хиляди долара за тренировки и подготовка на 22-амата олимпийски спортисти от КНДР, тоест средно по 2300 долара на човек.Многократно повече пари са отишли за пребиваването на основната севернокорейска делегация, съставена от 229 мажоретки и 137-членен оркестър.", "date": "2018.02.22", "title": "Скъпа гостенка! Сестрата на Ким Чен Ун струвала на Сеул $223 250 "}
{"url": "https://www.dnes.bg/world/2018/02/22/v-nigeriia-osvobodiha-76-uchenichki-otvlecheni-ot-boko-haram.368704", "text": "Части на нигерийската армия са освободили 76 ученички и са открили мъртвите тела на други две, след като те бяха отвлечени при нападение на групировката \"Боко Харам\" срещу село, предаде Ройтерс, като се позова на родители и местните власти.\r\nНад 90 ученици бяха обявени за изчезнали вчера, два дни след нападението на ислямистите в село Дапчи в североизточния щат Йобе. \r\nНе е известна съдбата на останалите момичета.  /БТА/", "date": "2018.02.22", "title": "В Нигерия освободиха 76 ученички, отвлечени от \"Боко Харам\""}
{"url": "https://www.dnes.bg/mish-mash/2018/02/22/chervenoto-vino-se-okazva-polezno-za-zybite.368718", "text": "Испански учени установиха, че антиоксидантите в червеното вино убиват бактериите, които причиняват кариес, зъбен камък и пародонтит, съобщи в. \"Дейли мирър\".\r\nТези бактерии са опасни не само за зъбите, защото когато навлизат в кръвта, могат да предизвикат възпаление и сърдечносъдови болести.\r\nУчените от Института по изследване на храните в Мадрид са анализирали ефекта на два полифенола в червеното вино. Те се оказаха по-ефикасни за поддържане на здрави зъби и венци от хранителните добавки с екстракти от вино.\r\nПолзата от полифенолите на червеното вино за зъбите се засилва, когато те бъдат комбинирани с устния пробиотик Streptococcus dentisani. Затова испанските учени се надяват, че откритието им може да бъде използвано за разработване на нов вид паста за зъби и вода за изплакването им. \r\n /БТА/\r\n ", "date": "2018.02.22", "title": "Червеното вино се оказва полезно за зъбите"}
{"url": "https://www.dnes.bg/sofia/2018/02/22/dojiviahme-razbiraema-karta-na-metroto-v-sofiia.368714", "text": "Много хора са се оплаквали от липсата на разбираемост на картите на градския транспорт в София и от гледна точка на метрото, и на автобусен или трамваен транспорт. На сайта на Метрополитен картата не е обновявана от години.\r\nРазлични организации през годините сигнализират, че картите са неразбираеми за хората, живеещи в София, а още повече за самите туристи, които трябва хем да се сблъскват със сложни и неразбираеми карти, хем със служителите на градския транспорт, които масово не говорят английски и не могат да обяснят кои билети за какво са. А пък въпросът с билетите е съвсем друга тема, за която всички се чудим кога ще вземем пример от успешно прилагани решения в други страни.\r\nНо има и хора, които не искат да се примиряват с това, което ни се дава и решават да помагат на държавниците ни. Такъв пример е , който решава да направи нещо по въпроса. Имайки предвид че картографията е едно от хобитата му, той се заема да направи по-разбираема карта. И не му отнема особено време. \r\nОсвен, че решава да покаже \"гръбнака на градския транспорт - релсовия\", както той го нарича, на картата могат да се видят и подчертани забележителностите на столицата ни, както и се прави акцент върху времето, което би отнело на човек да стигне от едно място до друго пеша - важен акцент, имайки предвид че искаме да насърчаваме \"зеленото бъдеще\" на София.може да се види пълният размер на картата с всички подробности.Авторът отбелязва, че работата по настоящата схема не представлява обществена поръчка или конкретно задание за изпълнение. Схемата не се явява официална. Инж. Стоянов е воден единствено от интереса си към този вид картография.", "date": "2018.02.22", "title": "Доживяхме! Разбираема карта на метрото в София"}
{"url": "https://www.dnes.bg/stranata/2018/02/22/silen-trus-udari-bylgariia-4-8-po-rihter-do-asenovgrad.368694", "text": "Силен трус разбуни Асеновград и половин България.4,8 по Рихтер бе регистрирано в 01:40 часа на 2 километра от Асеновград, но бе усетено силно и в Пловдив, а и по високите етажи в София.Към момента няма данни за щети и пострадали.С редакцията на Dnes.bg се свързаха хора, живеещи в Асеновград, които обявиха, че труса е усетен много силно, но са останали по домовете си. В момента над града вали и дъжд.От Евросредиземноморския сеизмологичен институт съобщават, че труса е усетен и в в съседните Сърбия и Македония. ", "date": "2018.02.22", "title": "Силен трус удари България! 4,8 по Рихтер до Асеновград"}
{"url": "https://www.dnes.bg/obshtestvo/2018/02/22/13-godishen-pryska-50-bona-detektivi-po-sledite-na-detski-harchove.368695", "text": "Родители с проблемни деца все по-често се обръщат към частни детективи да следят какво вършат наследниците им, съобщи управителят на детективска агенция Александра Караманска. Става въпрос за случаи, когато тийнейджъри крадат пари от къщи или изнасят вещи, които продават или залагат, за да си купят скъпи мобилни телефони, дрехи, обувки, опитвайки се да са на нивото на свои по-богати приятели или съученици, пише \"Монитор\".\"Засилва се тенденцията родители да проверяват децата си, които са залитнали в грешна посока. В стремежа си да вдигнат летвата на лично благоденствие деца крадат от дома си, дори се забъркват с лихвари, но идва ден, когато на вратата започват да чукат не съвсем добронамерени хора и тогава проблемът излиза наяве. И ние тръгваме след тях, за да видим откъде вземат парите, къде са ги похарчили. Възрастта на такива малчугани е все по-ниска\", коментира Караманска.\r\nТя разказа случай, при който 13-годишен задигнал служебни пари на баща си, изнесъл вещи от дома си, които продал или заложил, взел и пари назаем и така за 3 месеца похарчил 50 000 лв.\"Това не са деца на богаташи, а на обикновени семейства, които се чудят откъде да теглят кредит, за да си оправят проблемите. В случая си продадоха апартамента, върнаха парите на лихварите и сега живеят под наем, за да си спасят детето\", разказа Караманска.\r\nКъм детективите се обръщат и родители, чиито деца крадат, за да си купуват наркотици или за да играят хазарт.\r\n\"Хората се безпокоят и си проверяват децата през нас. Ние използваме услугите на психолози и дори на психиатри. Имаме доста клиенти, които са много доволни от нашите психолози. Не само на деца, помагали сме и на млади дами, които се заблуждават, че щом улегнал мъж им осигури силиконови гърди и устни, ще бъдат щастливи. Но после следват побоища и унижения и родителите им се обръщат към нас, за да им помогнем да си ги върнат обратно. И на тях осигуряваме психологическа помощ. Има начин да бъдат измъкнати. Имаме случай, когато спасихме проститутка, трудно стана, но тя искаше да бъде спасена\", каза Караманска.\r\nКъм частните детективи много често се обръщат и съпрузи, които живеят разделено, но все още не са разведени. Единият родител иска да получи информация как другият се грижи за детето им, за да има евентуален коз при определянето на попечителството.", "date": "2018.02.22", "title": "13-годишен пръска 50 бона!? Детективи по следите на детски харчове"}
{"url": "https://www.dnes.bg/stranata/2018/02/22/nachalo-na-pytna-lenta-ili-greshen-pyten-znak-na-am-trakiia.368683", "text": "Сигнал за грешен пътен знак на АМ \"Тракия\" бе подаден от гражданин в платформата за сигнали – HelpBook.\r\n\"Между 273 и 274 км, посока Бургас, е монтиран знак: \"Начало на пътна лента\", а реално това е началото на забавителна лента за бензиностанция. Карам си със 139 км/h, ако пътните условия го позволяват, пред мен не се виждат коли, виждам знака, задължен съм да се движа в най-дясната пътна лента по магистралата, престроявам се и след 50 метра лентата рязко завива надясно (радиус, може би, 5-6м) и влиза в бензиностанцията\", се посочва в .Гражданинът призовава да се установи кой е проектирал организацията на движението и кой е одобрил проекта, като на съответните лица да им бъде потърсена отговорност.Той уточнява още, че на излизане в края на ускорителната лента има аналогичен знак, който сам определя като по-скоро безопасен.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.22", "title": "Начало на пътна лента? Или грешен пътен знак на АМ \"Тракия\"?"}
{"url": "https://www.dnes.bg/notifikacii/2018/02/22/vzriv-pred-posolstvoto-na-sasht-v-cherna-gora.368696", "text": "Неизвестен мъж хвърли тази нощ взривно устройство по сградата на посолството на САЩ в столицата на Черна гора, преди да се самовзриви, предаде Ройтерс, като се позова на местна медиа.Според новинарския портал www.portalanalitika.me нападението е станало пет минути преди полунощ. Жители в квартала са чули две експлозии, пише БТА. Фотограф на Ройтерс каза, че полицейска кола е преградила улицата, където е посолството, но не се виждат щети.От мисията препоръчаха на американските граждани да стоят далеч от района. Асошиейтед прес допълни, че по данни на черногорски медии нападателят е хвърлил по сградата ръчна граната, а после се е самоубил с друго взривно устройство.Засега няма официално потвърждение на тези съобщения.", "date": "2018.02.22", "title": "Взрив пред посолството на САЩ в Черна гора"}
{"url": "https://www.dnes.bg/zvezdi/2018/02/22/larisa-rikelme-na-33-futbolniiat-sekssimvol.368623", "text": "\nНа 22 февруари рожден ден празнува един от най-дискутираните и популярни модели в Южна Америка – парагвайката Лариса Рикелме. Тя е родена през 1985 година в столицата на страната Асунсион и започва своята кариера на модния подуим сравнително късно – през 2010 година.\r\nЛариса Рикелме става популярна извън страната си по време на Световното първенство по футбол през 2010 година в ЮАР, където се изявява като ревностна фенка на националния отбор по футбол на Парагвай.\r\nТочно там е обявена за най-красивата и сексапилна жена по трибуните.\r\n\r\nВсъщност, по професия Лариса е актриса и продължава да играе в театър в парагвайската столица Асунсион.\r\nПрез 2010 година е обявена за най-високо платеният модел в Парагвай. Този факт продължава и до днес.\r\nПо време на Мондиал 2010 Лариса дава обещание да се снима в гола фотосесия, ако Парагвай стане световен шампион. Въпреки че \"гуараните\" отпадат на 1/4 финал от Испания, манекенката заснема въпросната фотосесия като подарък към отбора за доброто представяне.\r\nВисока е точно 1.70 и е с мерки 98-60-94.\r\nЛариса е луда фенка на футбола, а любимия й отбор е парагвайския Серо Портеньо.\r\nНа върха на своята слава Лариса участва в аржентинското издание на \"Dancing Stars\".\r\nИспанското издание Marca я обяви за лице на Световното първенство в ЮАР през 2010 година.", "date": "2018.02.22", "title": "Лариса Рикелме на 33: Футболният секссимвол"}
{"url": "https://www.dnes.bg/stranata/2018/02/22/nad-20-aftyrshoka-sled-silniia-trus-do-asenovgrad.368700", "text": "Имало е над 20 афтършока след земетресението край Асеновград, но няма данни за пострадали и разрушения.Това съобщи дежурният сеизмолог в Националния институт по геофизика, геодезия и география към БАН, пише \"Фокус\".\nЗеметресението е на около 15 км от Пловдив с магнитуд около 4.6 по Рихтер. Регистрирано е около 01:40 през нощта.\"Най-силно се е усетило около Пловдив и Асеновград. Усетено е още в Благоевград, София, Пазарджик, Стара Загора и Габрово\", уточни дежурният сеизмолог.", "date": "2018.02.22", "title": "Над 20 афтършока след силния трус до Асеновград"}
{"url": "https://www.dnes.bg/obshtestvo/2018/02/22/pik-na-brakonierskite-nabezi-predlagat-novi-sankcii.368715", "text": "Бракониерските набези бележат своят пик, смятат депутатите от Обединени патриоти и заради това искат по-сурови наказанията за незаконен улов на риба.\r\n\"България е една от малкото държави в ЕС, които наказват бракониерския улов и риболов на риба с хрилни мрежи и взривни вещества единствено и само с административно наказание\", посочват те.\r\nПатриотите настояват с внесени поправки в Наказателния кодекс да се налага наказание не само на бракониерите, които са уловили незаконно риба, а и на хванатите в момент на \"ловене\".\r\nОсвен за риболов в рибостопански води с взривни, отровни или зашеметяващи вещества се предвижда наказания да се налагат и за използване на \"всякакъв вид мрежи\" в нарушение.\r\nПредлага се минималната парична санкция за незаконен риболов да се увеличи от сегашните 100 на 200 лева, като се наказват и маловажните случаи.\r\nНовият проект предвижда при повторно нарушение наказанието да е затвор до 2 години и глоба от 500 до 2 хил. лв.\r\nСпоред авторите на промените с по-високите санкции за повторно извършване на деянието ще се постигне по-добра превенция.\r\nТе посочват още, че бракониерите са 0.001% от общия брой на риболовците в страната.\r\nВ мотивите към измененията патриотите цитират и данни на ИАРА, според които на денонощие се ловят над 100 кг незаконно риба, което означава, че бракониерите трупат огромна печалба, а и са нелоялна конкуренция на пазара.\r\nОсвен това имало и отлив на туристи от малките населени места във вътрешността на страната, разположени до язовири, реки и езера, които са предимно любители риболовци. От 27 години обаче има процес на обезрибяване на водоемите, което гонело риболовците.\r\nТака че заради бракониерите страдали и тези малки населени места, защото основният им поминък е селският туризъм, мотивират се още от ОП. ", "date": "2018.02.22", "title": "Пик на бракониерските набези, предлагат нови санкции"}
{"url": "https://www.dnes.bg/technology/2018/02/22/zashto-apple-pregovaria-s-mini-podsiguriavat-se-s-kobalt.368716", "text": "Американският технологичен концерн Apple Inc. е в преговори с минни компании за дългосрочни доставки на кобалт в опит да си осигури достатъчно количество от една от ключовите съставки на модерните литиево-йонни батерии на фона на повишения интерес от страна на автомобилната индустрия към електромобилите, предава  Bloomberg.Производителят на iPhone е един от най-големите крайни потребители на кобалт за батериите в своите джаджи, но досега бе оставил бизнеса, свързан със закупуването на метала, на компаниите, които произвеждат батериите.Разговорите показват, че технологичният гигант иска да гарантира, че доставките на кобалт за неговите iPhone и iPad са достатъчни при бързия растеж на търсенето на батерии за електрически автомобили, заплашващи да създадат недостиг на суровината. Около една четвърт от световното производство на кобалт се използва в смартфоните.Налагането на новите модели електрически коли ще изправи пред големи затруднения пазара за литиево-йонни батерии. Потенциалното запасяване на Apple с кобалт ще осигури известно спокойствие на компанията, с което да се избегне евентуалното забавяне или затрудняване на доставките на мобилните ѝ устройства, като смартфоните iPhone или таблетите iPad. Според Bloomberg компанията е прибегнала до договаряне директно с производителите, за да си осигури необходимите ѝ количества. Концернът възнамерява да купи няколко хиляди метрични тона кобалт в следващите до пет години, казва източник на агенцията, пожелал да остане неназован. Преговорите се водят от вече близо година, но все пак има вероятност компанията да не достигне до решение сама да си набави суровината и да откаже сделката, казва друг източник.Говорител на Apple отказва коментар по темата. Главният изпълнителен директор на Glencore Plc Айвън Глазенберг обаче цитира в края на миналата година Apple като една от редица компании, които директно преговарят с минните компании за доставки на кобалт, без да дава детайли.Този ход означава, че Apple ще се конкурира с производителите на автомобили и производителите на батерии, за да си гарантира доставките на кобалт. Редица компании - от BMW AG и Volkswagen AG до Samsung SDI Co. се състезават да подписват многогодишни договори за доставки на кобалт, за да се уверят, че разполагат с достатъчно количество метал за постигане на амбициозните си цели за производство на електрически автомобили.", "date": "2018.02.22", "title": "Защо Apple преговаря с мини? Подсигуряват се с кобалт"}
{"url": "https://www.dnes.bg/notifikacii/2018/02/22/diado-razkaza-vnucite-mi-ne-hodiat-na-uchilishte-ubiha-go.368724", "text": "Възрастен мъж е намерен убит в столичния квартал \"Люлин\". За престъплението, извършено вчера, са задържани дъщеря му и съпругът й, съобщи БНР.\r\nВ апартамента на семейството са открити три деца, за които има данни, че до момента не са посещавали училище. По случая са сезирани и социалните институции в столицата.\r\nРазследването продължава.Наскоро дядото, който е на 87 г., сигнализирал в телевизионно предаване, че внуците му живеят в изолация. Родителите пък се оправдали с това, че не харесват българското образование.Социалните тепърва ще проучват случая с родителите, които са били адвентисти, съобщи Нова тв.", "date": "2018.02.22", "title": "Дядо разказа: Внуците ми не ходят на училище! Убиха го!"}
{"url": "https://www.dnes.bg/eu/2018/02/22/brexit-kato-pylna-paraliza-i-ikonomicheski-izolacionizym.368717", "text": "Вече е напълно ясно -  Великобритания няма план за Brexit. Преди повече от 19 месеца британските гласоподаватели гласуваха с малко мнозинство за напускане на Европейския съюз. Но политиците в Лондон все още нямат представа за това, което наистина искат да постигнат при преговорите в Брюксел за напускането. Вместо това в правителството и в парламента бушува сериозен спор, който се ръководи от все по-прекомерна реторика. Някои искат максимална независимост от ЕС почти на всяка цена. Други настояват страната да остане толкова тясно свързана с конфедерацията, че почти нищо да не се промени в резултат на Brexit. А и призивите за повторение на референдума стават по-силни и по-силни. На фона на тези противоречиви позиции правителството изглежда парализирано. Това не на последно място се дължи на слабия министър-председател: в продължение на дълго време Тереза Мей се преструваше, че самият Brexit вече представлява план (\"Brexit означава Brexit\"). След това обаче тя профука голяма част от вътрешния си капитал, след като свика предсрочни избори, без да има нужда от това, и сви парламентарното си мнозинство. В момента авторитетът на Мей е толкова слаб, че едва може да диктува някаква посока. Тя е на власт само защото партията ѝ е твърде разделена, за да одобри лесно наследник, а страховете на мнозина да бъдат извадени от правителството – високи, коментира в свой анализ кореспондентът на Frankfurter Allgemeine Zeitung в Лондон Маркус Тойрер.Фокусът на спора този път е търговската политика. Финансовият министър Филип Хамънд наскоро заяви, че ще има „много умерени“ промени на търговията с ЕС в резултат на Brexit. Забележката му предизвика буря от възмущение от страна на идеолозите на Brexit. Мей веднага се противопостави на Хамънд: министърът не говорил от името на правителството. Но тя отново потвърди, че така важната търговия с европейските съседи трябва да продължи „възможно най-гладко\".От една страна, Мей иска да запази всички предимства на европейския търговски блок, но от друга страна иска да се оттегли почти изцяло от правилата на ЕС. Това не е план, а пожелателно мислене. Реалността е, че колкото по-тесни останат търговските отношения с ЕС, толкова по-малка ще бъде независимостта, която британците ще могат да си възвърнат в резултат на Brexit. Защото всичко останало в преговорите с ЕС ще бъде политически неприложимо, но и защото то чисто фактологично, дори и при най-добрата воля на другата страна, просто няма да е възможно.Май обяви, че страната ще напусне след Brexit единния пазар и митническия съюз на ЕС. Ръководителят на правителството обещава на британците \"глобална Великобритания\", която, освободена от оковите на бюрократите в Брюксел, ще може да се възползва по целия свят от възможностите за свободна търговия и да сключи собствени търговски споразумения. Но ако Великобритания избере такъв твърд Brexit, тогава търговията с ЕС неизбежно ще пострада.Ако страната се придържа към досегашния курс на Мей, тогава най-вероятно ще трябва да наложи граничен контрол в Ламанша, който до голяма степен изчезна там от четвърт век. Тези търговски бариери ще струват част от благоденствието. Колко - това е трудно да се каже точно сега, но предупрежденията от страна на икономиката показват какво е заложено на карта. В Северна Ирландия този въпрос има друго измерение. Граничният контрол се разглежда като заплаха за крехкия мирен процес.Досега дадена индустриална компания в Бирмингам може да доставя стоките си до Мюнхен също толкова лесно, колкото до Лондон. Това е именно голямото постижение на общия пазар: на първо място това е възможността за свободна търговия в Европа. Но ключът към свободната търговия в съвременния свят е отричането на част от собствената автономия и волята за сътрудничество. Това важи както в Европа, така и за целия свят.Основната пречка пред свободната търговия отдавна са така наречените нетарифни бариери. За да са премахнат, в международен мащаб следва да бъдат координирани редица неща - митническата политика, продуктовите стандарти, пруденциалните правила и много други правилници. Точно това са правилата за вътрешния пазар и митническия съюз, които Тереза Мей вече не иска да спазва.Иначе казано - ако британците искат да направят нещо различно, след като напуснат Европейския съюз, те няма да могат да се възползват от вътрешноевропейската свободна търговия, както го правеха досега. И ако страната вместо това поиска да сключи търговски съюз със Съединените щати, тогава ще трябва да направи и отстъпки за тях. ЕС може да изгради мостове за Brexit за британците - в търговската политика и в други области. Но във Великобритания стремежът към автономия изтласка всичко останало на заден фон, а това е  просто рецепта за политически и икономически изолационизъм. Дали сегашното правителство в Лондон все още има силата да осъзнае това, става все по-спорно.", "date": "2018.02.22", "title": "Brexit като пълна парализа и икономически изолационизъм"}
{"url": "https://www.dnes.bg/notifikacii/2018/02/22/sasht-kym-albaniia-bez-lekomisleni-iziavleniia-za-kosovo.368707", "text": "САЩ призоваха Албания да избягва лекомислени изявления за Косово по повод изявление на албанския премиер Еди Рама, че не е изключено един ден Косово и Албания да имат общ президент и обща политика за сигурност, с което той разгневи Белград, предаде Ройтерс.\r\nАгенцията припомни, че Сърбия проявява чувствителност към всички намеци за обединение между Албания и бившата сръбска провинция Косово, населявана предимно от албанци.\nРама направи изявлението си пред косовския парламент в Прищина в неделя, на 10-ата годишнина от обявяването на независимостта на областта от Белград. \r\nПо-късно той се оплака, че изявлението му е било извадено от контекста, но Сърбия го обвини в опит за създаване на Велика Албания, а ЕС заяви, че подобни изявления не помагат за установяването на добросъседски отношения в региона.\r\nПосолството на САЩ в Тирана изрази разочарование от изявлението на Рама. \"Лекомислените изявления, намекващи за обединение, не помагат и дори вредят на отношенията между Албания и съседите й. Призоваваме всички лидери да бъдат добри съседи и да се откажат от водещия към разделение език на миналото\", се казва в изявлението.\r\n /БТА/\r\n\r\n ", "date": "2018.02.22", "title": "САЩ към Албания: Без лекомислени изявления за Косово!"}
{"url": "https://www.dnes.bg/stranata/2018/02/22/dumata-e-na-horata-strah-bezsynie-prejiviahme-trusa.368712", "text": ", разказа кметът на пловдивското село Крумово Румяна Самоковарева.Според сеизмолозите епицентърът на снощния трус от 4,6 по Рихтер е бил именно там.\"През 2002 г. земетресението бе със сила 4,3 по Рихтер и имаше разрушения по сградите. Сега е 4,6 но няма материални щети. Тази паника, която обхвана хората в Крумово преди 16 г. не се повтори, но всички си спомнихме за това, което се случи през 2002 г.\", каза Самоковарева пред \"\".\n\nОбстановката в Асеновград след земетресението е спокойна, няма постъпили сигнали за пострадали или материални щети, коментира Димитър Анастасов – гл. експерт в Община Асеновград.\"Няма постъпили до този момент никакви сигнали за вреди, щети и т.н. До този момент никой не е поискал помощ за съдействие, обстановката е спокойна\", настоя той.\"Истина е, че трусът беше много кратък, но много неприятен. Хората са спокойни. Ежедневието е нормално\", каза още Анастасов.По данни на БАН земетресението е било последвано от над 20 афтършока.Снощният трус най-силно е усетен в Асеновград и Пловдив, но хората от районите на София, Благоевград, Пазарджик, Стара Загора и Габрово също са го почувствали.********************Най-силното регистрирано земетресeние в района е било на 14 април 1928 г. Чирпанското земетресение става в 11:20 часа на 14 април 1928 година, Велика събота. Земетресението е с магнитуд 6,8 по Скалата на Рихтер и епицентър на около 8 км северозападно от Чирпан.Жертвите са 107 души, 500 са ранени, 26 хиляди сгради са разрушени, а 21 хиляди други са пострадали.", "date": "2018.02.22", "title": "Думата е на хората: Страх, безсъние... преживяхме труса!"}
{"url": "https://www.dnes.bg/health/2018/02/22/vitamin-s-zashto-e-tolkova-polezen.368725", "text": "Витамин C, известен още като аскорбинова киселина, е водноразтворим витамин, който не се натрупва в организма. Той се излъчва чрез урината. Витаминът осъществява редица важни функции, като взема участие в синтезата на колаген, производството на невротрансмитери (медиатори), обмяната на холестерол и други. Освен това той е важен антиоксидант. Витамин С участва в метаболизма на желязото, като повишава резорбцията му и трансфера му във феритин (основният резервоар на желязо в организма).  Дневните нужди от аскорбинова киселина при децата се различават от тези при възрастните. Така например до 6 месечна възраст необходимото количество витамин С на ден е 40 мг, от 7 до 12 месеца – 50мг, при по-големите деца те се променят: от 1 до 3 години – 15мг, от 4 до 8 години – 25мг, от 9 до 13 години – 45 мг. По време на боледуване организмът се нуждае от по-голямо количество аскорбинова киселина. Това важи и в случаите на инфекции на стомашно-чревния тракт, при които е налице диария, както и при редовно излагане на тютюнев дим.  Витамин С се съдържа в голяма част от плодовете и зеленчуците. Той обаче лесно се разрушава при термична обработка и продъжлително престояване на хранитените продукти. Въпреки това дефицит се развива изключително рядко, главно при деца, които не консумират никакви плодове и зеленцучи или такива, които се хранят само с термично обработена храна.  ", "date": "2018.02.22", "title": "Витамин С: Защо е толкова полезен?"}
{"url": "https://www.dnes.bg/science/2018/02/22/shans-1-na-100-miliona-astronom-liubitel-otkri-svryhnova.368719", "text": "Това е шанс 1 на 100 милиона. . .Астроном любител от Аржентина откри свръхнова - експлозия на звезда в края на живота й, сочат резултатите от изследване, цитирани от Франс прес.\r\n\"Професионалните астрономи отдавна търсят подобно космическо събитие - заяви един от авторите на изследването Алекс Филипенко от Калифорнийския университет в Бъркли. - Това е като да спечелиш от \"космическа лотария\".\"\r\n\"Измерванията на астронома любител Виктор Бусо довели до събиране на безпрецедентни данни\", допълни Федерико Гарсия от Френския комисариат по атомна енергия, който също е участвал в изследването.\r\nНа 20 септември 2016 г. аржентинецът Бусо, който се увлича по астрономията, решава да тества новия си фотоапарат, с който е оборудван телескопът му. От град Росарио, северно от Буенос Айрес, той избрал да заснеме галактиката NGC 613, разположена на около 80 милиона светлинни години от Земята в съзвездието Скулптор. Бусо имал късмет - масивна звезда била на път да експлодира и да се превърне в свръхнова.\r\nПри свръхновите материята, от която е съставена звездата, се изхвърля със скорост хиляди километри в секунда. Тъй като се освобождава невероятно количество енергия, свръхновите са много ярки и могат да бъдат забелязани от Земята. Феноменът обаче е рядък и трудно предвидим. Астрономите обикновено го откриват едва няколко дни по-късно и почти никога в началото му.\r\nБусо предупредил Американската асоциация на наблюдателите на променливи звезди и предизвикал верижна реакция - астрономи и физици веднага насочили инструментите си към свръхновата. Някои наблюдавали повече от два месеца последствията от експлозията.\r\nСпоред учените събраните данни позволяват да се опознае по-добре структурата на звездата преди експлозията й и естеството на самата експлозия. Екипът установил, че първоначалната маса на звездата била 20 пъти по-голяма от слънчевата. Учените освен това наблюдавали впечатляващото увеличаване на яркостта на свръхновата - за по-малко от половин час яркостта й нараснала 3 пъти.\r\nРезултатите от изследването са публикувани в сп. \"Нейчър\".  /БТА/ ", "date": "2018.02.22", "title": "Шанс 1 на 100 милиона: Астроном любител откри свръхнова"}
{"url": "https://www.dnes.bg/politika/2018/02/22/bez-spor-smetnata-palata-shte-rovi-harchovete-na-borisov-3.368722", "text": "Изненадващо, без дебат и с пълно единодушие парламентът реши Сметната палата да провери как правителството е похарчило средства с постановления на Министерския съвет.\r\nПредложението да се направи одит на допълнителните разходи/трансфери от май 2017 г. до края на януари 2018 г. дойде от левицата. В началото на месеца червените призоваха управляващите \"да престанат да правят трикове и оставят пари\" и обвиниха правителството, че в края на годината \"се раздават с Дядо Мраз или с Дядо Коледа един милиард\". Тогава социалистите заявиха, че ако мнозинството не се съгласи да се направи одит, значи има нещо нередно в харчовете на кабинета \"Борисов 3\".\r\nДнес обаче и управляващи, и опозиция гласуваха за одита на Сметната палата, а изказвания нямаше дори и от вносителите на предложението.\r\nВ крайна сметка Сметната палата ще прави проверка на разходите за цялата изминала година - от 01.01.2017 до 31.01.2018 г. Срокът за извършване на одита е до 01.06.2018 г.\r\nОкончателният доклад на Сметната палата пък трябва да бъде внесен в Народното събрание до 30.06 2018 г.", "date": "2018.02.22", "title": "Без спор: Сметната палата ще рови харчовете на \"Борисов 3\""}
{"url": "https://www.dnes.bg/notifikacii/2018/02/22/internet-bulka-ot-isperih-izmykna-25-000-ot-chujdenec.368727", "text": "Мнима интернет-булка измъкнала 25 000 евро от чужденец, съобщиха от ОДМВР - Разград.На 21 февруари в районното управление на Исперих се явил 43-годишен мъж с германско и  турско гражданство, който живеел в Германия.Разказал, че от април 2015  година до февруари 2018 година е бил мамен от жена с постоянен адрес в  Исперих, която му обещавала да отиде при него в Германия и да сключат  граждански брак.През този период потърпевшият превел през \"Уестърн  Юниън\" сума в размер на около 25 000 евро.За случая е уведомен районен  прокурор и е започнато досъдебно производство.   ", "date": "2018.02.22", "title": "Интернет-булка от Исперих измъкна €25 000  от чужденец"}
{"url": "https://www.dnes.bg/notifikacii/2018/02/22/kakvo-triabva-da-znaem-za-izbora-na-lichen-lekar.368721", "text": "Всеки българин, който е здравноосигурен, има право сам да избере своя личен лекар (джипи), работещ в лечебно заведение за първична извънболнична медицинска помощ, както и зъболекар, практикуващи на територията на цялата страна.  Според информация на НЗОК, всички малолетни и непълнолетни лица, както и лица, поставени под пълно или ограничено запрещение, не могат да изберат личен лекар сами. Това решение трябва да бъде взето от техните родители и настойници или с тяхното съгласие.  Ако вече сме наясно кой искаме да ни лекува, е необходимо да попълним регистрационен формуляр. Той се предоставя безплатно от Районната здравноосигурителна каса по местоживеене (РЗОК). Електронният формат на бланката може да бъде изтеглена от официалния сайт на Здравната каса. Родителите на новородени трябва да знаят, че до даване на ЕГН и получаване на здравноосигурителна книжка, в регистрационния формуляр за избор се вписват номерът на съобщението за раждане на детето, както и  регистрационният номер на лечебното заведение, от което е издадено то.  Ако избираме лекар за първи път, можем да го направим по всяко време на годината. Но при смяна на едно джипи с друго трябва да подадем документи в периода от 1 до 30 юни и от 1 до 31 декември всяка година. Още за избора на личен лекар може да прочетете в   ", "date": "2018.02.22", "title": "Какво трябва да знаем за избора на личен лекар?"}
{"url": "https://www.dnes.bg/obshtestvo/2018/02/22/trite-deca-dyrjani-pod-kliuch-v-liulin-asocialni-ne-govoriat.368726", "text": "Трите деца, открити след убийството на възрастен мъж в столичния квартал \"Люлин\", са живели заключени и изолирани от света от години.\n\n\nТе са тийнейджъри на 14, 15 и 19 години и никога не са посещавали училище, според близки до разследването.Дядо им беше намерен убит, като за престъплението са задържани дъщерята на възрастния мъж и човекът, с когото тя живеела.Най-голямото дете е момиче и в момента се намира в 9-то Районно полицейско управление в София.Двете по-малки деца са предадени на социалните служби в столицата и са настанени временно в специализиран дом.По информация на БНР, децата са асоциални и почти не разговарят. За момента не са ясни причините за действията на майка им, която ги е държала заключени в жилището в \"Люлин\".Сигналът за убийството на възрастния мъж, който е дядо на трите деца, е получен вчера около 17:00 часа.Наскоро стана известен подобен случай от Свищов на две сестри на възраст над 40 г., които не излизали от дома си с години.Все още не е окончателно ясно дали са се изолирали по собствено желание или са били държани под ключ от майка им. Местната власт се опита да помогне с подобряване на битовите условия на семейството. ", "date": "2018.02.22", "title": "Трите деца, държани под ключ в \"Люлин\" – асоциални, не говорят!"}
{"url": "https://www.dnes.bg/politika/2018/02/22/2017-g-rekordna-po-obvineniia-sled-akcii-na-gdbop.368730", "text": "Миналата година е рекордна по брой повдигнати обвинения след акции на ГДБОП.През 2017 г. антимафиотите са провери 220 специализирани операции, при които са разбили 109 организирани престъпни групи, а броят на повдигнатите обвинения по образуваните разследвания в резултат на акциите на ГДБОП е 860. Това отговаря МВР шефът Валентин Радев на писмен депутатски въпрос.Оказва се, че през 2015 г. броят на повдигнати обвинения е наполовина – 409, а спецакциите на ГДБОП също са били доста по-малко – 116. При тях са били разбити 54 организирани банди.През 2016 г., въпреки че операциите на антимафиотите са били цели 267 и при тях са били разкрити 127 престъпни групи, повдигнатите обвинения са били едва 437.Радев обаче отчита, че след законови промени в края на 2016 г. ГДБОП вече има отговорност и по ареста на каналджиите. Освен това антимафиотите са били натоварени и с разкриване на корупцията в държавната и местната власт, прането на пари и киберпрестъпността.Това е станало в отговор на глобалните рискове и заплахи от тероризъм, незаконна миграция и компютърни престъпления, обяснява още МВР шефът.Освен това антимафиотите работят съвместно с ДАНС, ДАТО, НАП, Агенция \"Митници\".Важно било сътрудничеството и с чуждите служби като Европол, Интерпол, ДЕА, ФБР.", "date": "2018.02.22", "title": "2017 г. – рекордна по обвинения след акции на ГДБОП"}
{"url": "https://www.dnes.bg/zvezdi/2018/02/22/dva-kadyra-ediniiat-e-izlishen-koia-e-istinskata-tita.368738", "text": "\n\r\nПевицата Тита е поредната, която разчита на Photoshop, за да създава илюзии сред феновете си по отношение на фигурата си, . Нашумялата родна певица обаче все повече гастролира в родните клубове, като трудно може да бъде разпозната, ако даден фен я познава само от социалните мрежи.\r\nПодопечната на Криско певица се появи в столичен клуб с дълга червена рокля, която допълнително акцентираше върху пищните ѝ форми. Младата изпълнителка видимо е наляла излишни килограми в областта на талията, а и не само. Бюстът ѝ допълнително засилва усещането за наднормено тегло. Иначе казано – нищо общо с антилопа.\r\nСамо ден по-късно пък Тита блесна в Instagram във вид, който няма нищо общо с видяното в клуба вечер по-рано. С видими корекции с Photoshop. И създава усещането дори, че е нездраво слаба.\r\nДва дни, две снимки – коренно различни визии. Коя е истинската Тита?", "date": "2018.02.22", "title": "Два кадъра, единият е излишен! Коя е истинската Тита? "}
{"url": "https://www.dnes.bg/health/2018/02/22/300-mln-stradat-ot-depresiia-antidepresantite-li-sa-reshenieto.368783", "text": "Все повече хора около нас се оказвват засегнати от различни форми на депресия. За някои приемането на антидепресанти, препоръчани от конвенционалната медицина е табу, алтернативните методи на лечение са единственият правилен подход.Но нека погледнем към световните проучвания, които целят да открият проблема за отключването на депресия в организма, както и дали са опасни или не антидепресантите.\r\nУчени от университета на Източна Финландия и университетската болница в Куопио изследвали здравословното състояние на 90 души на възраст между 20 и 71 години, засегнати от сериозно депресивно разстройство, и на 253-ма участници в контролната група, които не били депресирани.\r\nНамалените нива на аминокиселините в кръвни проби се оказаха свързани със сериозни депресивни разстройства, сочат резултатите от финландско изследване, публикувани в Journal of Affective Disorders, цитира ЮПИ.\r\nОрганизмът използва аминокиселината аргинин, за да произведе азотен оксид, който е медиатор за нервната система и имунната защита и играе роля за регулиране дейността на сърдечносъдовата система. Намалените нива на аргинин са рисков фактор за сърдечносъдови болести.\r\n\"Възможно е предизвиканите от депресията възпалителни реакции да понижат нивата на аргинин - заяви ръководителят на изследването Тони Али-Систо. - Това може да доведе до недостатъчно за нервната система и кръвообраащението производство на азотен оксид. Все пак не знаем какви са причините за намалените нива на аргинин у хората с депресия.\"\r\nБили проучени три аминокиселини - аргинин, цитрулин и орнитин, от кръвни проби за изследване на кръвната захар на участниците. Освен това били измерени концентрациите симетричен и асиметричен диметиларгинин от серума. Тези данни били използвани, за да се изследва нивото на аргинин в кръвта.\r\nНе била открита значима разлика между концентрациите симетричен и асиметричен диметиларгинин в двете групи. Били изследвани също кръвни проби, взети 8 месеца по-късно. Антидепресантите и антипсихотиците не повлияли върху концентрациите.\"Макар получените резултати да показват, че депресираните хора са с намалени нива на аргинин в кръвта си, това не означава, че приемането на добавки аргинин ще им осигури защита срещу депресия. Нужни са допълнителни изследвания\", отбеляза Али-Систо. \r\nМащабно проучване пък, което има за цел да разреши отдавнашния спор за ползата от антидепресантите, установи, че мекидаментите наистина са ефикасни срещу остра депресия при възрастни индивиди, предаде Ройтерс.\r\nМеждународното изследване - метаанализ на резултатите от 522 изпитания, покриващи 21 масово използвани антидепресанта и обхванали близо 120 000 пациенти, показва, че част от медикаментите са по-ефикасни от други, докато някои дават по-малко странични ефекти.\r\nАвторите на анализа са установили, че всичките 21 антидепресанта са по-ефективни от плацебо.Антидепресантите се прилагат рутинно по света, но въпреки това продължава да тече сериозен дебат относно тяхната ефективност и поносимост. Въпросните медикаменти са ефикасно средство срещу остра депресия, което не означава, че винаги трябва да бъдат първият избор за лечение\", пишат изследователите в сп. \"Лансет\".Според Световната здравна организация (СЗО) около 300 милиона души по света страдат от депресия. Въпреки достъпността на фармакологични и психологични терапии, в развитите страни само един на 6 души получава ефективно лечение, а в бедните и развиващите се страни - един на 27.Макар да потвърждава ефективността на антидепресантите, проучването установява някои различия. Като цяло е отчетена тенденция за по-добра поносимост към по-новите медикаменти заради по-малкото странични ефекти.Най-ефективно от гледна точка на облекчаване на депресивните симптоми е лекарството амитриптилин, открито през 50-те години на миналия век. Някои от най-известните антидепресанти, сред които флуоксетин, продаван под търговското наименование \"Прозак\", има по-слаба ефективност, но по-добра поносимост.Имайки предвид, че отчита усреднени ефекти, проучването не трябва да се тълкува като показателно за ефективността на антидепресантите при всеки пациент, отбелязват авторите.Специалистите напомнят, че за съжаление, около една трета от пациентите не реагират на медикаменти, предписвани срещу депресия./БТА/", "date": "2018.02.22", "title": "300 млн. страдат от депресия. Антидепресантите ли са решението?"}
{"url": "https://www.dnes.bg/crime/2018/02/22/shumenec-bere-dusha-brat-mu-go-udrial-s-bradva.368735", "text": "55-годишен шуменец е в болница в кома и опасност за живота, след като брат му го би с брадва по главата, съобщиха от полицията в града.Сигнал за инцидента е подаден вчера. Спорът между братята станал снощи. Полицаи установили, че около 19:50 часа в тухлена постройка на ул. \"Искър\" в Шумен след употреба на алкохол между двамата възникнал скандал.68-годишният брат нанесъл два удара с брадва по главата на по-малкия и му причинил фрактура на черепа.Пострадалият е настанен за лечение в болница и е с опасност за живота.Започнато е досъдебно производство, побойникът е арестуван.По случая работят служители на РПУ-Шумен. Не са ясни причините за инцидента. И двамата мъже имат криминални прояви.\r\n  ", "date": "2018.02.22", "title": "Шуменец бере душа, брат му го удрял с брадва"}
{"url": "https://www.dnes.bg/notifikacii/2018/02/22/bremennite-mogat-da-se-uvolniavat-no.368748", "text": "Бременни служителки могат да се уволняват, когато работодателят прави колективни съкращения. Това реши Съдът на ЕС, преценявайки, че евродирективата, която забранява уволняването на бременни и жени в майчинство, не важи в изключителни случаи, каквито са колективните уволнения.\r\nСпоред съда евродирективата допуска националното законодателство да предвиди уволнение на бременни при колективи съкращения, ако като мотив за това не е изтъкнат фактът, че служителката очаква или гледа дете.\r\nЕдинственото условие към работодателя е той да посочи „основателни причини за уволнението“, както и прекратяването на договора да е допустимо по националното законодателство или пък да е установена практика в страната.\r\nБременните и майки кърмачки нямат предимство за оставане на работа или за преместване на друга, когато става дума за колективно прекратяване на договори, смятат магистратите.\r\nСъдът от Люксембург се произнася по дело, свързано с испанска фирма, но решението служи за ориентир на националните съдилища във всички европейски членки, ако към тях бъде отнесена подобна жалба.\r\nМагистратите смятат, че когато работодателят прави колективни съкращения на персонал, това е изключително обстоятелство, което може да се отнесе и към бъдещите майки.\r\nСъдът тълкува, че макар че по въпроса за закрилата на бременните жени има цяла европейска директива, националните закони могат да се направят така, че да позволят на работодателите да ги уволняват, само посочвайки, че правят масови съкращения на персонала си. Те трябва да посочат критериите, по които е направен подборът на тези служители, чиито договори ще бъдат прекратени и тези, които ще останат. Това задължение се отнася както за бременните, така и за останалите подлежащи на уволнения.\r\nИзлагането на причините за съкращенията трябва да е писмено, а като възможни мотиви могат да се посочат икономически, технически, организационни или производствени причини, посочва Европейският съд.\r\nКогато обаче се установи, че бременна жена е уволнена неоснователно, то работодателят не само трябва да я върне на работа, но й дължи и неполучените поради уволнението заплати.", "date": "2018.02.22", "title": "Бременните могат да се уволняват, но..."}
{"url": "https://www.dnes.bg/politika/2018/02/22/bsp-i-gerb-pak-na-noj-za-ogradata-s-turciia-ima-li-korupciia.368744", "text": "БСП скочи срещу предложените от мнозинството поправки, които освобождават от задължителните процедури по Закона за обществените поръчки ремонтите по оградата на границата. Според промените поддръжката ще се договаря пряко, тъй като повредите трябва да се отстраняват максимално бързо.\r\n\"Със законопроекта управляващите искат да заметат следите от лошото строителство и чрез ремонтите да продължат да крадат и да продължи корупцията\", отсече червената лидерка Корнелия Нинова и се закани, че социалистите ще се опитат по всякакъв начин да блокират проекта.\n\n\nНинова обяви и че са получили отговор от Специализираната прокуратура, че е образувано досъдебно производство за строителството на оградата на границата.\"Това означава, че то е образувано за допускане на престъпление от висши длъжностни лица, тъй като Специализираната прокуратура се занимава с този кръг лица\", обясни соцлидерката.Тя се позова и на главния прокурор, който в правната комисия е цитирал, че в доклада на ДАНС за оградата има констатации за \"завишаване на цените и неупражнен контрол\".От ГЕРБ обаче категорично отхвърлиха обвиненията на БСП и настояха, че не се прави нищо скрито и непрозрачно.Данаил Кирилов обясни, че се в закона се добавя само една дума - \"и поддръжката\", като по този начин освен изграждането на оградата, от провеждането на обществени поръчки ще бъдат освободени и ремонтите на съоръжението.\"Нищо ново и неочаквано не сме предложили. Целта е да се даде възможност за най-бърза реакция, за да се преодолее пробив\", обясни той.Управляващите отрекоха и да има връзка между проверката на прокуратурата и предложения законопроект и отхвърлиха твърденията на БСП, че така ще се създадат условия за корупционни практики. Това обвинение ГЕРБ определиха като опит на опозицията да прави внушения и да упреква управлението.\"Ако някой е нарушил закона, той ще си понесе съответната отговорност. Но не се прави промяната, за да възникват корупционни схеми\", настоя шефът на ПГ на ГЕРБ Цветан Цветанов.\r\nТой добави и че ако при поддръжката на оградата се минава през цялата процедура на обществените поръчки, може ремонтите да се бавят с месеци и така съоръжението да не възпира незаконното преминаване на границата.", "date": "2018.02.22", "title": "БСП и ГЕРБ пак на нож за оградата с Турция: Има ли корупция?"}
{"url": "https://www.dnes.bg/business/2018/02/22/izba-new-bloom-grabna-dva-ritona-i-tri-zlatni-medala-na-vinariia.368779", "text": "Розетата на винарската изба New Bloom от Съединение грабнаха два златни ритона на тазгодишния конкурс за вино и спиртни напитки Винария 2018 г. Единият Ритон отиде за розе от серията Face-to-Face (F2F) от сортовете Каберне Совиньон и Марселан 2017, а другият ритон беше спечелен от едноименната марка New Bloom, купаж от Каберне Совиньон, Каберне фран и Сира, реколта 2016. Избата се прибра и с още три златни медала – за своето вино New Bloom от немския сорт Регент, за PIXELS Каберне Совиньон и за PIXELS Совиньон блан.Годината е особено успешна за New Bloom Winery. През декември винарната от Съединение грабна приза \"Златната изба на България\". Вината се правят от изцяло собствени лозови масиви – 6000 дка в Тракийската низина – Драгомир, Найден Герово и Правище. Винарската изба работи както с добре познати сортове като Каберне Совиньон, Каберне фран, Мерло, Сира, Шардоне, Совиньон блан и Мускат, така и с нетрадиционните Дорнфелдер, Регент и Глера. Избата се простира на площ от 700 кв.м. и в технологично отношение е една от най-модерните у нас. Екипът има възможност да работи със съдове с малки обеми и да селектира бутикови партиди.\"Щастливи сме от наградата, но истинската работа е всеки ден, с всяка произведена бутилка. Тези отличия ни задължават да продължим да представяме Тракийската низина на винената карта на България и света по най-добрия начин\", коментираха от екипа на New Bloom Winery.На 26-тото издание на международната специализирана изложба участваха над 300 проби вина, ракии, винено бренди и спиртни напитки. Те се оценяваха от 20-членно жури, в което участват утвърдени дегустатори от страната и чужбина. Четиринадесет от тях са членове на Съюза на енолозите в България, който е партньор на Националната лозаро-винарска камара в организацията на конкурса.В състава на дегустационната комисия участват чуждестранни енолози. Сред тях са вино блогърът Пол Капуто от Англия и сръбският дегустатор Томислав Иванович, който е с дългогодишен опит в международни винени конкурси. Председател на международното жури е д-р Димитър Гайдарски. Изискванията по оценяване на пробите вино и тази година са изцяло съобразени със стандартите на Международната организация по лозата и виното OIV, със 100-балната система и дегустационен лист. \r\n ", "date": "2018.02.22", "title": "Изба New Bloom грабна два ритона и три златни медала на Винария "}
{"url": "https://www.dnes.bg/notifikacii/2018/02/22/zadyrjaha-futbolista-nguen-izdirvan-za-poboia-nad-iliia.368773", "text": "22-годишният футболист Радостин Нгуен, който се издирваше за побой над ученик пред бургаска дискотека, вече е открит и в момента дава обяснения в столично полицейско управление, съобщи \"\".Боят пред дискотека \"Астория\" е станал на 11 февруари, но състоянието на пострадалия Илия Стоянов се влошило на 20 февруари.\n\n18-годишното момче получило няколко юмрука в лицето, имал счупване на носни костици. Първо е бил освидетелстван с лека телесна повреда, но после настъпило усложнение. На 20-ти вечерта Илия получил силно кървене от носа и е бил приет в УМБАЛ Бургас.Майка му Росица Стоянова разказа, че синът й се почувствал зле няколко дни след побоя. \"При счупването на носните костици са засегнати малки кръвоносни съдове. Когато постъпи в болница хемоглобинът му бе много нисък. Затова спешно се наложи кръвопреливане, но синът ми трудно приема чужда кръв. Много сме благодарни на всички, които се включиха в акцията по кръводаряване. Трогнати сме от добрината на хората\", сподели майката на Илия.", "date": "2018.02.22", "title": "Задържаха футболиста Нгуен, издирван за побоя над Илия"}
{"url": "https://www.dnes.bg/obshtestvo/2018/02/22/e-glasuvane-koga-razni-problemi-nalagali-otlagane.368757", "text": "Сроковете за въвеждане на електронното гласуване се налага да се преосмислят, смятат експерти.Оказа се, че \"умните карти\" на голям производител от Германия са пробити и в момента се заменят. Има поражение в 100 милиона карти, то се дължи на пробит алгоритъм за криптиране на картите, каза Михаил Константинов, председател на УС на \"Информационно обслужване\" на дискусия по темата.По думите му грешката е на принципна основа, а не на технологична. Вторият проблем е пробивът в процесорите, произвеждани от най-големите световни компании, в момента тези производители правят отчаяни опити да възстановят сигурността на процесорите, посочи Константинов, цитиран от БТА.Най-важното нещо в изборите е доверието и ако има подобни пробиви в дистанционното гласуване, то ще изчезне, подчерта експертът, според когото електронно гласуване ще има - единственият проблем е кога ще  бъде въведено.Много държави в Европа се отказаха от машинното и електронно гласуване - трябва да се действа изключително внимателно и да се преосмислят сроковете за въвеждане на електронно гласуване, каза той.Централната избирателна комисия е информирала Народното събрание,  че е нужно да се синхронизират срокове на Избирателния кодекс със Закона  за електронна идентификация като предпоставка за електронно гласуване.  Информирахме ги и за опасността от сериозни хакерски атаки, с които да  можем да се справим, каза Ивилина Алексиева,  председател на Централната избирателна комисия.По думите на проф. Светослав Марков от БАН сигурността на мрежата, през която се гласува, трябва да е на нивото на военните мрежи, защото там досега няма пробиви.Не може да се гласува от всеки компютър, те трябва да са със специални чипове, каза той. Със защитени компютри се проектират самолети, правят се формулите на лекарства и там данните не могат да бъдат фалшифицирани. Ако се спазват стандартите за обмен на информация между специалните ведомства, главоболията за електронното гласуване ще бъдат минимални, каза проф. Марков.Националният омбудсман Мая Манолова посочи, че въпросът не е \"за\" или \"против\" електронно гласуване, защото това гласуване вече е в закона. \"Избирателният кодекс вече беше нарушен, когато не бяха изпълнени изискванията за машинното гласуване и затова хората с право се притесняват дали пак няма да се наруши\", каза Манолова.През тази година трябва да има три експеримента за електронно гласуване. Основните проблеми пред него са електронната идентификация, тайната на вота и мерките срещу манипулациите и купуването на гласове. Ако се съмняваме в електронното гласуване, това би поставило под въпрос електронното правителство и електронното банкиране, каза Манолова. Чрез въвеждането на електронното дистанционно гласуване доверието в избирателната система може да бъде повишено, смята омбудсманът.", "date": "2018.02.22", "title": "Е-гласуване - кога? Разни проблеми налагали отлагане"}
{"url": "https://www.dnes.bg/crime/2018/02/22/razkriha-narkolaboratoriia-za-metamfetamin-v-selo-grozden.368780", "text": "Разкриха нарколаборатория в бургаското село Грозден и задържаха петима души, съобщиха от полицията в Сливен.\r\nПри спецакция полицаи са влезли в частен имот в селото. Там са хванали петима мъже в момент на производство на наркотици, които са арестувани. Те са криминално проявени, на възраст от 20 до 33 г., като трима са от Сливен, а другите двама - то Сунгурларе и Грозден.\r\nПри акцията е установено помещение, обособено като лаборатория. Иззети са множество предмети, вещества, съдове и прекурсори, необходими за производството на метамфетамин. Иззети са и други веществени доказателства, имащи отношение към извършваната престъпна дейност.\r\nУведомена е Районна прокуратура - Карнобат. Образувано е досъдебно производство. \r\nРаботата по случая продължава.", "date": "2018.02.22", "title": "Разкриха нарколаборатория за метамфетамин в село Грозден"}
{"url": "https://www.dnes.bg/sofia/2018/02/22/sofiia-bul-briuksel-znak-do-znaka-vodi-do-opasnost-pri-shofirane.368755", "text": "\r\n                        \r\n                        \r\n                        \r\n                    Сигнал за лоша организация на движението по столичния бул. \"Брюксел\" бе подаден от гражданин в платформата за сигнали – HelpBook.\r\n\"Когато се движиш в посока към летището, ограничението на скоростта в стария участък на бул. \"Брюксел\" е 80 км/час. И докато караш, спазвайки това ограничение, изведнъж в края на спускането от моста на стария участък, преди новата отбивка за Терминал 1, в изневиделица започват да \"изскачат\" знаци за ограничаване на скоростта от 80 на 60 до 40 км/час, като отстоянието в тази поредица е около 20-ина метра от знак до знак. Тоест, ако трябва да се спазват ограниченията, налагани от знаците, за около 40 метра автомобилите трябва да забавят скоростта си с 40 км/час, което по моя преценка ще е равносилно на рязко забавяне на скоростта и то по наклон в натоварен пътен участък\", разказва в своя гражданинът. \r\n\"Както ще видите във видеото, направено от автомобил, който се движи с 80 км/час към Терминал 2, знаците буквално следват един след друг и не оставят време за нормално и безопасно намаляване на скоростта\", подчертава още той.\r\nСпоред Чл. 14. ал 1 от за сигнализация на пътищата с пътни знаци, пътните знаци и другите средства за сигнализиране трябва да са видими от разстояние, което позволява на водача своевременно да предприеме действия за осигуряване безопасността на движението. А според ал. 2, минималното разстояние за видимост на пътния знак (в m), в зависимост от скоростта на движение V (в km/h), е, както следва:\r\n1. при V до 30 km/h - 50 m;\r\n2. при V до 50 km/h - 100 m;\r\n3. при V до 90 km/h - 150 m;\r\n4. при V над 90 km/h - 250 m.\r\nГражданинът разчита на компетентна оценка на място от специалисти.\r\n\"Надявам се, че в резултат на преоценката на организацията на движението в този участък, ще се увеличат отстоянията между знаците. Апелирам и за поставяне на знак, обозначаващ броя на пътните ленти и посоките за движение по тях\", се посочва още в сигнала. \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.22", "title": "София, бул. \"Брюксел\": Знак до знака... води до опасност при шофиране"}
{"url": "https://www.dnes.bg/politika/2018/02/22/syrbin-smel-spasitel-na-decata-ot-lim-veche-e-i-bylgarin.368765", "text": "\"Героизъм днес е да правиш добро. Истинските герои жертват себе си заради живота на другите, но за мен, вие, г-н Баличевац, сте преди всичко голям човек, защото истинските хора постъпват като вас - в беда помагат на другите\". Това каза вицепрезидентът Илияна Йотова, която днес на церемония в Гербовата зала на \"Дондуков\" 2 връчи документ за българско гражданство на Сафет Баличевац, един от спасителите при автобусната катастрофа в река Лим през април 2004 г., отнела живота на 12 български деца от Свищов.\n\"Каквито и думи да произнесем днес в Гербовата зала в знак на признателност към вас, към останалите спасители в р. Лим, ще звучат слабо на фона на трагедията, която зачерни няколко български семейства, но и цяла България, която не навреме се раздели с чедата си. И днес, когато в нашия живот, за съжаление, нахлува омразата, противопоставянето, агресията, насилието, отчуждението, вие, г-н Баличевац, с вашето дело показвате, че човешката добрина още има място между нас\", каза вицепрезидентът Йотова, цитирана от БТА.\"Вие сте доказателство, че добрината не е изчезнала от живота ни, вие доказвате, че за да вършиш добро, дори няма нужда да имаш голям житейски опит, били сте едва на 20 години\", припомни Йотова и благодари, че родителите на Сафет Баличевац са отгледали такъв син.Днес получавате документите на гражданин на Република България, това не е формален акт. Вие днес получавате правата на всеки български гражданин, независимо в коя точка на света е той, добави Йотова, която пожела на Баличевац да бъде и да остане истински българин, какъвто е бил и досега.Никога няма да забравя датата 4 април 2004 г., няма да забравя невинните деца, чийто живот беше отнет от една нелепа случайност, каза Сафет Баличевац на церемонията, като добави, че за всички те завинаги ще останат \"ангелите от Лим\". Баличевац добави, че никога няма да забрави кошмарната нощ и единственото успокоение остава, че той и другите спасители са успели да помогнат при трудни условия на десетки хора да се спасят от автобуса.Той добави, че оттогава има силна връзка с хората от Свищов, а покрай тях - и с много други българи, с които е станал не просто близък приятел, но се чувстват като роднини. Баличевац благодари за даденото му българско гражданство на вицепрезидента Илияна Йотова, на българския посланик в Сърбия Радко Влайков и на други представители.Пред журналисти след церемонията той каза, че очаква българското гражданство да промени живота му и очаква по-добро бъдеще. Добави, че би искал със съпругата си и двете им деца да отидат в Европа, където пътят му е отворен. Радвам се, че сега ще мога да им осигуря възможност да живеем по-добре, каза Баличевац. Той разказа, че не е имал възможност да покрие разходите, съпътстващи молбата за гражданство, но с помощта на българските институции му е била оказана подкрепа.Бях млад, не съм мислил изобщо, каза Баличевац, попитан дали в онази нощ се е страхувал за собствения си живот. Децата му го питали как не успял да спаси всички.\"Няма по-заслужено българско гражданство от това, на хора, които не са с български произход, за мен Сафет е истинският българин, нека сме щастливи, че един човек е щастлив, знаете ли колко хора в Свищов дължат живота си на него и на останалите няколко души - 38 човека\", каза българският посланик в Сърбия Радко Влайков. \"В днешно време трудно мога да си представя по-ярък пример за героизъм\", добави Влайков. \r\nСръбският гражданин е получил българско гражданство на основание чл. 16 от Закона за българското гражданство за особени заслуги към България в обществената сфера. Баличевац активно участва в спасителната акция при автобусната катастрофа в река Лим през април 2004 година.\r\nТогава, близо до черногорския град Биело поле и сръбския град Приеполе, на връщане от екскурзия от Дубровник, загинаха 12 деца от Свищов, а 38 от пътниците бяха спасени. През април 2005 г., една година след трагичния инцидент, България пое ангажимент за предоставяне на българско гражданство на спасителите като израз на дълбока благодарност и признателност. Четирима от участниците в спасителната операция вече имат български документи за самоличност. След трагичния инцидент граждани на Сърбия и Черна гора, участвали в спасяването на пътниците от падналия в река Лим автобус, бяха удостоени от президента Георги Първанов с ордени \"Мадарски конник\". Сред отличените беше и Сафет Баличевац, тогава 20-годишен.", "date": "2018.02.22", "title": "Сърбин, смел спасител на децата от Лим, вече е и българин"}
{"url": "https://www.dnes.bg/sofia/2018/02/22/pyrvolacite-v-stolicata-shte-se-priemat-po-usednalost.368776", "text": "\r\n                        \r\n                        \r\n                        \r\n                    След заседание Столичната община реши да промени правилата за прием в първи клас в София. Основният критерий за прием е \"уседналост\", според който първокласниците ще могат да учат в училището, което е най-близко до дома им, съобщи С предимство са деца,  чиито семейства са живели повече от три години в района, прилежащ към  училището. Следват ги семейства, живели от една до три години по този  критерий и които са променили адреса си през последната година.\n\n\n\nНаложени промени ще дават предимство и при приема на многодетните семейства, както и родителите, които вече имат записано едно от децата си в желаното учебно заведение.\"Важното в случая е, че се намери отговор за многодетните семейства,  които получиха голям бонус (от две на пет точки) при записано първо  дете, а второто дете да се класира при първото\", обясни зам.-кметът на столицата Тодор Чобанов.\r\nРеформите в приема в столичните детски градини пък целят да се спре класирането по т.нар. \"втори начин\", който стана популярен през последните месеци. Децата със специални образователни потребности няма да бъдат класирани по осмотрение на директорите, както досега. \r\nОт новата учебна година те ще бъдат приемани чрез система на Столичната община и ще получават повече точки в класирането.\r\n  ", "date": "2018.02.22", "title": "Първолаците в столицата ще се приемат по \"уседналост\""}
