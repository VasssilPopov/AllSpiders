{"url": "https://www.dnes.bg/sport/2019/12/07/botev-pobedi-beroe-v-bitkata-za-trakiia.432207", "text": "Ботев Пловдив победи Берое с 3:1 в интересен мач от 19-ия кръг в родната efbet Лига.\r\n\r\n\"Канарчетата\" откриха резултата чрез голямата си звезда Тодор Неделев още в деветата минута, но Александър Цветков изравни за заралии малко преди почивката.\r\n\r\nПрез второто полувреме Ботев натисна и десетина минути след паузата Александър Тонев върна преднината на своите, а осем минути след това Станислав Шопов отбеляза третото попадение във вратата на гостите.\r\n\r\n", "date": "2019.12.07", "title": "Ботев победи Берое в Битката за Тракия"}
{"url": "https://www.dnes.bg/stranata/2019/12/07/stranna-krajba-nagleci-otmyknaha-papagal-ot-zoopark.432204", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНеобичайна кражба шокира работещите в Добричкия зоопарк. Жертвата е 6-годишният папагал Пепо. Птицата е от рядък защитен вид и има висока колекционерска стойност.\r\nНа \"черния пазар\" подобен папагал може да достигне между 3 и 4 хиляди лева, \n\r\nПреди 3 години Пепо попада в зоопарка, след като семейството, което го отглежда, емигрира в чужбина. Говорещият папагал бил най-ценната птица. \n                    \n                    \n                \n                \n                \n                \r\nВъпреки денонощната охрана, крадецът е успял да преодолее двете врати на волиерата, като счупил катинара на първата, а след това разбил и вратата на помещението, където екзотичните птици нощуват. \n\r\nЗадигнал папагала с клетката на канарчетата, като едното от малките птичета останало в нея.\n\r\nТочно тази врата в Центъра не попада в обсега на охранителната камера. Зоопаркът се простира върху 160 дка и е трудно да се осигури видонаблюдение навсякъде. \n\r\nСлед този случай обаче управата отбеляза, че ще помислят за повече мерки за сигурност.", "date": "2019.12.07", "title": "Странна кражба: Наглеци отмъкнаха папагал от зоопарк"}
{"url": "https://www.dnes.bg/obshtestvo/2019/12/07/bez-tejki-incidenti-sled-padnaliia-leden-dyjd.432208", "text": "Не са допуснати сериозни инциденти по пътищата след падналия леден дъжд в някои райони на страната, заяви инспектор Лъчезар Близнаков от Националния координационен център за безопасно движение по пътищата, съобщиха от МВР. \n\nВ рамките на днешния ден са регистрирани около 50 инцидента, но няма загинали хора и сериозно пострадали. Движението на АМ \"Тракия\" вече е възстановено, след като тази сутрин бе силно затруднено след пътен инцидент.\n\r\n\"През нощта падна леден дъжд. На магистрала \"Тракия\" движението беше изключително затруднено. Но в този координационен център успяхме да създадем организация, така че да не се случат тежки инциденти“, посочи Близнаков. \n                    \n                    \n                \n                \n                \n                \r\nПо думите му благодарение на създадената организация са ангажирани много служители и в районите на Пазарджик и Пловдив са спрени тежките товарни автомобили. \"Поетапно се възстановява и движението в района\", допълнил Близнаков. \n\r\nТой обясни още, че координационният център работи вече близо два месеца и в него си сътрудничат и координират усилия няколко институции, имащи пряко отношение към безопасността на движението по пътищата.", "date": "2019.12.07", "title": "Без тежки инциденти след падналия леден дъжд"}
{"url": "https://www.dnes.bg/sport/2019/12/07/evertyn-udari-chelsi-v-debiuta-na-fyrgiusyn.432211", "text": "Евертън се върна на победния път във Висшата лига след вдъхновено и силно представяне, което осигури 3:1 срещу Челси на \"Гудисън Парк\".\r\n\r\nПод ръководството на временния наставник Дънкан Фъргюсън \"карамелите\" зарадваха изстрадалите си фенове и дадоха надежда, че скоро предстоят по-добри дни за отбора.\r\n\r\nДоминик Калвърт-Люин вкара на два път и тимът вече има 17 точки, като излезе от зоната на изпадащите. Челси пък загуби за трети път в 4 мача и позицията в Топ 4 може скоро да се окаже застрашена, след като отборът остава с 29 точки.\r\n\r\n\r\n\r\n ", "date": "2019.12.07", "title": "Евертън удари Челси в дебюта на Фъргюсън"}
{"url": "https://www.dnes.bg/politika/2019/12/07/miastoto-na-zapadnite-balkani-e-v-es-zove-mariia-gabriel.432206", "text": "Мястото на Западните Балкани е в Европейския съюз, заяви категорично българският еврокомисар Мария Габриел, която заедно с евродепутата Ангел Джамбазки откри международната конференция \"Западни Балкани\", която се състоя в София. \n\n\n\"Каквото и да се случи по отношение на политическата част на този процес, ние трябва да продължим не само да го заявяваме, но да имаме все повече конкретни общи инициативи и действия, които да показват, че има грижа за региона. Защото, ако Европейският съюз не е в региона, други ще бъдат. За това е много важно, че новата Европейска комисия дава ясна заявка, че Западните Балкани ще бъдат един от водещите приоритети\", каза Габриел.\n                    \n                    \n                \n                \n                \n                \r\nТя е подчерта, че след земетресението в Албания, Европейският съюз е бил сред първите помогнали, като са отделени 15 млн. евро. \n\r\n\"Основна цел на днешната среща е да формулираме няколко важни за България и региона тези. Първата от които е задължителната интеграция и вписване на братски наши държави като Македония, Албания, Косово, Сърбия в общоевропейския разговор и Европейския съюз. Ще проведем разговори за това какви са нашите отношения и какво трябва да се постигне. За нас българите е изключително важно да водим този разговор през правата и законните интереси на нашите сънародници в тези държави\", заяви Ангел Джамбазки, който е организатор на събитието, цитиран от БТА.\n\r\n\"Като започнем от Македония, която аз никога няма да нарека нито Северна, нито Южна, нито Горна, нито Долна. Тя за нас е братска, втора Българска държава на Балканите. Българската политика по отношение на Македония е колеблива от десетилетия. А ВМРО съществува, защото Македония е външнополитически въпрос. Радвам се, че успях да привлека както моите съюзници от Европейските консерватори конформисти, така и да върнем на Балканите Републиканския институт на САЩ, да ги запознаем с нашата гледна точка и да ги привлечем за съюзници\", допълни евродепутатът. \n\r\nСпоред него основната задача е признаването и гарантирането на правата и законните интереси на българската общност в Северна Македония. \n\r\nПо думите на Джамбазки целият разговор в момента се върти около историята, а историята е безспорна, основава се на историческите извори. \"Остава впечатлението, че нашите приятели се опитват да ни оставят само в тази тема, като спорят за безспорните исторически факти. Всъщност голямата задача в момента е да се формулира българската общност в Македония. Включително и през конституционни промени, защото в конституцията на Македония има няколко държавнотворни елемента и народа, между които албански, египетски, но българския отсъства. Това трябва да бъде променено и поправено\", допълни Ангел Джамбазки. \n\r\nМария Габриел изрази надежда, че ще се инвестира много сериозно в иновациите. \"По програмата \"Хоризонт Европа\" може да се изпрати силно послание за хората, работещи в научните изследвания - за рака, здравеопазването, селските райони. Има такива проекти, но са съвсем в началото. Нужни са много повече инвестиции, свързани с даването на перспективи на малките компании“, посочи Габриел и допълни, че това е нещо, което ще е добре да бъде направено в рамките на новия мандат.\r\nНа въпрос дали сигурността и стабилността в региона е застрашена от последния шпионски скандал, свързан с Русия, Габриел посочи, че в днешното време на нарастваща цифровизация сигурността и стабилността не са даденост.", "date": "2019.12.07", "title": "Мястото на Западните Балкани е в ЕС, зове Мария Габриел"}
{"url": "https://www.dnes.bg/akoshtete-vqrvaite/2019/12/07/koi-zodii-sa-syvmestimi-i-koi-elementi-si-pasvat.432142", "text": "Четири елемента ръководят всички знаци в зодиака. Това са огън, въздух, вода и земя. След като ви разказахме какво влияние имат те, е време да научите как се съвместяват един с друг.\n\r\nИма някои елементи, които се допълват, а при други двойки се получава сблъсък на характерите.\n\r\nЕто различни комбинации и тяхната съвместимост:\n\r\n\r\nПогледнато реално, двете са пълни противоположности. Голямо количество вода може да потуши всеки пожар, от друга страна пламъците водят до пълното изпаряване на капките вода.\n\r\nАко двама души с тези елементи излизат заедно, нямат кой знае какво бъдеще. Те ще се страхуват един от друг. Причината е, че всеки един е способен да „смачка“ другия с надмощието си. Понякога водата може да има по-голяма сила в сравнение с огъня.\n                    \n                    \n                \n                \n                \n                \r\n\r\nВторият елемент е много по-устойчив от първия. Земята крепи огъня, защото му е дала здрава основа. Ето защо родените под знаците Телец, Дева, Козирог, които се ръководят от нея, може да бъдат по-целеустремени и свободолюбиви, но иначе нито те, нито представителите на огъня – Овен, Лъв, Стрелец, държат за надмощие във връзката.\r\nВижте още по темата в в ", "date": "2019.12.07", "title": "Кои зодии са съвместими и кои елементи си пасват"}
{"url": "https://www.dnes.bg/obshtestvo/2019/12/07/den-predi-praznika-studentite-prevzeha-hoteli-i-mehani-v-bansko.432209", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ навечерието на студентския празник механите и хотелите в Банско са резервирани на сто процента. Около 10 000  студенти от различни краища на България се очакват да пристигнат за 8 декември в курортното градче. Неслучайно местните наричат Банско \"Студентската столица“. \nПовечето от предлаганите куверти са за два дни с осигурена вечеря и празнична програма. Един двудневен пакет струва между 150 и 200 лева на човек, съобщава телевизия Bulgaria ON AIR.\n                    \n                    \n                \n                \n                \n                \r\nПовечето студенти, които са решили да купонясват в Банско, са отделили между 300 и 500 лева. Има и такива обаче, които предпочитат по-непознати и по-евтини дестинации.\n\r\n\"Като видях там какви са цените и едва ли не ме беше срам, че съм пожелала пари от нашите и да отида някъде да ги пръсна. Буквално мисля, че за три дни похарчих към 1000 лева\", споделя студентка.\n\r\nСобствениците на заведения в Банско се надяват и тази година студентският празник да премине без сериозни инциденти. Предвидени са и допълнителни мерки, за да бъде осигурено спокойствието както на празнуващите, така и на редовните клиенти.", "date": "2019.12.07", "title": "Ден преди празника: Студентите превзеха хотели и механи в Банско"}
{"url": "https://www.dnes.bg/temida/2019/12/07/sydyt-pusna-ot-aresta-sina-na-miniu-staikov.432214", "text": "Синът на Миню Стайков - Стайко, излиза на свобода, след като Софийският районен съд реши да не му бъде наложена никаква мярка за неотклонение, съобщава bTV. \nНа задържания в четвъртък син на алкохолния бос бяха повдигнати две обвинения.\r\n\r\nЕдното бе за отказ да даде документите си на полицаи, които са спрели бронирания му автомобил за проверка.\r\n\r\nВторото е за фалшив сигнал към телефон 112, че е отвлечен.\r\n ", "date": "2019.12.07", "title": "Съдът пусна от ареста сина на Миню Стайков"}
{"url": "https://www.dnes.bg/notifikacii/2019/12/07/smeli-moriaci-spriaha-ludogorec-v-razgrad.432215", "text": "Лудогорец и Черно море завършиха 1:1 в мач от 19-ия кръг на родния елит.\r\n\r\n\"Моряците\" дори можеха да спечелят, след като откриха резултата в 43-ата минута чрез Фад Актаоу. В 84-ата минута обаче шампионите изравниха с гол на Швиерчок.\r\n\r\nТака след като преди дни Черно море затрудни максимално Левски в мач за Купата, сега \"моряците\" не се дадоха на шампионите на техен терен.\r\n\r\n ", "date": "2019.12.07", "title": "Смели \"моряци\" спряха Лудогорец в Разград"}
{"url": "https://www.dnes.bg/politika/2019/12/07/zaharieva-viarva-niama-vryzka-mejdu-turski-potok-i-izgoneniia-diplomat.432216", "text": "Не мисля, че изказванията на президента Путин за \"Турски поток\" имат общо с предприемане на реципрочната мярка по гоненето на български дипломат, обяви пред журналисти вицепремиерът и министър на външните работи Екатерина Захариева по време на конференцията \"Западни Балкани\", която се състои в София.\n\r\n\"Очаквано беше, въпреки че много се забави реакцията на руската страна. Още в края на октомври говорителят на външно министерство направи съвсем кратък коментар тогава, когато ние обявихме за персона нон грата техен дипломат, че най-вероятно тяхната реакция ще бъде реципрочна мярка така, както се случи скоро в Германия. Така че не мисля, че има връзка между двете събития\", добави още тя, цитирана от \"Фокус\". \n\n\nПо думите й посочването на конкретен дипломат е задължително. \"Те посочват, като идеята е наистина да бъде от същия ранг. Те посочват точно кой дипломат да бъде определен за персона нон грата\", обясни външният министър.\n                    \n                    \n                \n                \n                \n                \r\n\"Не е тайна, че не само Русия има геостратегически интерес към Балканите. Имат и страни от Близкия Изток, има и Китай, има и Турция. И в същото време като че ли Европейският съюз, все още не всички държави от него, са готови да започнат преговори с Република Северна Македония и Република Албания\", допълни Захариева.\n\r\nТя напомни, че решението за започване на преговори за членство в ЕС на двете страни се отлага вече три пъти. По думите на външния министър българската позиция относно европейската перспектива на Западните Балкани неслучайно винаги е била много ясна и непроменена.\n\r\n\"Ние считаме, че от интерес на България, а и от интерес на Европейския съюз, страните от Западните Балкани трябва да вървят по пътя на демократичните реформи, промени, добросъседство, просперитет и икономическо развитие, така че всичко да бъде добре\", заяви Екатерина Захариева.", "date": "2019.12.07", "title": "Захариева вярва: Няма връзка между \"Турски поток\" и изгонения дипломат"}
{"url": "https://www.dnes.bg/notifikacii/2019/12/07/policiiata-izze-starinni-predmeti-ot-kyshta-v-plovdivsko.432213", "text": "Служители на Главна дирекция \"Национална полиция\" и Областна дирекция на МВР - Пловдив са иззели старинни предмети от пловдивското село Градина.\r\n\r\nРаботата продължава под надзора на Окръжната прокуратура в Пловдив, съобщиха от МВР.\r\n\r\nПри операция, проведена на 5 декември, в дома на 67-годишен мъж в село Градина, са открити старинни монети, пръстен и меч. Назначена е експертиза на иззетите предметите. \r\n\r\nПървоначалният оглед показва, че те имат стойността на културни ценности, но не са идентифицирани и регистрирани по надлежния ред, а са държани от притежателя им незаконно. \r\n\r\nПо случая е образувано досъдебно производство за незаконно държане на антични предмети. \r\n\r\nРаботата продължава под надзора на Окръжната прокуратура - Пловдив.", "date": "2019.12.07", "title": "Полицията иззе старинни предмети от къща в Пловдивско"}
{"url": "https://www.dnes.bg/notifikacii/2019/12/07/7-stanaha-jertvite-na-gazovata-eksploziia-v-slovakiia.432210", "text": "Най-малко седем души загинаха и над 40 бяха ранени при вчерашната газова експлозия в 12-етажен жилищен блок в словашкия град Прешов, съобщиха полицията и пожарната, предаде ДПА. \nЕдин човек все още е в неизвестност. \r\n\r\nПо-рано се съобщаваше за петима загинали. Експлозията стана по обед на горен етаж на блока и предизвика пожар, засегнал четири-пет от високите етажи. Пожарът беше потушен чак днес сутринта. В гасенето му участваха войници и хеликоптери. \r\n\r\nПредставител на противопожарната служба заяви пред журналисти, че взривът може да е в резултат от неправилното инсталиране на нова газова система преди две години. \r\n ", "date": "2019.12.07", "title": "7 станаха жертвите на газовата експлозия в Словакия "}
{"url": "https://www.dnes.bg/muzika/2019/12/07/andrea-na-painera-pishe-dimitre-slavata-niama-srok-na-godnost.432217", "text": "Скандалът между Андреа и бившият й продуцент инж. Митко Димитров продължава с пълна сила в социалните мрежи. Певицата отново използва своя профил във Facebook, за да се обърне към Димитров и фирмата му Пайнер.\n\r\n\"Димитре, Димитре... относно писмото ти. Аз само Теодора Андреева няма как да бъда, само от факта, че сега си написал това писмо до мен! Славата няма срок на годност, защото не славата ни прави изпълнители, а таланта, амбицията, хъса, но най-вече таланта\", написа бившата половинка на Кубрат Пулев. \n\"Пишеш, че избягваш да се занимаваш с бивши твои изпълнители. И двамата знаем, че това не е така, имайки предвид подмолните ти номера! Да, отчаяна съм от това, че има още хора като теб в тази държава, прав си! Много съжалявам, че имаш още изпълнители останали, които заблуждаваш по твой начин! Аз се развивам и това си личи по международните проекти, които правя, за които още имаш да учиш\", пише още Андреа и продължава:\n                    \n                    \n                \n                \n                \n                \r\n\"Да ме описваш като отхвърлена жена е меко казано смешно! Ти беше отхвърлен от мен преди време! Наистина концертът не ме засяга, прав си! Засяга ме само мръсотиите, които правиш към мен 4 години и затова реших да играя по твоята схема! Това, че накара едни талантливи момичета да пеят без пари на концерта ти, докато ти прибираш парите от билети и спонсори. Определено това е успех за теб, браво! А относно съобщенията, които ти написах, бяха с цел да се примирим! Но не и да се върна в залязващата ти фирма!\"\n\r\n\"Исках да ти дам процент, за да ме оставиш да пея и да не заплашваш заведенията да не ме канят. Защото според мен по-добре беше да пробваме с добро, но не ми остави избор! Мога само да съжалявам, че се опитах да открия поне малко добро в теб. Извинявай за което! Не ме изкарвай, че завиждам на колежките ми, те се трудят като луди в името на богатството ти! Ти си за завиждане, но само ако бях в позицията на алчен човек\", пише още певицата и завършва:\n\r\n\"Музиката е всичко за мен и винаги е било така ! Просто не случих на правилният човек! Пожелавам ти някой толкова борбен и истински човек като мен да те наследи, но този човек да бъде истински, доблестен, честен и най-вече да мисли за изпълнителите си!\"\n\r\nСкандалът започна с годишния концерт на \"Планета\" в Пловдив, по времето на който Андреа влезе в спор с колегата си Галин. Малко по-късно бившата изгора на Кубрат Пулев се \"изля\" във Facebook, като заяви, че \"основните поп фолк изпълнители трябва да проумеят, че не трябва да ги е страх да се откачат от някаква си фирма, която им определя нейните си правила и си гледа само нейните интереси\". \n\r\n\"Един алчен човек, който ги манипулира и всячески драпа да държи монопола над всички заведения именно чрез тях, които той ограбва с 30,40, 50 дори 60 процента от хонорарите от участия и 100 процента от авторските права и дигиталните продажби, а те милите дори не осъзнават и едвам намират пари за песни и клипове\", написа Андреа.\n\r\nОтговорът от Пайнер не закъсня, като в него се посочва, че \"бивша певица от каталога на фирмата заля мрежата с измислиците си\". \n\r\n\"Андреа, Андреа... Защо ли вероятната реалност да си бъдеш отново само Теодора Анреева толкова те плаши? Сега вече разбра, че славата също има срок на годност“, пишат от компанията. „Да оплюваш и да лъжеш за хората, с които до вчера си делил трудности и радости, е белег на пълно отчаяние или на неудържима ярост. Не го прави повече. Грозно е\".\n\r\n\"Екипът на \"Пайнер\" има предостатъчно работа с актуалните имена от каталога на фирмата. Ти обаче не се умори да се занимаваш с нас. Периодично плисваше измислиците си по нас. Защо винаги в устата ти бе името на фирма \"Пайнер\"? Защо? Нали приключихме? Твори, развивай се, живей...\n\r\nЧовек би могъл да си направи извода, че по-отмъстителна от отхвърлената жена е само отхвърлената певица\", написаха от Пайнер.", "date": "2019.12.07", "title": "Андреа на Пайнера пише: Димитре, славата няма срок на годност!"}
{"url": "https://www.dnes.bg/health/2019/12/07/5-neshta-koito-se-promeniat-kogato-namalite-vyglehidratite.432135", "text": "Знаем че менюто ни трябва да е балансирано и да ни осигурява протеини, мазнини и въглехидрати. Какъв тип въглехидрати съставлява вашето? Преобладават ли вафлите, баничките, газираните напитки, бисквитите, бургерите и т.н.? А знаете ли какво се случва в тялото ви, когато намалите до минимум консумацията им? Ето няколко положителни промени, които настъпват.\r\nА тук може да видите и няколко здравословни източника на въглехидрати, които може да включите и в диетата си.\r\n\r\nПри намалена консумация на въглехидрати, загубата на излишни мазнини се случва по-бързо. Това е един добър страничен ефект, особено ако искате да сваляте излишно тегло. Въглехидратите са първото хранително вещество, което тялото ви разгражда за енергия след хранене.\r\n                    \n                    \n                \n                \n                \n                Когато то си набави нужните запаси, остатъчната захар, която му е излишна, се натрупва под формата на мазнини. Така, когато консумирате повече от необходимото количество въглехидрати, преди тялото ви да е изразходило вече съхранените, започвате да пълнеете. От друга страна, намалената им консумация, води до изгарянето на калории.\r\n\r\nКонсумацията на храни с високо съдържание на захар, както и тестени изделия, причинява покачване на кръвната захар и инсулина. Това се отразява на нашата енергия, започваме да се чувстваме по-мудни, уморени. Нарушава се функцията на панкреаса, който започва да свръхпроизвежда инсулин, който да регулира нивата на кръвната захар. Всичко това може да е причина за покачването на излишното тегло и да увеличи риска от диабет тип 2. \r\n", "date": "2019.12.07", "title": "5 неща, които се променят, когато намалите въглехидратите"}
{"url": "https://www.dnes.bg/stranata/2019/12/07/otkriha-tialo-v-moreto-krai-mosta-v-burgas.432219", "text": "Тяло на жена е открито в морето край Моста в Бургас, съобщава \"Фокус\". \r\n\r\nОколо 18.48 часа в Първо Районно управление на МВР - Бургас е получено съобщение от случайно разхождащ се по моста жител на града, че е забелязал във водата тяло. \r\n\r\nСвоевременно към мястото на инцидента са се отправили полицейски служители и екип от \"Пожарна безопасност и защита на населението\". Повикан е и катер на \"Морска администрация\" за изваждането на тялото.\r\n\r\nУстановено е, че то е на 60-годишна психичноболна жена от града.", "date": "2019.12.07", "title": "Откриха тяло в морето край Моста в Бургас"}
{"url": "https://www.dnes.bg/obshtestvo/2019/12/07/istoriite-on-air-sds-navyrshi-30-godini.432218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзграждане на гражданско общество и многопартийна система, основаваща се на политическия плурализъм. Това са част от исканията на неформалните организации в зората на демокрацията. Членовете им обявяват, че ще работят за развитието на правова държава и пазарна икономика.\r\nС тези цели те създават коалиция Съюз на демократичните сили. Тя е основана на 7 декември 1989 година. Точно на днешния ден преди 30 години.\n\r\nЛидерите на неформалните организации започват разговорите за създаване на коалицията още преди падането на Тодор Живков. В 1988 година възникват първите групи, които се противопоставят на държавното управление. Още през януари Илия Минев учредява Независимото дружество за защита правата на човека, през октомври Христофор Събев прави Комитета за защита на религиозните права, а месец по-късно се създава Клубът за подкрепа на гласността и преустройството.\n                    \n                    \n                \n                \n                \n                \r\n\"На първо място сред участниците в Съюза на демократичните сили като коалиция се отбелязва Клубът за гласност и преустройство. Всъщност Клубът за гласност и преустройство съвсем предвидливо не влезе в началото като член на тази коалиция. Негови членове станаха само Желю Митев Желев и Петко Симеонов. И евентуално – Ивайло Трифонов, може би да е бил в началото или Луджев. Но Клубът като цяло стоеше настрани и наблюдаваше, защото не се знаеше накъде ще отидат събитията.\" Това разказва за Bulgaria ON AIR Румен Воденичаров, който на 7 декември 1989 година е избран за говорител на коалиция СДС.\n\r\nОбщо 10 са организациите, които основават СДС, девет от тях подписват учредителният протокол. Подпис няма само срещу Клубът за гласност и преустройство. Лидерът му – д-р Желю Желев, който присъства на събранието, обаче е избран за първи лидер на коалицията.\r\n", "date": "2019.12.07", "title": "Историите ON AIR: СДС навърши 30 години"}
{"url": "https://www.dnes.bg/stranata/2019/12/07/obiaviha-sluchai-na-achs-pri-divi-svine-v-tyrgovishtko.432194", "text": "Обявени са първично възникнали случаи на болестта Африканска чума по свинете при диви свине в землищата на антоновското село Крушолак и село Миладиновци в община Търговище. Това съобщиха от областната администрация в Търговище след заседание на Областната епизотична комисия. Целта на срещата е била предприемане на спешни мерки за предотвратяване и ограничаване на разпространението на болестта.\n\r\nСъс заповеди на директора на \"Регионална дирекция по горите\" в Шумен са определени инфектираните зони. В тях се забранява достъпът на лица, нямащи отношение към претърсването и прилагането на мерки за ликвидиране на болестта при спазване на изискванията за биосигурност.\n\r\nТП \"ДЛС Черни Лом\" - Попово и ТП \"ДГС - Омуртаг\" след обявяване на огнищата са предприели незабавно мерки за биосигурност, опазване и защита на горските територии и дивеча, както и опазване здравето на населението. Поставили са обозначителни табели по границите на инфектираните подзони \"А\". Осигурили са дежурства на лесничеи за недопускане на външни лица в подзони \"А\". \n                    \n                    \n                \n                \n                \n                \r\nПо график членовете на ЛРД и ТП \"ДЛС Черни Лом\" претърсват трите подзони на двете обявени огнища на АЧС. В подзони \"Б\" и \"В\" на определените инфектирани зони могат да се извършват горскостопански и селскостопански дейности, събиране на гъби, билки, трюфели, туризъм и други дейности само след осигуряване и прилагане на съответните минимални мерки за биосигурност.\n\r\nЗа предотвратяване и ограничаване на разпространението на заболяването Африканска чума по свинете и безопасността на населението се приканват да се придържат към установените правила и да не навлизат в инфектираните зони.\r\n \r\n/БТА/\r\n ", "date": "2019.12.07", "title": "Обявиха случаи на АЧС при диви свине в Търговищко"}
{"url": "https://www.dnes.bg/zvezdi/2019/12/07/felisiti-djouns-chaka-bebe-aktrisata-se-poiavi-s-naedrialo-koremche.432141", "text": "Актрисата Фелисити Джоунс е бременна. Тя се появи с наедряло коремче на премиерата на филма \"The Aeronauts\" в Ню Йорк тази сряда. В добавка към това, говорителите на Джоунс също потвърдиха щастливата новина.\r\n\r\nТова ще е първо дете за актрисата и нейния съпруг Чарлз Гуард, с когото са заедно от 2015 година. Двойката се жени през юли 2018-а. Фелисити и Чарлз ревностно пазят личния си живот, но бъдещата майка споделя пред \"The Telegraph\" за любовта и защо участва предимно в романтични филми.\r\nВижте още за Фелисити Джоунс в ", "date": "2019.12.07", "title": "Фелисити Джоунс чака бебе. Актрисата се появи с наедряло коремче "}
{"url": "https://www.dnes.bg/notifikacii/2019/12/07/ohranitel-pochina-a-drug-e-postradal-sled-sbivane-v-plovdiv.432197", "text": "Охранител почина, а друг е с телесни повреди след сбиване в Капана в Пловдив, съобщиха от пресцентъра на ОД на МВР.\r\n\r\nКъм 3.10 ч. е получен сигнал на 112 за конфликт пред заведение в Капана. Патрул на 4 РПУ установил, че двама клиенти са се скарали с двама частни охранители. \r\n\r\nЕдиният от клиентите ударил един от охранителите. През това време на другия служител на охранителната фирма му прилошало и бил извикан екип на ЦСМП.\r\n\r\nВ линейката 42-годишният мъж починал. Извършен е преглед от съдебен лекар, който установил, че смъртта е настъпила в резултат на инфаркт.\r\n\r\nПо случая са образувани две досъдебни производства - за настъпила смърт без данни за насилие и за причинена телесна повреда по хулигански подбуди. Задържан е 22-годишен участник в спречкването.\r\n ", "date": "2019.12.07", "title": "Охранител почина, а друг е пострадал след сбиване в Пловдив"}
{"url": "https://www.dnes.bg/stranata/2019/12/07/api-napomnia-nad-1-mln-godishni-e-vinetki-iztichat-prez-ianuari-i-fevruari.432189", "text": "С наближаване на Коледните и Новогодишни празници, когато много шофьори тръгват на път, Агенция \"Пътна инфраструктура\" напомня на водачите на автомобили, че могат проверят валидността на електронната винетка на сайта www.bgtoll.bg.\n\r\nОт бутона \"Проверка на винетка\", чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок на електронната винетка, независимо откъде е купена - от търговски обекти на Агенция \"Пътна инфраструктура\" или в търговската мрежа на партньорите на АПИ. \n\r\nСтатусът може да е \"активен\", \"с изтекъл срок\" или \"неизползван\" в случаите, когато винетката е купена с отложен старт до 30 дни начална дата на валидност, съобщава пресцентърът на АПИ.\n                    \n                    \n                \n                \n                \n                \r\nСобствениците на автомобили, които имат е-винетки, издадени чрез Агенцията за социално подпомагане, могат да проверят валидността им на сайта на АПИ - https://social.api.bg. Бутонът е с надпис \"Проверка на е-винетка, издадена чрез Агенция за социално подпомагане\". Информацията за срока на годишната безплатна винетка се появява след въвеждане на регистрационния номер на автомобила.\n\r\nПрез януари и февруари 2020 г. изтича срокът на над един милион годишни е-винетки за леки автомобили. Цените на е-винетките за всички категории пътни превозни средства остават непроменени и през 2020 г. \n\r\nСобствениците или водачите на леки коли може да купят уикенд винетка за 10 лв., седмична - за 15 лв., месечна - за 30 лв., тримесечна - за 54 лв. или годишна - за 97 лв.\n\r\nКамионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв.\n\r\nЗа превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв.\n\r\nСедмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв. За емисионен клас Евро III, IV, V или EEV седмичната винетка е 67 лв., а месечната - 134 лв.\n\r\nЕ-винетки могат да бъдат купени по няколко начина, предлагани от АПИ - чрез сайта bgtoll.bg, чрез мобилното му приложение, както и на пунктове за продажба - на гише срещу плащане в брой или чрез терминал за самотаксуване - с карта. Гишета има на 13 контролно-пропускателни гранични пункта, както и в 27 Областни пътни управления в цялата страната. Терминалите за самотаксуване са близо 500 на брой.\n\r\nДо момента през всички канали за продажба водачите на леки и тежкотоварни автомобили са купили 7,8 млн. е-винетки на стойност близо 380 млн. лв.\n\r\n ", "date": "2019.12.07", "title": "АПИ напомня: Над 1 млн. годишни е-винетки изтичат през януари и февруари"}
{"url": "https://www.dnes.bg/notifikacii/2019/12/07/folksvagen-mercedes-kak-starata-germanska-slava-zaliazva.432182", "text": "Магистралите, Мерцедес, БМВ, Фолксваген и Ауди: споменаването им кара сърцата на мнозина германци да се изпълват с гордост. Но символите на германската слава и блясък постепенно избледняват.\n\r\nСлед като Фолксваген и БМВ обявиха драстични съкращения на персонал, към тях се присъедини и концернът „Даймлер\", който произвежда марката Мерцедес. Според автомобилния експерт професор Фердинанд Дуденхьофер предстои мащабно съкращаване на работните места в целия автомобилен бранш. Пред радио „ffn\" Дуденхьофер каза, че само в провинция Долна Саксония до 2030 година могат да бъдат закрити 40 000 работни места. По негови сметки от германското автомобилостроене ще отпаднат общо 125 000 души, пише .\r\n\n                \n                \n                \r\nПреструктурирането на бранша ще засегне особено сериозно провинция Долна Саксония, казва Дуденхьофер. Автомобилостроенето е най-важният индустриален сектор и най-големият работодател там. Около 250 000 души са заети пряко или косвено в този бранш. Редом с Фолксваген ще бъдат засегнати също компании като МАН и поддоставчика на части „Континентал\". \n\r\nНуждата от намаляване на персонала според Дуденхьофер е възникнала поради сегашната американска митническа политика, както и тенденцията за преминаване към производство на електромобили. Електрическите автомобили се нуждаят от значително по-малко части, отколкото колите с двигател с вътрешно горене, затова са необходими и по-малко работници за производството им. Скоростна кутия също не е необходима.\n\r\n\n\r\nПрограмата за намаляване на разходите в концерна „Даймлер\" за идните три години ще доведе до съкращаване на повече от 10 000 работни места в цял свят. За да икономиса 1,4 милиарда евро от разходите за заплати, щутгартският концерн смята да не запълва вакантните места, да въведе съкратен работен ден за хората пред пенсия и да предлага обезщетения на онези, които доброволно напускат.\n\r\nТези ключови моменти бяха договорени от ръководството и синдикатите. Не всички подробности са окончателно уточнени, но едно е сигурно: предвидено е до края на 2029 г. да няма съкращения на реални работни места. Пред инвеститори в Лондон главният изпълнителен директор Ола Калениус вече обрисува в общи черти плановете за намаляване на разходите.\n\r\nГледната точка на „Даймлер“ е,  че броят на служителите (178 000 само в Германия) е твърде голям, което намалявало конкурентоспособността. И точно в настоящия момент „Даймлер“ е длъжен да осигури средствата, нужни за развитието на технологии на бъдещето - електромобилността и безпилотните автомобили.\n\r\nНуждата от свежи пари идва в неподходящ момент: Глобалната автомобилна индустрия не е в цветущо здраве, има проблеми с производството и продажбите, концернът трябваше да плати милиардни глоби заради скандала с дизеловите автомобили. Придържането към въведените от Европейския съюз по-строги норми за нивата на въглеродния окис при новите модели също ще струва много пари.\r\n\n\r\nКогато сметките на автомобилопроизводителите излязат криви, част от тях плащат доставчиците. Така на „Бош“ се налага да закрие 500 работни места. При „Континентал“ става въпрос за около 20 000 работни места в цял свят. Компанията заяви, че по този начин отговаря на намаленото автомобилно производство и растящото дигитализиране на работните процеси.\r\n \r\n   ", "date": "2019.12.07", "title": "Фолксваген, Мерцедес…. Как старата германска слава залязва"}
{"url": "https://www.dnes.bg/index/2019/12/07/mig-nevnimanie-i-69-000-za-remont-na-kalnik.432193", "text": "На много хора се е случвало да огънат леко калника на автомобила, който управляват. Щетата не е сериозна и се отстранява бързо и лесно, стига, разбира се, да не става дума за луксозна спортна кола. Тогава проблемът се оказва доста сериозен.\n\r\nВ това се убеди водачът на взет под наем McLaren 720S. Суперколата е наета в Лас Вегас, като е пострадала при паркиране. \n\r\nШофьорът не преценил габаритите, а освен това е бил и пиян, като в крайна сметка се блъснал в спрял пикап. Резултатът е сериозна вдлъбнатина и драскотина, стигаща до задната част на автомобила, пише \n                \n                \n                \r\nОказва се, че цената на резервните части е колкото на един чисто нов автомобил, при това от по-висок клас. Тъй като елементите са от карбон и няма как да бъдат изправени, а трябва да бъдат заменени с нови, ремонтът им струва точно 69 000 щатски долара.\n\r\nВ компанията Royalty Exotic Cars, която дава суперколи и скъпи лимузини под наем, направо се хванали за главите. Разходите по ремонта ще бъдат покрити от застрахователя, но в случая става дума за автомобил в ограничен тираж. И изготвянето на части за него отнема 3 месеца, през които колата няма да може да се ползва и съответно ще носи загуби на фирмата.\n\r\n\r\n ", "date": "2019.12.07", "title": "Миг невнимание и…. $69 000 за ремонт на калник "}
{"url": "https://www.dnes.bg/science/2019/12/07/otkriha-cherna-dupka-s-ogromna-masa-v-dalechna-galaktika.432199", "text": "Астрономи от института за извънземна физика \"Макс Планк\" и Университетската обсерватория в Мюнхен установиха, че в галактиката Holm 15A има черна дупка, чиято маса се равнява на тази на 40 милиарда слънца, съобщи Физ.орг.\n\r\nБили анализирани фотометрични данни, получени от обсерваторията Венделщайн в баварските Алпи и телескопа VLT (Very Large Telescope). \n\r\nГалактиката Holm 15A е разположена в галактичния куп Abell 85, който се намира на разстояние 700 милиона светлинни години от Земята. \n\r\nГалактиката е в центъра на галактичния куп, а масата й се равнява на тази на два трилиона слънца.\n\r\nМасата на черната дупка в Holm 15A била изчислена въз основа на движението на звезди около ядрото на галактиката. По-рано същият метод бил приложен за изчисляване масата на черна дупка, която е 2 пъти по-близо до Земята. \n                    \n                    \n                \n                \n                \n                \r\nРезултатите показали, че обектът в центъра на галактиката е най-масивната черна дупка в локалната Вселена. Подобна или по-голяма маса притежават единствено черни дупки, които са в състава на квазари, отдалечени на около 10 милиарда светлинни години от Земята.\n\r\nГалактиката Holm 15A се отличава с незначителната си яркост въпреки голямата си маса и размери. Обяснението на учените е, че Holm 15A се е образувала вследствие на сливане на две по-малки галактики. Гравитационните взаимодействия между черните им дупки изхвърлили звезди от центъра на Holm 15A и не останал газ за формиране на нови звезди. \r\n \r\n/БТА/\r\n ", "date": "2019.12.07", "title": "Откриха черна дупка с огромна маса в далечна галактика"}
{"url": "https://www.dnes.bg/stranata/2019/12/07/v-tejko-systoianie-sa-dvama-ot-postradalite-pri-vzriva-v-ceh.432200", "text": "Състоянието на двама от тримата пострадали работници при вчерашната експлозия в село Симеоново, община Тунджа, е тежко, съобщи за БТА директорът на ямболската болница д-р Панайот Диманов.\r\n\r\nЕдиният мъж е настанен в реанимацията със счупена гръдна кост, а другият е в хирургичното отделение с травма на главата и комоцио. \r\n\r\nТретият работник е бил с леко нараняване в крака и не е приет за лечение в болницата, поясни Диманов.\n\r\nЕксплозията в цеха за обработка на животинска тор за производство на биогаз-метан е била силна и е разрушила някои от стените на сградата, но не е възникнал пожар. \r\n\r\nНяма опасност за населението в района, допълват от полицията.\r\n\r\nПродължава разследването на причините за инцидента. Образувано е досъдебно производство.\r\n\r\n ", "date": "2019.12.07", "title": "В тежко състояние са двама от пострадалите при взрива в цех"}
{"url": "https://www.dnes.bg/stranata/2019/12/07/zatoplia-se-v-nedelia-i-ponedelnik-idva-stud-vyv-vtornik.432198", "text": "През следващото денонощие облачността ще бъде променлива, през деня над Западна България по-често намаляваща до слънчево. През нощта ще бъде почти тихо, на места в низините с ниска облачност или мъгла. \n\r\nУтре ще духа слаб до умерен северозападен вятър. Минималните температури ще са между минус 1 и 4 градуса, а максималните - между 7 и 12 градуса, сочи прогнозата на НИМХ.\n\r\nПо Черноморието облачността ще е променлива. Ще духа слаб до умерен северозападен вятър. Максималните температури ще са 11-12 градуса. Температурата на морската вода е 12-13 градуса. Вълнението на морето ще бъде 1 - 2 бала.\n\r\nВ планините облачността ще е променлива. Ще духа умерен, по високите части силен северозападен вятър. Максималната температура на височина 1200 метра ще е около 5 градуса, на 2000 метра - около нулата.\n                    \n                    \n                \n                \n                \n                \r\nВ понеделник вятърът отново ще се ориентира от югозапад и в източните райони ще бъде до умерен. Облачността ще бъде разкъсана, на места в равнините и котловините - отново с намалена видимост. Минималните температури ще бъдат предимно между минус 4 и 1 градуса, максимални - между 9 и 14 градуса, в местата със задържаща се по-дълго мъгла - по-ниски, до 3-4 градуса. \n\r\nВъв вторник над по-голямата част от страната облачността ще бъде значителна и късно вечерта от югозапад ще завали дъжд. От северозапад, с усилване на вятъра, ще нахлува студен въздух и през нощта срещу сряда във високите котловинни полета на Западна България и в Предбалкана ще превали сняг. \r\n ", "date": "2019.12.07", "title": "Затопля се в неделя и понеделник, идва студ във вторник "}
{"url": "https://www.dnes.bg/sofia/2019/12/07/fandykova-za-loshoto-vreme-ot-facebook-bydete-vnimatelni.432203", "text": "Кметът на София Йорданка Фандъкова призова гражданите да бъдат внимателни при шофирани и при пешеходно придвижване заради неблагоприятните зимни условия. \n\n\"Заради ниските температури и ледения дъжд тази нощ 160 снегопочистващи машини извършват обработки със смеси срещу заледяване. Обработките продължават, включително на тротоари, подлези и спирки\", написа кметът на столицата в своя профил във Facebook.\r\n\r\n\"Бъдете внимателни - както при шофиране, така и при пешеходно придвижване!\", посочи още Фандъкова.\r\n\r\nКакто е известно, леденият дъжд създаде много главоболия на шофьорите тази сутрин, като предизвика 2 сериозни пътни инцидента – на \"Цариградско шосе\" и на автомагистрала \"Тракия\" край Вакарел.", "date": "2019.12.07", "title": "Фандъкова за лошото време от Facebook: Бъдете внимателни"}
{"url": "https://www.dnes.bg/sofia/2019/12/07/sled-pyrviia-sniag-pak-drami-s-grafa-propadnaha-plochki.432201", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСагата с ремонта на ''Граф Игнатиев'' по всичко личи не е приключила. Дни след като падна първия сняг в София, граждани алармираха за пропаднали и спукани плочки по емблематичната улица, От общината обещаха, че проблемите ще бъдат отстранени за сметка на изпълнителя при подходящи атмосферни условия.\n\r\n\"Само след няколко години тези проблеми ще се задълбочават и липсата на качество ще става все по-видима и ще се налагат все повече ремонти. Моето лично мнение е, че когато се правят такива ремонти особено с толкова много публични ресурси, те трябва да бъдат направени по такъв начин, че 20-25 години да забравим че там нещо се е случвало и да се наслаждаваме само на една качествена, здрава и естетична градска среда\", коментира независимият общински съветник Борис Бонев.\n                    \n                    \n                \n                \n                \n                \r\nТой обясни, че получил снимки от граждани, че на няколко места плочките вече се ремонтират.\n\r\n", "date": "2019.12.07", "title": "След първия сняг пак драми с \"Графа\": Пропаднаха плочки"}
{"url": "https://www.dnes.bg/zvezdi/2019/12/07/djei-lo-neumorna-gotova-e-za-oshte-deca.432138", "text": "Дженифър Лопес винаги е споделяла, че семейството е най-важно за нея. Тя не спира да публикува снимки на близнаците си Еме и Макс, които се раждат от брака ѝ с Марк Антъни. Въпреки че двамата изпълнители се развеждат, те поддържат близки отношения и са превърнали децата си в приоритет.\r\n\r\nВ момента Лопес е сгодена за спортиста по американски футбол Алекс Родригес, който също има две деца от предишен брак. Ела (11) и Наташа (15) нямат никакъв проблем с избраницата на баща си и дори често прекарват време с изпълнителката. \"Станахме си доста близки. Когато с Алекс се сгодихме, те бяха много щастливи\", казва Дженифър пред списание \"People\".\r\nВижте още за Дженифър Лопес в ", "date": "2019.12.07", "title": "Джей Ло - неуморна. Готова  е за още деца"}
{"url": "https://www.dnes.bg/obshtestvo/2019/12/07/trevojno-bylgariia-posledna-v-es-po-transplantacii-na-organi.432205", "text": "България е последна в Европейския съюз по трансплантации на органи. От 28 страни-членки, ние сме на 28-мо място, заяви Пламен Таушанов, председател на Българската асоциация за закрила на пациентите по време на международен семинар \"Новостите в трансплантациите на бъбреци и черен дроб\".\n\r\nПо думите му потенциалът на страната е огромен, защото има подготвени кадри и постоянно се обучават нови такива. Проблемът обаче е в липсата на дарители на органи и обществото постоянно трябва да бъде информирано и образовано, че може да спасява човешки животи. \n\nПрез тази година има едва 14 бъбречни трансплантации в страната, а чакащите са около 1000, обясни той.\n                    \n                    \n                \n                \n                \n                \r\n\"Усилията ни са насочени именно към осигуряването на донори, като работим в посока за информиране на обществото“, каза Мирослав Мутафчийски, зам.-изпълнителен директор на Изпълнителната агенция „Медицински надзор\". Освен това ще се търси вариант за разрешаване на кръстосаното донорство, което в момента е забранено в България. \n\r\nВ допълнение се осигурява квалификация на хирурзите-трансплантолози за присаждане на бял дроб, като ще бъдат изпратени на обучение във Виена, посочи Мутафчийски. Той обясни, че в България се осъществяват трансплантации на черен дроб, бъбреци, сърце, а отскоро и на бял дроб.\n\r\nВ Турция открихме тези проблеми с донорството преди 10 години и постоянно провеждаме кампании, като работим заедно лекари, пациенти, Министерството на здравеопазването и университетите, обясни проф. Д-р Айхан Динчкан, специалист по трансплантации на бъбреци и черен дроб в Liv Hospital, Турция. \n\r\nПо думите му през този период донорството се е увеличило 10 пъти. Според него много важни са координаторите за трансплантации на органи, които стигат до хората. ", "date": "2019.12.07", "title": "Тревожно: България последна в ЕС по трансплантации на органи"}
{"url": "https://www.dnes.bg/obshtestvo/2019/12/07/bylgari-na-prosiia-v-germaniia-nameriat-li-u-niakogo-skriti-pari-go-prebivat.431922", "text": "\"Ако намереха у някого скрити пари, го пребиваха от бой\". Филм на RTL проследи съдбата на българина Иван, който три години бил принуждаван да проси в Германия. От хора като него мафиотските банди печелят огромни пари.\n\r\nПреди Коледа хората са най-склонни да дават милостиня. Това се знае и от бандите, които организират просия. Знае се и друго - голяма част от тях са от България и Румъния, пише . \n\r\nСпоред австриеца Норберт Чайпек 80% от просещите стават жертва на организирани престъпни групи. Чайпек работи дълги години във Виенския Кризисен център за временно настаняване на малолетни. Днес живее в Бургас, където е открил приют за жертви на трафик.\n                    \n                    \n                \n                \n                \n                \r\n\n\r\nПред телевизионния канал RTL Чайпек разказва, че просяците биват набирани в бедняшки квартали в България. „Хората, които например живеят в гетата в София, нямат нищо\", казва той, „и тогава някой идва и им дава надежда: можеш да постигнеш много повече, ако дойдеш с нас\". Обещавам им да просят в Европа, да дават малка част от сумата си на тарторите на групата, а останалото да остава в техния джоб.\n\r\nПовечето просяци заминават за Западна Европа с бусове. Пътуването им струва между 50 и 100 евро - пари, с които те не разполагат. Затова мнозина от тях задлъжняват още тогава.\n\r\nРепортерите на RTL ни срещат с Иван, който е просил три години в Германия. В България мъжът е работил като дояч и е бил много беден. Тогава му предлагат да замине на просия. И той се съгласява. \n\r\nЗадължението на Иван било да моли за пари шофьори, спрели с колите си на светофари. Смяната му продължавала по 14 часа на ден. За нея получавал консерва с боб, макарони или супа, както и бутилка с вода. Негови „колеги\" получавали и бутилка евтино вино. \n\r\nПарите, които изкарвал, Иван давал на организаторите на просията. Те му заявявали, че ги пазят за него и накрая ще му изплатят заработената сума. \n\r\nМъжът разказва, че всеки ден били претърсвани, за да не би да укриват пари от шефовете си. „Ако намереха нещо, ни пребиваха\", спомня си той. Личните им документи били прибрани от организаторите на просията още в началото. След три години полицията разбива организираната престъпна група. От голямата сума, за която работил толкова време, Иван не получава нищо.\n\r\n\n\r\nПросещи разказват пред журналисти във Виена, че получават между 30 и 50 евро на ден. Но някои успяват да съберат и повече. Колкото по-тежки са уврежданията им, толкова повече съчувствие се пробужда у хората. Затова и Иван споделя, че просяците с видими увреждания – например с протези, се поставят на най-оживените кръстовища и места. Някои от тях са в компанията на кучета - още един трик да се предизвика състрадание. Тези, които са напълно здрави, биват принуждавани да симулират заболяване.\n\r\nНе всички просещи са бездомни. Немалка част от тях живеят в общи апартаменти. Наети са от един човек, който ги настанява в жилището. Така на площ от 50 квадрата често живеят по 20-30 души. Тези хора разполагат с поне някаква част от парите, които изкарват от просия. С тях плащат за матраците на пода, върху които спят - между 100 и 200 евро на месец. Така от едно малко жилище с наем около 500 евро на месец организаторите на групата прибират по няколко хиляди евро.\n\r\n\n\r\nСпоред Чайпек не може да се отвръща глава от тези хора. Те живеят в изключително тежки условия и стават жертва на експлоатация. Той смята, че правилният начин да се подхожда към тях е не да им се дават пари на ръка, които в повечето случаи не остават у тях, а да се подкрепят организации, които помагат на бездомните и просяците.\r\n \r\n   ", "date": "2019.12.07", "title": "Българи на просия в Германия: Намерят ли у някого скрити пари, го пребиват!"}
{"url": "https://www.dnes.bg/politika/2019/12/07/ekspert-po-skyp-tok-i-nov-dostavchik-ot-1-iuli-2020-g.432175", "text": "От 1 юли 2020 г. догодина част от регулираната цена на електроенергията за бита и малките предприятия вече ще се формира на пазарен принцип.\n\r\nТова означава, че битовите потребители ще трябва да избират доставчик на електроенергия, а цената вече няма да е определена от Комисията за енергийно и водно регулиране, както досега, а ще е пазарна, обясни за “Труд” енергийният експерт проф. Атанас Тасев.\n\r\nПотребителят не може директно да участва на енергийната борса, затова трябва да сключи договор със снабдител. Вариантите са два – или оставаме при същия доставчик, или избираме друг. \n\r\nМоят съвет е хората да останат при сегашния си снабдител или ако решат да го сменят, да се насочат към голям доставчик. Причината е, че големият снабдител може да балансира енергията и да предложи на потребителите по-устойчиви цени, категоричен е експертът.\n                    \n                    \n                \n                \n                \n                \r\nСпоред него цената, която ще ни предложат, със сигурност ще е по-висока от тази, която сме плащали до този момент. Цените ще се колебаят поне една – две години, докато отношенията не се урегулират, твърди проф. Тасев. Той не изключва възможност да има и спекулативно вдигане на цените.\n\r\nВнимавайте, когато подписвате договор с доставчика си. “Потребителите е по-добре да изберат договор за 1 година на фиксирана цена, дори тя да е по-висока. Другият вариант е договор на динамична цена, но накрая на годината може да се окаже, че сте платили доста повече”, обясни енергийният експерт.\n\r\nНа въпрос дали токът за бита ще поскъпне след промените от 1 юли 2020 г. от Министерство на енергетиката отговориха, че “включването на домакинствата към свободния пазар на електрическа енергия ще доведе до конкурентни цени за бита, които ще се формират на пазарен принцип”. От ведомството уточняват, че “свободният пазар предполага конкурентна среда, на база на която цените се определят спрямо търсенето и предлагането”. \n\r\nПоетапното освобождаване на цените за битовите потребители, което трябва да започне след средата на 2020 г., ще продължи през следващите години. Трябва да сме наясно, че това е процес, който в други държави е отнел между 3 и 5 години, посочват от енергийното министерство.\n\r\nОт ведомството не дават конкретен отговор дали са готови с мерките за защита на уязвимите потребители.\n\r\n ", "date": "2019.12.07", "title": "Експерт: По-скъп ток и нов доставчик от 1 юли 2020 г."}
{"url": "https://www.dnes.bg/obshtestvo/2019/12/07/chastno-parti-v-tramvai-moje-za-200-lv-na-chas.432176", "text": "Ако желаете частно парти в трамвай от столичния градски транспорт, ще трябва да заплатите 200 лв. на час.\n\r\nНаемането на двойно съчленен трамвай, който разполага с 40 седящи места, струва 220 лв. на час, а за единично съчленен с 32 седалки – 180 лв. Чешките трамваи, които са с по-малко места – 26, се отдават за 165 лв. Това става ясно от справка на Столичната община, предоставена на „Монитор“.\n\r\n Ретро трамваят, които се пуска по празниците, също може да бъде наеман срещу 220 лв. на час.\n\r\nТролейбусите пък излизат пък по 180 лв. Маршрутите на движение се определят от трамвайната и тролейбусната мрежа на София, а мероприятията не може да бъдат с продължителност по-малка от 2 часа, като в тях се включва времето за излизане и прибиране в депо. \n                    \n                    \n                \n                \n                \n                \r\nНай-често желаещите да наемат превоз от „Столичен електротранспорт“ са туристически агенции с цел обиколки, както и от филмови, кинопродукции и рекламни агенции. \n\r\nНай-често личните поводи, за които се използват електрическите возила, са сватби, рождени дни и абитуриентски балове.\n\r\nПопулярна практика пък е сред служители на дружеството, водачи на тролейбуси и трамваи да използват за семейни поводи превозното средство, което управляват и в работното си ежедневие. \n\r\n„Дните и часовете на организиране на събитие са предмет на договаряне за всеки отделен случай. За всяко събитие се сключва индивидуален договор, в който се описват видът на превозното средство, срокът на движението му и маршрутът. Превозните средства, които се предоставят, варират в зависимост от заданието на клиента и експлоатационните възможности на дружеството ни - трамваи, тролейбуси, ретро трамваи“, заявиха от „Столичен електротранспорт“.\n\r\nПри наемането на автобуси от столичния автопарк заплащането е на километър, като за единичните броим по 4,20 лв. на км, а за съчленените - 4,80 лв. През 2018 г. са били наети 44 автобуса, а от началото на годината - 35. Всички превозни средства на „Столичен автотранспорт“ може да се наемат при възможност, ако това няма да наруши изпълнението на транспортната задача. Не могат да бъдат наемани обаче автобуси, които са купени със средства по европейски програми. Също така е разрешено да се движат само на територията на Столичната община.\n\r\nВ Пловдив наемането на автобус за ден в различните транспортни фирми в града излиза между 140 и 350 лв. на ден. Цената е в зависимост както от броя на пътническите места, така и от маршрута. За по-дълги разстояния се плаща пробег на километър, който е около 0,55 - 0,60 лв. За наемане на автобус за чужбина по-малките автобуси вървят по-евтино. Така например за микробус с 8 пътнически места трябва да се плати както наем, така и пробег, който е около 0,65 - 0,70 лева на километър. \n\r\nЗа 20-местен автобус сумата скача двойно, а за по-големите 50-местни наемът за един ден варира от 220 до 260 лева, като цената на километър пробег у нас е около 1,40 - 1,50 лева, а за чужбина е с около 5 - 10 стотинки по-скъпо.\n\r\n190 лв. искат превозвачески фирми за наем на автобус за по малко от ден във Варна, като събитието – сватба или погребение, е в рамките на града. За цял ден 20-местен автобус е 160 лв., като за града цената е 1 лв./км, а извън града – 1,10 лв./км. При 30-местен автобус цената за ден е 260 лв. при 1,50 лв./км в града и 1,55 лв. извън него. За 50-местен автобус цената е 330 лв. при 1,70 лв./км в града и 1,75 лв. извънградско. \n\r\nОфертата при извънградския транспорт е по-висока, защото в нея се включват цената на горивото, паркинг, пътни такси, както и разходи по престой на шофьора, ако е необходим такъв. От общинския превозвач „Градски транспорт“ във Варна заявиха, че не дават автобуси под наем за различни събития. \n\r\nОт частния превозвач „Транстриумф“ пък казаха, че за година са имали 1 - 2 оферти за наем на техни автобуси за сватби и нито една за погребения. Обяснението е, че фирмите, сватбените или траурните агенции разполагат със свой транспорт и го включват в общата оферта за услугата си. \n\r\nОрганизирането на мероприятие с бургаски автобус в рамките на града от общинския превозвач „Бургасбус“ излиза 60 лв. За извънградски курсове тарифата е различна и се изчислява на километър. „В този случай наемът е от 1,50 лв. до 1,70 лв. в зависимост от разстоянието, което ще се изминава“, обясниха от фирмата. За наемане на автобус в рамките на града и на близки разстояния такса престой не се начислява. За по-далечни разстояния първите два часа престой са гратис, а след това се начисляват по 5 лв. на час.  Средно между 40 и 50 автобуса се наемат годишно от общинския превозвач на Бургас. \n\r\nСпоред статистиката на дружеството през последните две-три години    търсенето постепенно намалява.\n\r\n„Промяната не е драстична, но има такава тенденция“, обясниха от компанията. Според експерти причината била в нелоялната конкуренция, практикувана от частници, които били склонни да не начисляват ДДС, ако клиентът не държи на фактура, и така подбивали цената.\n\r\nВ Добрич пък цената на километър при наемането на микробус или автобус от фирмите е 2 – 2,10 лв. на километър, която включва и престой.\n\r\n ", "date": "2019.12.07", "title": "Частно парти в трамвай? Може – за 200 лв. на час"}
{"url": "https://www.dnes.bg/obshtestvo/2019/12/07/niki-iliev-bylgarskata-kultura-osirotia-za-sedmica.432174", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Актьорът и режисьор Ники Илиев гостува на имения си ден в студиото на \"Денят ON AIR\". За най-новия си филм, за работата със Стефан Данаилов и за бъдещите си планове Илиев разказа пред .\n\r\n\"Българската култура осиротя в рамките на една седмица. Губим много големи хора. Ако има нещо хубаво в това, то е, че те бяха оценени приживе, хората ги обичаха\", каза режисьорът.\n\r\nИ допълни, че не във всяка държава има такава личност. \n\r\n\"Не мисля, че има кой да ги наследи към момента, но това не значи, че няма други добри артисти. Има хора, които да оставят неща след себе си, но по друг начин\", смята Ники Илиев.\n                    \n                    \n                \n                \n                \n                \r\nНовият филм на Илиев \"Завръщане\" е най-гледаният филм, който той е режисирал, и най-гледаният тази есен в кината. За момента филмът е гледан от почти 90 хил. зрители. Идеята за лентата тръгва от идеята за героя, който по-късно изиграва Стефан Данаилов.\n\r\n\"Предполагахме, че ще бъде една от последните му роли в киното и искахме да го представим по най-достойния начин. Той го усети и се съгласи. Мисля, че го изпратихме по достоен и смислен начин във филма\", сподели Илиев.\n\r\nРежисьорът твърди, че прави филми, защото обича процеса, а не заради парите и броя на зрителите.\n\r\n\"Изключително важно е, когато създаваш нещо, да го създадеш, защото е нещо, което не можеш да не изразиш за себе си\", отбеляза той.\n\r\nИ допълни, че не се опитва да направи перфектния филм, защото знае, че ако това стане, ще бъде случайност. Затова се опитва да прави малко по-добро всеки път.\n\r\n\"Винаги е хубаво да градиш постепено и да се сравняваш със себе си\", каза той.", "date": "2019.12.07", "title": "Ники Илиев: Българската култура осиротя за седмица"}
{"url": "https://www.dnes.bg/balkani/2019/12/07/gryckata-policiia-sys-sylzotvoren-gaz-sreshtu-anarhisti.432177", "text": "Гръцката полиция използва сълзотворен газ срещу анархисти в Атина и в Патра, които замерваха сътрудниците на силите на реда с бутилки със запалителна смес и камъни, предадоха ТАСС и Франс прес.\n\r\nДо безредиците се стигна след края на масовите шествия, провеждани ежегодно на този ден в памет на застреляния от полицаи на 6 декември 2008 г. 15-годишен Алексис Григоропулос.\n\r\nВ Атина в шествието в памет на младежа, преминало първо от Атинския университет до парламента, са участвали, според организаторите над 10 000 души, предаде ТАСС. Според полицията в шествието в Атина са участвали 4500 души. А за реда са се грижили 3500 полицаи, подкрепени от дронове, водно оръдие и хеликоптер, допълва Франс прес, цитирана от БТА. \n                    \n                    \n                \n                \n                \n                \r\nПоходът протичаше първоначално без инциденти, но след това участниците в него се отправиха от площад Синтагма към квартала Екзархия. Там в района на Политехническия институт анархисти започнаха да атакуват силите на реда и се стигна до използване на сълзотворен газ. Един полицай е пострадал, а петдесет души са били задържани.\n\r\nЗаради протестните шествия транспортът из централните атински улици беше преустановен през целия ден вчера и остава парализиран и през нощта.\n\r\nВ Солун 2200 души се включиха в подобно протестно шествие. В Патра, където също се стигна до сблъсъци, в шествието участваха 400 души. Там бяха ранени двама полицаи, а 19 души бяха задържани.\n\r\n15-годишния Алексис Григоропулос бе застрелян от полицаи на 6 декември 2008 г., докато бил навън с приятели в квартал Екзархия, популярен сред анархистите. Убийството на Григоропулос през 2008 г. доведе до безпрецедентни за Гърция сблъсъци на младежи с полицията, до погроми и палежи на стотици магазини, банки, бензиностанции, автомобили, които продължиха около 3 седмици. \n\r\nПроцесът по делото за убийството срещу двама полицаи продължи близо година. Съд призна, че единият полицай е извършил умишлено убийство и през октомври 2010 г. той бе осъден на доживотен затвор. Впоследствие присъдата бе заменена с 13-годишна присъда затвор, а през юли 2019 г. полицаят бе пуснат на свобода. Върховният съд на Гърция сега обжалва това предсрочно освобождаване.\n\r\nДругият полицай, отговорен за убийството, бе осъден на десет години затвор, а впоследствие и той бе освободен.\n\r\nПо повод трагичната годишнина майката на Алексис - Джина Цаликиян, призова за спокойствие и припомни, че нейното дете е било мило и не е било склонно към насилие. Тя каза, че размириците и вандалските прояви са обида за паметта на сина й, предаде Франс прес.\n\r\n ", "date": "2019.12.07", "title": "Гръцката полиция със сълзотворен газ срещу анархисти "}
{"url": "https://www.dnes.bg/stranata/2019/12/07/oblachna-sybota-ima-usloviia-za-poledici-sutrinta.432180", "text": "Днес облачността ще е променлива, често значителна и на места ще има слаби превалявания от дъжд или ръмежи. Сутринта в отделни райони на Западна и Централна България ще има условия за образуване на поледици. \r\nЖълт код за сняг и поледици е обявен в 11 области в страната - Благоевград, Кюстендил, Перник, област София, София-град, Пазарджик, Смолян, Пловдив, Кърджали, Стара Загора и Хасково.\n\r\nЩе е почти тихо, в Източна България със слаб вятър от юг-югозапад. Максималните температури ще са между 5° и 10°, сочи прогнозата на НИМХ.\n\r\nПо Черноморието облачността ще е променлива, често значителна и след обяд на отделни места ще превали слаб дъжд. Ще духа слаб до умерен вятър от юг-югозапад. Максималните температури ще са между 8° и 10°. Температура на морската вода 12°-13°. Вълнението на морето ще е 1-2 бала.\n                    \n                    \n                \n                \n                \n                \r\nВ планините облачността ще е значителна, с превалявания от сняг, под 1700 метра – от дъжд. Ще духа слаб до умерен вятър от запад-северозапад. Максималната температура на височина 1200 метра ще е около 5°, на 2000 метра – около 0°.\r\n ", "date": "2019.12.07", "title": "Облачна събота, има условия за поледици сутринта"}
{"url": "https://www.dnes.bg/usa/2019/12/07/napadateliat-v-bazata-vyv-florida-e-ot-sauditskite-vvs.432179", "text": "Служител на саудитските военновъздушни сили е предполагаемият извършител на нападението в база във Флорида, съобщи губернаторът на щата Рон Десантис, цитиран от Ройтерс.\n\r\nЧетирима души, включително стрелецът, бяха убити в американската военноморска база в Пенсакола, а ранените са осем, казаха американските ВМС и службата на местния шериф.\n\r\nДесантис потвърди, че заподозреният е саудитски гражданин, който бил на обучение в рамките на дългогодишна тренировъчна програма на ВМС, в която участват съюзници на САЩ. Мотивът за деянието се разследва. Разследващите се опитват сега да установят дали може да става дума за тероризъм, допълва Франс прес, цитирана от БТА.\n\r\n\"Мисля, че ще има много въпроси, свързани с това, че лицето е чужденец, че е от саудитските въоръжени сили и се е обучавал на наша земя\", каза Десантис на пресконференция.\n\n\r\n                    \n                    \n                \n                \n                \n                Заподозреният е стрелял с пистолет в учебна сграда в базата.\n\r\nСаудитецът е публикувал преди атаката враждебни към САЩ послания, предаде Франс прес, като се позова на съобщение на института СИТЕ, следящ джихадистката активност онлайн.\n\r\n\"Аз съм против злото и Америка като цяло се превърна в Нация на злото. Не съм срещу вас просто защото сте американци, не ви мразя заради вашите свободи, мразя ви, защото всеки ден вие подкрепяте, финансирате и извършвате престъпления не само срещу мюсюлманите, но и срещу човечеството\", е написал в Тwitter нападателят, идентифициран като Мохамед аш Шамрани.\n\r\nСъщевременно телевизия Фокс нюз съобщи, че шестима поданици на Саудитска Арабия са били арестувани след стрелбата в базата, предаде ТАСС. Те са били задържани в района на базата и сега са разпитвани.\n\r\nСтрелбата в Пенсакола е втората във военноморска база на САЩ тази седмица. Моряк от американска подводница в Пърл Харбър на Хаваите откри в сряда огън и уби двама души, преди да се самоубие.\n\r\nПрезидентът на САЩ Доналд Тръмп каза, че е получил обаждане от краля на Саудитска Арабия, който поднесъл съболезнования за станалото, предаде ДПА.\n\r\n\"Кралят каза, че саудитският народ е много разгневен от жестокото деяние на стрелеца и че това лице по никакъв начин не изразява чувствата на саудитския народ, който обича американския народ\", написа Тръмп в Twitter.\n\r\nСаудитската информационна агенция СПА съобщава, че крал Салман е осъдил в телефонния разговор с Тръмп \"ужасяващата\" стрелба, извършена от военнослужещ от саудитските военновъздушни сили в американската база, предаде Франс прес. Салман също така е уверил Тръмп в пълната подкрепа на Саудитска Арабия за САЩ и е наредил на саудитските сили за сигурност да сътрудничат на американските агенции, се допълва съобщението на СПА.\r\n ", "date": "2019.12.07", "title": "Нападателят в базата във Флорида е от саудитските ВВС"}
{"url": "https://www.dnes.bg/index/2019/12/07/dobrin-e-pobediteliat-v-igri-na-voliata-bylgariia.432178", "text": "Добрин беше определен от зрителите за победител в „Игри на волята: България“. След големия финал с 52,9% те решиха и той да спечели 200 000 лева. \n\r\nДо финала достигнаха Юлиян, Веселин, Добрин и Ана Мария. В две полуфинални битки бяха решени и двамата големи финалисти. В първата битка воините трябваше да подреждат тухли на маса и да балансират с въже. Целта беше да се подредят 10 тухли, като тухлите се събираха по трасето с ходене назад. \n\r\nНай-добър беше Веселин, следван от Добрин. Накрая останаха Ана Мария и Юлиян. Изключително малко не достигна на оперната певица да хвърли бомбата още в тази игра и да отстрани фаворита, но в крайна сметка Юлиян се справи и успя да се промъкне до следващата битка. \n                \n                \n                \r\nЗа втората битка останаха тримата силни мъже, те трябваше да се справят с уникална битка, включваща множество елементи. Първо трябваше да бутат 75-килограмови кубове по трасето. Кубовете бяха три. След това от тях трябваше да направят стъпала и да се покатерят на кула, откъдето да свалят чук, с който трябваше да разбият сандъци, в които имаше части от логическа задача и части от верига. След това трябваше да решат задачата, която се оказа трудна за Веско, който стигна първи до нея, но Юлиян и Добрин го изпревариха. \n\r\nНа следващия етап ги очакваше пъзел, след решаването на който взимаха брадва, с която трябваше да разсекат въже. Добрин, който през цялото време беше последен, успя да завърши първи. След него се класира Юлиян, а Веско така и не успя да стигне до пъзела. И така до големият финал достигнаха Добата и Юлиян.\n\r\nДобата е истински акробат, на 27 години, зодия Водолей и родом от Карнобат. За себе си казва, че има интерес към биоразнообразието, опазването на планетата и науката като цяло. „Ядосвам се, когато видя как хората затрупват планетата с пластмаса, фасове и всякакви отпадъци“, споделя той и допълва, че е веган, не пие алкохол и е готов да умре за каузата си.\r\n ", "date": "2019.12.07", "title": "Добрин е победителят в \"Игри на волята: България\""}
{"url": "https://www.dnes.bg/stranata/2019/12/07/povisheno-vnimanie-pytishtata-v-sofiia-i-kiustendil-sa-zaledeni.432186", "text": " Шофьорите да се движат с повишено внимание по републиканските пътища. Пътните настилки в района на София и Кюстендил са заледени вследствие на падналия леден дъжд и ниските отрицателни температури. \n\r\nВ момента настилките се обработват за движение при зимни условия. Това съобщиха от Агенция „Пътна инфраструктура“.\r\nНа столичния бул. \"Цариградско шосе\" е станала верижна катастрофа. Няма пострадали.\n\r\nВременно е ограничено движението на АМ “Струма” в посока ГКПП “Кулата” (движение в една лента) и на АМ “Тракия” в посока София поради пътно транспортни произшествия.\n\r\nПоради обработване на пътната настилка срещу заледяване е ограничено движението в проход “Гълъбец”, път II-16 Нови Искър – Елисейна и по път I-6 Пирдоп – Елин Пелин.\n                    \n                    \n                \n                \n                \n                \r\nВременно беше ограничено и движението по пътя Нови Искър - Елисейна за МПС над 12 т поради обработване на пътната настилка срещу заледяване. Временно е ограничено и движението при прохода „Гълъбец” поради обработване на пътната настилка и катастрофа.\n\r\nВременно е ограничено движението по пътя София - Самоков в района на Златна рибка в двете посоки заради катастрофа. Трафикът се регулира от \"Пътна полиция\", съобщават още от АПИ.\r\nВсички машини са в пълна мобилизация за почистване и обработване на пътните настилки.\n\r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на телефон 0700 130 20 в АПИ.\n\r\n ", "date": "2019.12.07", "title": "Повишено внимание! Пътищата в София и Кюстендил са заледени "}
{"url": "https://www.dnes.bg/stranata/2019/12/07/ogromno-zadrystvane-na-am-trakiia-pri-vakarel.432187", "text": "\n\r\nОгромно задръстване се е образувало на АМ „Тракия“ в района на Вакарел. \r\n\r\nТова съобщиха читатели на Dnes.bg\r\n\r\nХората са блокирани там от около 7,30 часа. \r\n\r\n30 автомобила, включително и автобус, са се ударили на Вакарел. Ще бъде отворена част от мантинелата, за да могат хората да се връщат към Пловдив, обратна посока на движението.\r\n ", "date": "2019.12.07", "title": "Огромно задръстване на АМ \"Тракия\" при Вакарел"}
{"url": "https://www.dnes.bg/obshtestvo/2019/12/07/denica-sacheva-tia-vinagi-e-znaela-che-shte-osinovi-dete.432185", "text": "“Винаги съм знаела, че ще осиновя дете. Майка ми е осиновено дете, а аз обичам да се ровя в причините и следствията. Отгледана съм от баба и дядо. Те осиновили майка ми преди около 60 години, и знам прекрасно, че хората се свързват с любов, а не с кръв. Вярвам, че ако живееш съзнателно и намериш кривите места в миналото, имаш шанс да ги изправиш в настоящето и това е част от пътя към самоусъвършенстването”. Това е личният разказ на новата социална министърка Деница Сачева. Преди 4 години тя осиновява 10-месечния Виктор и оттогава не спира да прави добрини за най-бедните, бежанците и уязвимите групи.\n\r\nНа 39 г. взема най-важното решение в живота си - да осинови дете, пише  “Посрещнах 40-ия си рожден ден в група с 30 души, съвършено непознати. В училище за родители кандидат-осиновители. Всеки един от тях беше много интересен човек, със своята си съдба, очаквания, разбирания, тревоги и надежди. Отрупаха ме с мили подаръци - Менделеевата таблица, защото любовта е химия, малък свещник с ръчно рисувана икона,малка синя кутийка с ръчно направени и надписани на ръка късметчета за всеки ден. За капак се оказа, че три семейства осиновители живеем на една и съща улица”, спомня си новият социален министър. \n                    \n                    \n                \n                \n                \n                \r\nТака тя сама усеща на гърба си един от проблемите в социалната сфера - дългото чакане за осиновяване. Изненадващо на 13 декември получава обаждане от непознат номер. От вълнение забравя половината разговор, но успява да чуе най-важното - че е първи избор за осиновител на момченце на 8 месеца. \n\r\nОще на следващата седмица отива на първата си среща с Виктор. “Посрещнах изгрева по пътя за дома. Още помня слънцето. Сякаш всичко пред погледа ми беше златно. Първата среща с детето е голямо изпитание, защото си в стая с много хора – лекар, сестра, социални работници. Ти си малко като на изпит, а на всичкото отгоре не знаеш и на кой свят си. А той един спокоен, над нещата. Гушна ме, стисна ми двата палеца с двете  юмручета и не ме пусна повече.\n\r\nПървите си звуци ги издаде в скута ми. И смая всички в стаята. Същата вечер, когато заспивах, той вече ужасно ми липсваше”, спомня си Сачева. Още на следващия ден тя събира всичките нужни документи отново, среща подкрепа от всички служители, въпреки че е малко преди Коледа.\n\r\nНа втората среща Сачева води и майка си. “Влезе в дом за деца за първи път в живота си. Тя е имала късмета да бъде осиновена още на десет дни, направо от болницата. Моето дете пък на десет дни постъпило в дом”, разказва съвпаденията Сачева.\n\r\nСъдебното дело минава като по вода, а съдията и прокурорката били разчувствани на финала. “Последните 7 дни живях на последния етаж в дома за деца в очакване съдебното решение да влезе в сила. Грижих се за сина си заедно с жените, които работят тук и от които научих много. Напук на всички клишета в домовете са много посветени, обичащи работата си хора. Скъсаха ми сърцето с подкрепата си – знаеха, че не напускам сградата, и ми носеха храна в буркани, печени филийки с чубрица и шоколадови бонбони”, признателна е министърката.\n\r\nТази история Сачева разказва, за да помогне на хората, които имат колебания дали да осиновят дете. “Най-вредното за развитието на света изречение е, че нямало ненаказано добро и че доброто не се връщало. Забравете тази глупост. Жънеш само това, което си посял. Времето и пространството нямат значение, защото животът е вечен”, казва Сачева.\n\r\nБанановата каша я свързва завинаги с бежанците. Семейство на студенти от Сирия помагат за отглеждането на малката Деница Сачева, защото майка ѝ я ражда едва на 20 г., докато учи в университет. Техният син Надим се родил един месец след нея и ги гледат заедно. Като малка Сачева не близвала друго освен бананова каша, която доставял Сафоан.\n\r\nДори я приспивали със сирийски песнички.\n\r\n“Когато 40 години по-късно ми се обадиха от центъра за бежанци в “Овча купел” и ми казаха, че има сирийски бебета без храна, не се и замислих, а директно тръгнах към аптеката отсреща. Купих най-различни неща, взех и всички налични бурканчета с бананова каша”, разказва Сачева.\n\r\nОт всички деца бежанци, с които се среща – над 700, помни отчетливо няколко. Старае се да няма фаворити, за да помогне на повече. Обаче Шийла я пронизва в сърцето. (Името на детето е сменено - б. а.) “На 22 март – за първа пролет и за кюрдската Нова година – ѝ занесох вафли. Тя не се поколеба да ми отчупи половината - няма нищо, но каквото има – гледа да го раздели. Беше събота. Всяка събота ходех във “Военна рампа” да си я видя”, спомня си Сачева. Шийла заминава да живее в Германия, но Сачева продължава да се интересува от детето и си пише с майка ѝ – с Google translate. А тогава на този 22 март след “Военна рампа” ходих на църква. Така ми се беше стегнала душата за тези дечица там, че имах нужда от смирение.\n\r\nА Сачева няма да спре да помага на бежанците. Заради това е номинирана и за “Човек на годината” през 2012 г.\n\r\nПрез 2013 г. тя неуморно помага в лагера в Харманли и е част от групата “Приятели на бежанците”. “Някои пристигнаха в Харманли още от петък, повечето посрещнахме изгрева на път в събота сутринта. Между 9 и 9,30 вече се събирахме в центъра на града, прииждащи от всички страни – имаше хора от Хасково, Стара Загора, Варна, София. Имаше хора и от няколко националности – две англичанки, живеещи близо до Харманли, двама испанци, сирийци, живеещи в България, французи. Имаше и два камиона с дарения – дрехи, обувки, храна, мляко за деца, памперси, детски играчки, пособия, хигиенни материали, одеяла, матраци, спални чували. Беше поръчан и камион с 2000 хляба”, разказва Сачева.\n\r\nТогава там официално живеят около 1300 души. “Условията бяха нечовешки – мизерия, мръсотия, кал, порутени сгради, топла вода има само в сградата, ток – само там и във фургоните. Повечето са сирийци – над 1200 души, но има и пакистанци, африканци от Руанда и други. Жените са около 300, децата около 200”, спомня си Сачева. \n\r\nБежанците ѝ разказват, че искат да си изкарват хляба с труд, а не да живеят в лагери и да получават дарения, но са благодарни за помощта и съпричастността на държавата и хорта. “Срещнах толкова много измъчени хора, видях толкова много детски очи със сълзи, пипнах толкова много ледени боси детски крачета, докато им търсех чорапки и обувки – това са хиляди човешки съдби, променени завинаги”, разказва тя.\n\r\n“На 21 години бях в плен на всички житейски клишета. И бях нещастна. Трябваше да съм с висше, трябваше да работя, трябваше да съм омъжена, трябваше да имам дете. Всички около мен имаха страшно праволинеен живот – добри семейства, отлични оценки, конкретни планове какви искат да станат, успешни лични връзки, примерно поведение”, разказва Сачева пък пред “Жената днес”. \n\r\nТя е дете на разведени родители, завършва средното си образование като частна ученичка поради безброй неизвинени отсъствия. “Не бях пълен отличник и понеже не исках да уча японска филология – много трудно ми се струваше, нарочно се провалих на изпита по български език в университета. Нямах представа каква искам да стана – всяка работа ми се струваше интересна и точно като за мен.\n\r\nВнезапно реших, че за да съм щастлива, трябва да стана нормална според обществените разбирания - записах се в университет, имах държавна работа, омъжих се”, разказва Сачева.\n\r\nДо понеделник  Сачева бе заместник-министър на образованието и отговаряше за приобщаващото образование – за децата със специални образователни потребности, със заложби, както и за деца от социално слаби семейства. Активно работи за дигитализацията на образованието, както и за модернизацията на училищата. В нейния ресор е и политиката за българските училища зад граница и лекторатите по български език. По нейно предложение бе защитен пред ЕК проект за над 100 млн. лв. за дигитализация на средното образование у нас. Ден преди премиерът да обяви номинацията за социален министър, Сачева бе в Истанбул, където за първи път българският език влезе в учебната програма на Истанбулския университет.\r\n ", "date": "2019.12.07", "title": "Деница Сачева – тя винаги е знаела, че ще осинови дете"}
{"url": "https://www.dnes.bg/sofia/2019/12/07/v-sofiia-160-mashini-obrabotvaha-sreshtu-zalediavane.432188", "text": "В София 160 снегопочистващи машини са извършили обработки със смеси срещу заледяване. Извършено е разпръсване на смеси срещу заледяване поради ниските температури и леден дъжд през нощта.\r\nВ момента се извършват обработки срещу заледяване на трасетата на градския транспорт, стръмни и опасни участъци от уличната мрежа във всички 24 райони на София. В момента 128 снегопочистващи машини на терен обработват със смеси срещу заледяване, съобщи пресцентърът на Столичната община.\n\r\nПрез деня се очакват валежи, леден дъжд, ниски температури и възможност от образуване на заледявания. Затова шофьорите да карат внимателно, със съобразена скорост и автомобили оборудвани за движение при зимни условия.\n                    \n                    \n                \n                \n                \n                \r\nРаботи се по почистването и на тротоари, подходи към подлези, спирки на градския транспорт и пасарелки. Пешеходците да бъдат внимателни при своето придвижване.\n\r\nСобствениците на търговски обекти и обществени заведения е нужно да почистят тротоарите пред съответните си обекти.\n\r\nВ момента градският транспорт се движи по всичките си маршрути. Възстановено е движението по линия 59 Владая - Мърчаево.\n\r\nОтворени за движение са планинските пътища във Витоша: \"Драгалевци - Алеко\" и \"Бояна - Златни мостове\". За извършване на обработка от 11 ч. до 13 ч. се предвижда двата планински пътя да бъдат временно затворени за движение.\n\r\n\r\n ", "date": "2019.12.07", "title": "В София 160 машини обработваха срещу заледяване"}
{"url": "https://www.dnes.bg/world/2019/12/07/500-000-dushi-izliazoha-na-pohod-za-klimata-v-madrid.432181", "text": "Хиляди хора излязоха в Мадрид на демонстрация с призив към участниците в климатичната конференция на ООН в испанската столица да вземат мерки срещу глобалното затопляне, съобщи Франс прес.\n\r\nШествието потегли от гара \"Аточа\". Демонстрантите издигнаха плакати с надписи: \"Без планета няма бъдеще\" и \"Политици, Земята умира\". В протестното шествие се включи и испанският актьор Хавиер Бардем, както и шведската екоактивистка Грета Тунберг.\n\r\n\"Настоящите лидери ни предават и ние няма да допуснем това да се случва\", предупреди Грета Тунберг. \"Казваме: \"Това е достатъчно. Промяната е в ход и независимо дали те го искат или не, ние нямаме вече друг избор\", допълни тя.\n                    \n                    \n                \n                \n                \n                \r\n\"Не можем да чакаме повече, защото хора страдат и умират от извънредното климатично положение\", каза още Грета преди началото на шествието.\n\r\n\"Надявам се искрено, че 25-ата конференция на ООН за климата ще доведе до конкретни резултати\", допълни тя на обща пресконференция с други млади активисти.\n\r\n\"Стачкуваме от повече от една година, а в глобален план нищо не се е променило, климатичната криза все още се игнорира от хората на власт\", добави тя.\n\r\nСпоред организаторите на \"Похода за климата\" в Мадрид в него са се включили около 500 000 души, предадоха Асошиейтед прес и ТАСС. Според властите в похода са участвали само 15 000 души, допълва АП, цитирана от БТА.\n\r\nСред исканията на организаторите на шествието, отправени към лидерите по света, е и това за съкращаване на емисиите на парникови газове с 80 процента до 2030 г., посочва ТАСС.\n\r\nДемонстрантите носеха и ковчег, с който илюстрираха погребението на околната среда, предаде Франс прес.\n\r\nПодкрепа за протестиращите в Мадрид изрази и Далай Лама в туит.\"Ние не можем повече да експлоатираме ресурсите на Земята, без да ни е грижа за идните поколения. Подкрепям протестите на младите срещу бездействието на правителствата пред климатичната криза\", написа той.\n\r\nДруг протест е планиран да се състои в чилийската столица Сантяго, където трябваше да се проведе 25-ата конференция на ООН за климата, но в последствие форумът бе преместен в Мадрид заради масовите протести в Чили.\n\r\n                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.12.07", "title": "500 000 души излязоха на \"Поход за климата\" в Мадрид"}
{"url": "https://www.dnes.bg/usa/2019/12/07/trymp-sreshtu-pestene-na-vodata-v-banite-i-toaletnite.432183", "text": "Президентът на САЩ Доналд Тръмп, който от идването си на власт преди три години критикува неуморно екологичните разпоредби, които често пъти са безполезни според него, сега се нахвърли върху механизмите, целящи икономисване на водата в тоалетните, предаде Франс прес.\n\r\nСлед подигравките срещу енергоспестяващите крушки по време на митингите на предизборната си кампаниясега Тръмп заяви на среща с представители на малкия бизнес, състояла се в Белия дом: \"Ние следим много внимателно чешмите, душовете и други елементи на баните. Хората трябва да пускат водата в тоалетната по 10 пъти, по 15 пъти, вместо по веднъж! И така те в крайна сметка използват повече вода\", заяви той.\n                    \n                    \n                \n                \n                \n                \r\nТръмп освен това се оплака, че заради някои механизми за пестене на вода налягането е станало много слабо. \"Толкова малко вода излиза от чешмата, че човек почти не може да си измие ръцете\", каза той.\n\r\nВ по-широк мащаб Тръмп открито постави въпроса за полезността от икономисването на вода в много страни по света. \"Има толкова много страни, в които се стича толкова много вода, това се нарича дъжд и хората там не знаят какво да правят с него\", каза той.\n\r\n ", "date": "2019.12.07", "title": "Тръмп срещу пестене на водата в баните и тоалетните"}
{"url": "https://www.dnes.bg/politika/2019/12/07/absoliutno-nezavisim-prokuror-shte-razsledva-glavniia-prokuror.432191", "text": "Създава се ново звено, абсолютно независим прокурор, който разследва и не докладва на главния прокурор до внасянето на обвинението при извършено престъпление. Това каза на извънредно заседание на Министерски съвет премиерът Бойко Борисов.\n\r\n„Затова разкриваме това звено. Той не е зависим от главния прокурор – разследва и недокладва, недокладва и в хода на разследването“, добави още министър-председателят.\n\r\nСъздава се нова правна фигура, която да разследва главния прокурор. Дава се статут на прокурор на завеждащия отдел Инспекторат към Върховната касационна прокуратура. Това обясни от своя страна правосъдният министър Данаил Кирилов на извънредното заседание на правителството по повод предложените промени в НПК и ЗСВ, с които да се изпълнят препоръките на Венецианската комисия по отношение статута на главния прокурор. Проектът за промени в НПК и ЗСВ беше приет от МС, предстои той да бъде разгледан в парламентарната правна комисия, а след това да се гласува в НС.\n                    \n                    \n                \n                \n                \n                \r\nТози \"абсолютно независим\" прокурор ще се избира от прокурорската колегия на ВСС с квалифицирано мнозинство от 2/3 и с мандат от седем години. При разследване, водено от завеждащия Инспектората прокурор, той няма да докладва на главния прокурор за своите действия, обясни Кирилов. Също така той ще може да разследва и заместниците на главния прокурор.\n\r\nС настоящите промени отпада предложението на министър Кирилов да се отстраняват от длъжност председателите на ВКС и ВАС, при съмнения за престъпление, с 2/3 мнозинство от ВСС. Това е и една препоръките на Венецианската комисия към България, чието официално становище, след направения от тях анализ, ще бъде публикувано следващата седмица.\n\r\nС приетия днес проект затваряме кръга от поети ангажименти към председателя на Европейската комисия, каза още премиерът Борисов.\n\r\n„Когато се обсъждаха мониторинговия механизъм за България, изпратих едно писмо до председателя на Европейската комисия (ЕК), с което исках указания да чуем какво трябва да направи България, за да отпадне механизмът. Препоръката беше да се обърнем с промените и предложенията, които имаме, към Венецианската комисия“, обясни премиерът, цитиран от \"Фокус\".\n\r\n„Направихме го. Голяма група експерти от Венецианската комисия дойдоха в България, срещаха се с всички, включително и с мен. Вчера им беше финалното заседание, излезе документ 16-17 страници, анализ, исторически с препоръки и така, както бях поел ангажимент с извънредно заседание“, допълни той.\n\r\n„Извънредността на заседанието е да се покаже желанието да се съобразим с всички препоръки от Венецианската комисия“, каза още Борисов.\n\r\n„Преди няколко дена новият председател Урсула фон дер Лайен подробно я запознах и веднага решението днеска по надлежния ред ще изпратим на заинтересованите комисари и до нея, лично нашето решение. С ангажимента, който имаме ГЕРБ и Обединени патриоти в парламента да бъде подкрепен, за да стане максимално бързо“, каза още той.\r\n ", "date": "2019.12.07", "title": "Абсолютно независим прокурор ще разследва главния прокурор"}
{"url": "https://www.dnes.bg/obshtestvo/2019/12/07/vseki-chetvyrti-bylgarin-nikoga-ne-e-polzval-internet.432184", "text": "Всеки четвърти българин (24,5%) никога не е използвал интернет, показва анкета на НСИ сред хора на 16-74 години. Българите най-често използват глобалната мрежа за комуникация, като 57,5% извършват телефонни или видеоразговори по интернет, а 52,9% участват в социални мрежи. \n\r\nМъжете слушат музика онлайн повече от жените, съответно 31,9% и 27,6%. Жените са по-активни в търсенето на информация за здравето – 37,8% при 22,7% за мъжете, пише „Труд“.\n\r\nОнлайн през последните 12 месеца са пазарували 21,7% от анкетираните. Най-активни при онлайн покупките са хората на 25-34 години с дял 40,4%, докато само 2,1% от населението на 65-74 г. прави поръчки по интернет. Жените пазаруват онлайн повече от мъжете – съответно 22,7% и 20,6%.\n                    \n                    \n                \n                \n                \n                \r\nПазарувалите по интернет купуват най-често: дрехи и спортни стоки – 76,4%; стоки за дома – 35,3%; хотелски резервации и туристически пакети – 20,7%; храни, напитки и стоки за ежедневна употреба – 16,9%. \n\r\nПовечето онлайн потребителите са пазарували от търговци от България (88,1%), но немалко са купували и от други страни от ЕС (41,8%) или от държави извън Общността – 19,1%. \n\r\nНад една трета (35,7%) от интернет потребителите никога не са пазарували онлайн.\n\r\nВсяка втора фирма има онлайн сайт, показват данните на НСИ. 33% от фирмите използват социални медии като Facebook, за да разшири своето присъствие в интернет.\r\n ", "date": "2019.12.07", "title": "Всеки четвърти българин никога не е ползвал интернет "}
{"url": "https://www.dnes.bg/kino/2019/12/07/da-poviarvash-v-pacienta-dori-da-e-careubiec.430529", "text": "Мъж и бивш престъпник Тимофеев вярва, че е убиецът на цар Александър и цар Николай ІІ. Дотук - нищо странно, особено щом той е пациент в психиатрична клиника. Любопитното настъпва след като психиатърът му д-р Сми\r\nРежисьорът припомня за страшната нощ на 16 срещу 17 юни 1918 г. като ни вмъква в любопитна ситуация, при която лекуваният оказва хипнотично влияние върху лекаря си, който влиза в ролята на цар и скоро осъзнава, че трагедията на Николай ІІ е и негова...\r\nЛичността на Тимофеев е развдвоена и когато състоянието му се влушава се идентифицира с убийците на великите императори.\r\nСтранната  ситуация, в която психиатър е повлиян от пациента си, изследва Карен  Шахназаров в \"Цареубиец\". Пътувайки от Москва в провинциален град, д-р  Смирнов среща един от дългогодишните пациенти на клиника и бивш  престъпник Тимофеев. \n                    \n                    \n                \n                \n\n\n\n\n\r\nПроцесът на лечение се затруднява след като по болния наистина се появяват белези и натъртвания, сходни с тези на убиеца на Александър II. Героят се сдобива и със стомашна язва, като Юровски, убиецът на Николай II.\n\r\nРежисьорът излиза от рамките на тайнствеността и мистерията и разкрива нов поглед върху историята през призмата на настоящето.\n\r\nВ главните роли ще видим Олег Янковский, Малкълм Макдауъл, Армен Джигарханян и др. Гледайте \"Цареубиец\" на 7 декември от 22.30 часа по телевизия .", "date": "2019.12.07", "title": "Да повярваш в пациента, дори да е \"Цареубиец\" "}
{"url": "https://www.dnes.bg/notifikacii/2019/12/07/zemetresenie-ot-3-4-v-turciia-useteno-e-i-v-istanbul.432195", "text": "Днес сутринта около 8.30 часа (местно време) земетресение разтърси района на град Болу в азиатската част на Турция. Трусът бе усетен и в Истанбул.\r\n\r\nПо данни на обсерваторията Кандилли трусът е бил с магнитуд 3.4 по Рихтер, на дълбочина около 10 км.\r\n\r\nЗеметресението е било усетено в съседните на Болу окръзи - Бурса, Бандърма, Измир.\r\n\r\nНяма данни за пострадали и разрушения, но трусът е предизвикал уплаха и паника сред населението, предаде БТА.\r\n\r\nБолу отстои на около 250 км от Истанбул. Районът силно пострада по време на земетресението от август 1989 г., имаше и жертви.\r\n\r\nПо данни на обсерваторията Кандилли след полунощ серия от трусове от порядъка 3.4 - 2.9 - 2.0 са станали в района на Егея.\r\n ", "date": "2019.12.07", "title": "Земетресение от 3,4 в Турция, усетено е и в Истанбул"}
{"url": "https://www.dnes.bg/index/2019/12/07/kakvo-praviat-tezi-hora-na-everest-eto-zashto-11-dushi-umriaha-v-planinata.432122", "text": "Да изкачиш Еверест – това е мечта за много хора, но периода, в който времето е подходящо за това начинание, е изключително кратък. Най-често качването на „върха на света“ става през май, когато времето е достатъчно добро. Но условията винаги могат рязко да се влошат и да поставят живота на алпинистите под риск. Тази година, ситуацията бе особено опасно.\r\nВремето бе лошо, до върха се образуваха невероятно дълги опашки, сред алпинистите имаше и такива, които не бяха подготвени за тежкия преход. А това коства живота на 11 души само за 9 дни. \n\n\n\n\r\nИзвестната снимка на опашката към Еверест е направена на сутринта на 22 май – по време на втория прозорец за катерене на върха, който бе предпочетен от повечето алпинисти. Сред тях е и 45-годишният Райнхард Грубхофер. За австралиеца, това е втори опит да стигне до върха, след като през 2015 година трябва да се откаже заради земетресението в Непал. Тази година, той е бил част от група от 13 души. Вече стигнал до така наречената „зона на смъртта“, той решава да върви през нощта и да стигне върха ранно сутринта на 23 май. Но начинанието му не било лесно. Пред списание GQ,  Грубхофер разказва, колко тежко е било изкачването.\r\n                \n                \n                \r\nЕверест бил необичайно топъл, а снега по склоновете му се топял. На места вместо пухкава покривка имало гола скала. Шиповете на обувките на Грубхофер не можело да се закрепят изобщо за нея.\r\n„Опитваш се да забиеш шиповете, но само се хлъзгаш и губиш баланс. Да се задържиш изисква много енергия“, разказва той. Тогава започва да се чуди, дали не трябва да се върне обратно?\r\n„Това изкачване беше наказание“, признава той. Въпреки всичко, те стигат върха в 9 и 30 сутринта. Правят няколко снимки и започват да слизат обратно. Тогава обаче започват истинските проблеми.\r\nГрубхофер поглежда надолу и освен сивите облаци вижда нещо друго – хиляди алпинисти, тръгнали към върха. Якетата им са цветни, като пакетче от бонбони Скитълс. Всеки път, в който по пътя си надолу той срещал друг човек, който се изкачвал, етикетът изисквал от него да се откопчае от въжето и да направи път. Лек повей на вятъра, невнимание – той бил напълно наясно, че в всеки един от тези моменти, животът му е в риск.\r\nДокато се качват и слизат онези, решили да покорят Еверест, минават през три чекпойнта, познати като „Трите стъпки“. Първата включва преминаването край големи скали, които са отнели живота на най-малко 5 души. Един от тях е „Зелените ботуши“. Самоличността му е неясна, тялото не може да бъде преместено, за това служи като ориентир.\r\nВторият чекпойнт са стълби, вградени в ръба на скалата, а третият включва преминаването през острата  оголена скала, станала известна от снимката на Елия Сайкали.\r\nКогато стигнал вторият чекпойнт, Грубхофер  се натъкнал на момиче, с маркова екипировка от Китай, което било замръзнало от страх на върха на стълбата. То отказвало да слезе по нея.\r\n„Боже господи! Защо не се движи?“, изкрещял един алпинист. Шерпите й се опитвали да я убедят да слезе от там, но тя отказвала. За всички зад нея – нямало връщане назад. Всички те били блокирани, замръзващи.\r\nВсички те знаели, че времето в „зоната на смъртта“ е безпощадно. С всяка изминала секунда без да мърдаш, вероятността да умреш от измръзване, сърдечен удар и инсулт се увеличавала. Грубхофер знаел и още нещо – че поне един човек от екипа му вече е бил изтощен, когато са стигнали върха на Еверст. Той не знаел, как 64-годишният мъж ще издържи.\r\n„Мърдай!“, изкрещял един алпинист зад Грубхофер, а той си помислил: „Леле, това става сериозно.“\r\nТой, както и останалите алпинисти след нея били принудени да чакат 45 минути преди тя да събере смелост и да започне да слиза по стълбите.\r\nС Грубхофер не се случва нищо лошо, но чакането се оказва фатално за неговият партньор Ландграф. Първо, той стъпва на криво, само въжето, прикрепено към якето му, го спасява от това да падне надолу по склона. Но умората и свършилият заради чакането кислород предизвикват сърдечен удар. Ландграф умира. Тялото му е още на Еверест.\r\nОт другата страна на планината, индийският алпинист Кунтал Джоишър, който е и веган, също се опитва да изкачи Еверест. Пред него са трима тийнейджъри, които обаче не знаят как да се изкачат стъпалото. Обикновено 10-минутното изкачване за трениран алпинист се превръща в 30-минутно чакана. Тийнейджърите са бавни, уплашени.\r\n„Мислех си: „Хей, момчета, аз замръзвам до смърт, а вие причинявате задръстване“, разказва  Джоишър. Но на третото стъпало ситуацията още повече се влошила. Той вижда шерп, който лежи проснат върху снега, напълно изтощен. Бутилката му кислород е свършила, а той не знае какво да прави. Джоишър започва да рови в багажа му. Там открива нова бутилка, заменя празната и чака, докато кислородът изпълни дробовете на изпадналия в беда. След 10 минути мъжът се изправя на крака и казва: „Ок, вече съм готов да продължа.“\r\nДжоишър стига върха в 5 и 30 сутринта. Прекарва там 10 минути и отчаяно тръгва да слиза обратно, за да избегне тълпата, която се задава и от двете страни.\r\nКрис Деър също иска да стигне до върха рано сутринта на 23-ти. Един от алпинистите в групата му, 56-годишен ирландец, обаче се изтощава малко след третия лагер. Последвал разума си, той решава да се върне обратно и да не рискува живота си. Други не постъпват така.\r\nДеър стига върха в 9 и 30 сутринта. Малко след това времето се влошава много. Докато слиза, той среща друга алпинистка – Кам Каур и нейният шерп. Те все още се изкачват. Въпреки че ужасно закъснява, тя е категорична, че ще стигне върха. Деър стига лагер три, замръзнал, с малко кислород. След него идва и шерпът на Каур, но йога инструктурката не е с него.\r\n„Имаме проблем“, казва мъжа. Кислородът им свършил, той тръгнал надолу да търси помощ. Тя останала сама под върха. Деър взима резервните си бутилки кислород и тръгвам към жената в беда. Когато я намира, тя се е свила в бебешка поза и постоянно губи съзнание. Физически е безпомощна.\r\n„Не мога да си чувствам ръцете. Замръзнали са“, казва му Каур. Той я хваща и успява да я свали в лагер 3, надвиквайки вятъра, за да я държи будна. Благодарение на бързата реакция на Деър, тя е жива.\r\nПред GQ казва, че все още не се чувства емоционално готова да разкаже историята си от нейната гледна точка.", "date": "2019.12.07", "title": "Какво правят тези хора на Еверест?! Ето защо 11 души умряха в планината... "}
{"url": "https://www.dnes.bg/politika/2019/12/07/borisov-partiinata-subsidiia-mojeshe-da-poprechi-da-se-prieme-biudjetyt.432196", "text": "Партийната субсидия е можело да попречи да се приеме държавният бюджет. Това заяви премиерът Бойко Борисов заяви по време на извънредно заседание на МС.\n\r\nВ края на миналата седмица депутатите приеха партийната субсидия да бъде 8 лв., по предложение на БСП.\n\r\nБорисов обясни, че споровете за размера на субсидията са предизвикали криза в парламента, заседанието е било прекъснато, а той е говорил по темата няколко пъти с министър Владислав Горанов и с Валери Симеонов. По думите му не е можело да се събере кворум в НС.\n\r\n\"Нито съм говорил с Корнелия Нинова, ако тя се е срещала със Симеонов, те да си кажат\", каза Борисов и допълни, че за него е било по-важно да се приеме бюджетът, защото рискът да се работи със стария бюджет щял да попречи министерствата да проведат политиките си.\n\n\n\r\n                    \n                    \n                \n                \n                \n                \"За мое най-голямо съжаление, в момента, в който гласувахме партийните субсидии, 30 точки ги минахме за половин час. Сиреч, оказа се, че другите парламентарни групи се интересуват само от тази точка в бюджета\", коментира премиерът Борисов, цитиран от БТА.\n\r\nПремиерът Борисов каза още, че темата за партийната субсидия отново ще бъде разисквана. Той поясни, че финансовият министър Владислав Горанов ще направи анализ защо предложението е било субсидията да бъде 8 лв., как се е стигнало до тази цифра.\n\r\nБорисов заяви, че трябва да има правила за какво могат да се харчат партийните субсидии. По думите му, ако данъкоплатецът дава пари за дейността на партиите, то тя трябва да бъде регламентирана. Премиерът даде и предложение обществените медии БНТ и БНР, по време на избори, да станат безплатни за всички политически партии.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.12.07", "title": "Борисов: Партийната субсидия можеше да попречи да се приеме бюджетът"}
{"url": "https://www.dnes.bg/index/2019/12/07/56-beli-mechki-okupiraha-selishte-v-chukotka.432192", "text": "Петдесет и шест бели мечки се събраха край селище в Чукотка в североизточната част на Русия, където са хранени от местни жители вследствие на забавеното формиране на ледена покривка в района, предаде Франс прес.\n\r\nСпоред руски медии и Световния фонд за природата 56 полярни мечки в момента са близо до селището Риркайпи, тъй като в резултат на климатичните промени морският лед не е достатъчно стабилен, за да им позволи да тръгнат на лов. \n\r\nСлед идването на мечките местни жители оставили на разстояние от селището трупове на моржове, за да ги нахранят.\n\r\n\"Заедно с други организации създадохме пункт за храна, който снабдихме с намерени на брега трупове на моржове\", разказа Татяна Миненко от местната асоциация \"Мечи патрул\". Мъжките екземпляри обаче не допускали женски и бебета мечки до труповете.\n                \n                \n                \r\nСпоред Миненко събирането на много мечки вече не е изключителен феномен, защото от години ледената покривка се формира по-бавно вследствие на климатичните промени. \r\n \r\n/БТА/\r\n ", "date": "2019.12.07", "title": "56 бели мечки окупираха селище в Чукотка "}
