{"url": "https://www.dnes.bg/zvezdi/2018/09/27/pyrva-razhodka-s-bebeto-za-reichyl-uaiz-i-daniel-kreig.388994", "text": "Рейчъл Уайз и Даниел Крейг разходиха новороденото си бебе из Ню Йорк за първи път вчера (сряда, 26 септември). 48-годишната актриса и 50-годишният ѝ съпруг се сдобиха с първото си общо дете едва преди един месец.\r\n \r\nОт папарашките снимки се вижда, че британската двойка, която от години живее в Голямата ябълка, наистина се наслаждава на новата радост в живота си.\r\n \r\nГордите родители изненадаха света преди няколко месеца като обявиха, че очакват дете, предвид възрастта на Рейчъл. Нейната късна бременност, както и тази на Джанет Джексън, предизвика полемики дали примерът на известните жени да раждат на около 50-годишна възраст е добър.\r\n \r\nНосителката на \"Оскар\" и Крейг, който натрупа световна популярност с ролята си на Джеймс Бонд, сключиха брак през 2011 г. след кратка връзка.\r\n \r\nТе са много дискретни относно отношенията си.\r\n \r\nИ двамата имат по едно дете от предишен брак. Рейчъл има 12-годишен син – Хенри от бившия си мъж – режисьора Дарън Аронофски, а Даниел има 26-годишна дъщеря – Ела от екссъпругата си Фиона Лудън. \r\n \r\n", "date": "2018.09.27", "title": "Първа разходка с бебето за Рейчъл Уайз и Даниел Крейг"}
{"url": "https://www.dnes.bg/notifikacii/2018/09/27/firma-plashta-na-shofiori-dryjte-kolite-si-v-garaji.388968", "text": "Преди две години Джон Зимър, съосновател и президент на Lyft Inc, прогнозира, че в големите американски градове до 2025 г. няма да съществува собственост върху автомобилите. До този срок остават около седем години, а сега Lyft предлага да плаща на хора в около тридесетина града, за да паркират колите си в гаражите за един месец, като компенсацията идва под формата на ваучери за между 500 до 600 долара за услугата за споделено пътуване. Има и кредити за услуги за споделяне на велосипеди и автомобили и за обществен транспорт.\r\nТози ход е маркетингов гамбит. Lyft ще избере около 2000 души, които да участват и да се надява, че те ще бъдат честни за това, че няма да използват личната си кола. Тази програма ще продължи само един месец, но посочва реалната промяна в индустрията със споделено пътуване. През 2018 г. и двете компании - Lyft и Uber Technologies Inc., добавяха нови видове транспорт към своите платформи. Всяка от тях купи компания за споделяне на велосипеди - изборът на Uber беше Jump, а на Lyft - Motivate. И двете компании развиват собствени услуги за споделяне на скутери. Lyft също така преработи приложението си.\r\n                \n                Убеждението зад тези ходове е, че бъдещето на компаниите за споделено пътуване ще зависи от това да станат по-общи доставчици на транспортни услуги. През миналата година фиксирането над автономните превозни средства бе изместено, поне в краткосрочен план - от ентусиазъм за по-нискотехнологични форми на личен транспорт.\r\nЗимър описа програмата, която компанията нарече \"Ditch Your Car\", като начин да се накарат хората да се чувстват комфортно с алтернативи на собствеността на автомобила. „Трябва да осигурим надеждна услуга, която да се конкурира с идеята, че колата ви е паркирана пред къщата ви, което е изключително удобно\", каза той.\r\nТой каза, че Lyft не е бил достатъчно твърд, за да направи много повече, отколкото да оцелее през по-голямата част от историята си, но смята, че компанията вече е преминала покрай крайъгълния камък. Правната несигурност около услугите в Съединените щати е повече или по-малко решена. Lyft увеличи своя пазарен дял до 29%, в сравнение с 16% в началото на миналата година, според Second Measure, фирма, която анализира записите на кредитни карти. Lyft заяви през юни, че е получила ново финансиране за 600 млн. долара, а Bloomberg News наскоро съобщи, че компанията е започнала подготовка за листване през 2019 г. Зимър казва сега, че напредъкът в основния бизнес дава на компанията свободата да разшири обхвата си. „Ние най-накрая сме в точката на стабилност, където можем да удвоим тези усилия\", каза той.\r\n", "date": "2018.09.27", "title": "Фирма плаща на шофьори: Дръжте колите си в гаражи!"}
{"url": "https://www.dnes.bg/obshtestvo/2018/09/27/ekspert-ne-sme-syzreli-za-krai-na-monopola-na-nzok.389010", "text": "Как ще се случи плавният преход в системата на здравеопазването и готови ли сме да заговорим за демонополизация на Здравната каса? \n\n\n\"Още от 90-та година тръгнахме да се променяме плавно – и още се променяме. Няма как с несъвместими неща да се подхожда плавно. Трябва да се подходи рязко с демонополизацията на Здравната каса. Но все още нямаме политическата зрялост за подобно нещо. Обществото също не е готово за основни промени. Ще се радваме по-скоро на частични промени\", отбеляза бившият директор на \"Пирогов\" доц. Спас Спасков.\n\r\n\"Вижте какво разделение има в политическата класа. Няма да ходим на работа, ще ходим на работа. Представяте ли си една болница да реши днес да не работи? Ако депутатите не гласуват и обсъждат закони – нека да освободят позициите\", призова гостът в \"Денят ON AIR\".\n                    \n                    \n                \r\nСпоред доц. Спасков, за да има сериозно и добро здравеопазване, трябва да се постигне консенсус между политическите сили.\n\r\n\"Пътят на промяната е дълъг и труден. Няма как за 5 минути да се направи нова система, в която никой да не дава пари, но да получава свръх продукт. Трябва да има баланс. Това здравно министерство се опитва да ни подбутне към баланса. Трябва да знаем какво получаваме срещу парите си\", категоричен бе той.\n\r\nПред Bulgaria ON AIR бившият директор на \"Пирогов\" заяви, че не вярва, че скоро ще се случи демонополизацията на Здравната каса.\n\r\n\"Рано или късно ще се случи. Обществото постепенно съзрява, че подобно нещо е наложително. Реформирането на този сектор е изключително трудна задача. Ще се кажат много истини и неистини. Но докъде ще се стигне, зависи от политическата воля\", изтъкна за финал доц. Спас Спасков.\n\r\n", "date": "2018.09.27", "title": "Eксперт: Не сме съзрели за край на монопола на НЗОК"}
{"url": "https://www.dnes.bg/stranata/2018/09/27/kompiutyrna-karta-pokazva-zamyrsiavaniiata-v-cherno-more.388953", "text": "Община Бургас започва изпълнението на екологичен проект, насочен към опазване на чистотата на Черно море и крайбрежните райони. Ще бъде създадена компютърно моделирана карта на разпространението на твърдите отпадъци в неговата акватория. Това съобщи на пресконференция днес в Бургас заместник-кметът по европейски политики и околна среда в местната община Руска Бояджиева.\r\nПроектът \"Иновационни техники и методи за намаляване на морските отпадъци в крайбрежните райони на Черно море\" е финансиран от оперативната програма \"Черноморски басейн 2014-2020\". Водещ партньори на Община Бургас са фондация \"Виа Понтика\", Университетът в Констанца, Румъния и Държавният университет на Тбилиси в Грузия.\r\n                    \n                    \n                Предстои експерти от трите държави да анализират натоварването, да проследят основните замърсяващи потоци и да се извърши почистване на отпадъци в избрани застрашени райони. Наличната информация ще бъде събрана в обща база данни.\r\nБояджиева информира, че проектът има за задача да открие пътя на основните потоци отпадъци, да ги свърже с въздушните и морските течения и да локализира потенциалните точки на концентрация. За постигането на тази задача ще бъде направена компютърна карта на разпределението на отпадъците, чиято цел е да се предвидят техните движения. Ще бъдат организирани трансгранични кампании за почистване.\r\nЦелта е да се включат много доброволци, включително ученици, у които да се възпитава отношение към опазването на нашето море, добави Бояджиева, цитирана от БТА. Тя поясни, че по време на изпълнението ще бъде разработена Методика за идентифициране на горещи точки и Насоки за екологосъобразно управление на морските отпадъци.\r\nБояджиева информира, че в периода 2-3 октомври в Бургас ще има семинар за въздействието на замърсяването с твърди отпадъци в Черно море. В него ще участват учени и преподаватели, работещи в сферата на опазването на околната среда и устойчивото използване на природните ресурси.", "date": "2018.09.27", "title": "Компютърна карта показва замърсяванията в Черно море"}
{"url": "https://www.dnes.bg/notifikacii/2018/09/27/merkel-kontrabandist-prenasiala-zapadni-marki-pytuvala-iz-bylgariia.388946", "text": "Ангела Меркел е позната с много неща, наред и с това, че брани яростно личния си живот.\r\nВсе пак, на среща с младежи в Хановер, германският канцлер разкри някои подробности от младежките си години.\r\nМеркел е родена в Германската демократична република (ГДР) и като неин гражданин, не е имала правото да пренася повече от 30 марки при пътуване в чужбина.\r\nСамо че Ангела Меркел е нарушила това правило и е пренасяла нелегално западни марки при пътуванията си в Източна Европа, пише \"Билд\".\r\nПритежанието на германски марки е било строго регулирано в ГДР и за притежанието им човек е имал нужда от разрешение. Това обаче не попречило на бъдещата канцлерка на Обединена Германия.\r\n                \n                \"В България и Румъния можеше да се къмпингува свободно, така че обикаляхме наоколо с 20 кг на гърба си\", разказа Меркел пред младежи на дискусия: \"Да говорим за Европа\".\r\nУловката бил лимитирания бюджет. Тя можела да носи до 30 марки за ден, но само къмпинга в Будапеща струвал между 10 и 15 марки.\r\n\"Така че можеше да си позволим да ядем само супа от пакетчета. Затова винаги се опитвахме да пренесем западни марки, ако имахме\", обясни Меркел.\r\nТя разказа още, че винаги се прибирала в ГДР със \"западна литература\".\r\n\"Но митничарите бяха много строги\", посочи Меркел, обяснявайки, че книгите трябвало да бъдат добре скрити.", "date": "2018.09.27", "title": "Меркел контрабандист: Пренасяла западни марки, пътувала из България"}
{"url": "https://www.dnes.bg/notifikacii/2018/09/27/mejdu-minalo-i-bydeshte-mahnaha-vsichko-cherveno-no-stalin-ostana.388881", "text": "\"Махнахме всичко червено\". Сталин обаче остана. За едно пътуване из Грузия – страната, която се разкъсва между миналото и копнежа по Запада.\n\r\nЗаминаваме за Гори. На гости при Сталин. Срещаме го начаса. На неговия паметник е посветена една цяла огледална чакалня на гарата. Възбудени германски гости си правят скандални селфита с усмихнатия под мустак. Тежкó им обаче, ако той реши да се пробуди!, пише в своя пътепис Кристоф Дикман в \"Ди Цайт\", цитиран от \"\".\n\r\nВ една странична уличка отново се натъкваме на него като нежен и красив юноша. Униформата още я няма, носи рубашка. Тогава се е наричал \"Сосело\" и е пишел стихове. Юношеските ръце държат книга и молив, липовите листа галят каменната му глава. 17-метровата статуя на Сталин през 2010 година беше прокудена от площада пред кметството\n                \n                \r\nДържавният музей на Сталин се намира на едноименната алея. Посетителят пристъпва в един истински дворец. Първо обаче трябва да разгледа скромния специален вагон на Сталин, а после – детската му люлка под балдахин. В тази кирпичена колиба е отрасъл отрокът на обущаря, пияница и побойник Бесарион Джугашвили и на добросърдечната му невеста Кеке.  Дворецът излъчва едно-единствено съобщение: величие. На него е посветена и проповедта, която нашата екскурзоводка реди от 1980 година насам. Семинаристът е изритан от семинарията заради марксистки тежнения, след което се радикализира. Шест пъти царят го изпраща на заточение, пет пъти той успява да избяга. Ето, куфарът от заточението му. Октомврийската революция побеждава.\n\r\nЛенин умира, а неговият престолонаследник ощастливява човечеството. Виждаме всичко това, изрисувано с гореща вяра.\n\r\n\n\r\nСталин проповядва комунизма. Дава указания на зидари, на промишлени работници, на млади колхознички. Приема в Кремъл народни депутации. Вслушва се, подписва декрети. Крачи замислен из заснежени планини. Пише стихове и краси галерията на най-прекрасните грузински поети. Светилата на съветската наука през 1939 година го избират за член на Академията на науките, но тогава Хитлер престъпно започва Втората световна война. Сталин лично води битката за Москва. Фашистите пленяват Яков, сина му, и искат да го разменят срещу Фридрих Паулус, победения край Сталинград. Сталин отказва: Нямало да размени фелдмаршал срещу обикновен войник, още повече, че всички съветски войници били негови деца. Сталин – бащата на народите! Яков е разстрелян.\n\r\nИзведнъж екскурзоводката предизвиква объркване и недоумение. Край една фото-витрина тя обяснява: Тук виждате жертвите на големите репресии. А тук - партийните ръководители, отговорни за това. Естествено, трябва да се подчертае, че най-големият извършител е бил Сталин. И отново се връщаме към реликвите. Дарове от трудещите се маси. Часовник с изобразен танк. Палто от норки с името на Вожда. Портрет, избродиран с коприна: Сталин и Мао като братя. После обаче идва 1953: смърт и апотеоз. Траурното поклонение, смъртната маска върху червено кадифе. Изработени са общо девет маски, а петима художници увековечават светите мощи в последното им ложе.\n\r\nТози музей е направо непоправим. Той сам по себе си е експонат – нещо като вампирски замък или свещен саркофаг. Директорката Лиана Окропиридзе поела длъжността през 2012 година и ѝ се искало нещо да реформира. Но се оказало доста трудно. Вярно, постигнала известни успехи, например изложбата за преследванията срещу жени. По време на презентацията на една критична книга обаче публиката се разгневила и дори повикала полиция. Музеят разполага и с магазин за сувенири: бюст на Сталин, тениска с лика на Сталин, коняк, химикалки, тесте карти. Човек може да си купи и стиховете на Сосело – в триезично издание. \"Към Луната: Като преди изплувай неуморна/над лесове и земна твърд/и със сияние сребристо/мъгла и мрак ти прогони.\" (1895)\n\r\nИзведнъж настъпва гълчава. В музея нахлуват ученици, цял клас. Учителката обяснява, че 70% от грузинците проявявали отрицателно отношение към Сталин. Е, имал си и почитатели, дори в семействата на жертви. Децата се надвикват. Всичките говорят английски.\n\r\nА какво мислят за Сталин? Минало. Баба и дядо го обичат, казва един. Едно русокосо момче, с блеснали очи: Ние пък си правим майтап!\r\n", "date": "2018.09.27", "title": "Между минало и бъдеще... Махнаха всичко червено, но Сталин остана!"}
{"url": "https://www.dnes.bg/photo/2018/09/27/vse-po-goliam-potencial-v-investiciite-s-riskov-kapital.389011", "text": "\n\r\nФинансиране за създаване на стартиращи компании в България има, но това не важи за рисковия капитал. Липсва дялов капитал за растеж, а в същото време сериозни средства стоят в банките при отрицателни лихви. И макар да има известно развитие по въпроса, ако не се влее достатъчно капитал в развитието на компаниите, това ще забави ръста и на икономиката. Това бяха основните изводи от форума на Клуб Investor \"Предприемачи на бъдещето\".\n\r\nВ България има ресурс за първоначално финансиране на стартъпи, но недостатъчно ресурс за рисков капитал. С тези думи откри Виктор Манев от Impektus Capital.\n\r\nВ страната ни финансирането е с 12 пъти по-малко от това на европейско ниво и се отпускат 6 пъти по-малко пари спрямо БВП, заяви той.\n                \n                \r\nВ Централна и Източна Европа, където в инвестициите се включва и венчър (рисков) капитал, има две страни, които са сериозно напред – Полша и Унгария. В България през 2017 г. са сключени 20 сделки и тя е на трето място по брой сделки в ЦИЕ.\n\r\n\"В България има 25 хиляди компании, които растат с 25% като развитие. Това означава, че те имат нужда от 25 млрд. лева от капитал\", посочи финансистът и обясни, че търсенето е най-голямо сред ИТ фирмите и търговските компании.\n\r\nМанев каза, че в България предлагането на пари зависи от кредитите и напомни, че от 2010 до 2017 г. петгодишните заеми растат с 5%, което представлява слаб ръст, а в същото време спада матуритетът на заемните пари.\n\r\nИзпълнителният директор на Българската агенция за инвестиции Стамен Янев подчерта от своя страна, че \"в  БАИ винаги сме искали да бъдем предприемчиви в рамките на администрацията, за да бъде България добро място за правене на бизнес\", припомняйки, че от 2015 г. заедно с Министерството на икономиката са подкрепени проекти за 1,5 млрд. лева, които са с потенциал да разкрият 12 хил. нови работни места.\r\n", "date": "2018.09.27", "title": "Все по-голям потенциал в инвестициите с рисков капитал"}
{"url": "https://www.dnes.bg/notifikacii/2018/09/27/kriza-s-shokolada-zadava-li-se-shokokalipsis.388982", "text": "Ще останем ли без шоколад до 2050 година? Няколко статии напоследък сочат, че ни предстои голяма криза с шоколада.\n\r\nСтойността на световния пазар за шоколад продължава да поставя нови рекорди и може би до 2025 година ще се удвои спрямо равнището от 2015 година. Консумацията е тласкана нагоре основно от ползите за здравето, приписвани на шоколада, като забавяне на стареенето, антиоксидантно действие, намаляване на стреса, регулиране на кръвното налягане и други, пише Йована Станислевич* за Би Би Си.\n\r\nИ така, къде са най-големите шокохолици?\n\r\nТрадиционно, над половината от всички произвеждани количества шоколад се изяждат в Западна Европа и Северна Америка. Най-лакомата за шоколад страна в света е Швейцария, с над 8 килограма шоколад на човек през 2017 година.\n                \n                \r\nНови пазари за шоколада\n\r\nМакар развитите пазари да са на предната линия в шоколадовата страст, бъдещите възможности за растеж може би са другаде.\n\r\nЕдната посока води към Китай и Индия, всяка от които има население от над един милиард души. Бързата урбанизация, нарастващата средна класа и промяната в потребителските вкусове провокираха нарастващ апетит за шоколад.\n\r\nИндия в момента е сред най-бързо растящите пазари на шоколад, като търсенето стабилно расте през последните години. През 2016 година там са били изядени над 228 000 тона, което е увеличение с 50 % спрямо 2011 година. Индийците си падат по всичко сладко и шоколадът стана едно от любимите им изкушения, като мнозина го възприемат като здравословен и не се сдържат да го похапват.\n\r\nКолкото до Китай, след икономическите реформи в началото на 80-те години шоколадът бе считан за рядък деликатес. Оттогава страната изостава по потребление на шоколад, като средният китайски потребител изяжда средно под 1 килограм годишно.\n\r\nТова обаче се промeня с навлизането на нови тенденции като \"културата на кафето\", което се отразява на начините, по които шоколадът бива използван и консумиран. Освен това милиони състоятелни китайци пазаруват онлайн висококачествени чуждестранни деликатеси, което кара търговски платформи като Alibaba да преосмислят бизнес моделите си, за да останат начело в играта.\n\r\nПроизводството на шоколад е в опасност\n\r\nПроизводителите на шоколад обаче са в затруднение. Какаото, деликатното растение, от чиито плодове се прави шоколадът, има нужда от влажен тропически климат и сянката на дъждовните гори, което ограничава районите, където може да бъде отглеждано. Най-подходящите региони са в Западна Африка, като само от Кот д'Ивоар и Гана идват над 50% от цялото световно производство.\n\r\nВ резултат от глобалното затопляне обаче производството на какао в тези райони се очаква буквално да тръгне нагоре - да бъде преместено към по-висока надморска височина, за да се запазят оптималните условия за отглеждане на какаовите дървета.\n\r\nДостъпните земи обаче са ограничени, тъй като земеделието в много от тези райони е забранено или те могат да не са подходящи за културата.\n\r\nБолести и алтернативни продукти\n\r\nВраговете на какаовите дървета се появяват в различни форми и размери, като двама от тях са болестите и вредителите. Според оценки тези напасти могат годишно да причинят загубата на 30 % до 40 % от общото световно производство на какао.\n\r\nПрез юни тази година Кот д'Ивоар обяви, че ще трябва да унищожи цяла какаова плантация от 100 000 хектара, заразена с опасен вирус, за да попречи на по-нататъшното му разпространение. Ще бъдат необходими поне пет години преди в района отново да могат да бъдат засадени какаови дървета.\n\r\nЗаради природните рискове, съчетани с ценовите колебания, фермерите, отглеждащи какао, обмислят дали да не се пренасочат към алтернативни насаждения, които са по-доходоносни и лесни за отглеждане.\n\r\nИндонезия, третият по големина производител на какао в света, отбелязва спад в производството на какао от 2010 година заради лошите метеорологични условия и остаряването на какаовите дървета. Поради това някои фермери преминаха към производство на царевица, каучук или палмово масло.\n\r\nПроизводителите гледат в източна и южна посока\n\r\nТези общи заплахи и силното търсене от нови пазари изпращат ясен сигнал до големите производители на какао.\r\nГана, вторият по големина доставчик на какао в света, гледа на Азия и най-вече на Китай като следващата \"голяма работа\". За да увеличи годишното си производство на какао, Гана се опитва да си осигури кредит от 1,5 милиарда долара от китайската Eximbank. Сътрудничеството има подкрепата на правителствата от двете страни като взаимният интерес е очевиден, отразен в потенциала на китайския пазар за шоколад.\n\r\nДруги \"горещи дестинации\" са Близкият изток и Африка.\n\r\nОбединените арабски емирства и Саудитска Арабия са лидери в консумацията на шоколад на глава от населението, надминавайки значително средното равнище за региона. Потребителите на тези пазари възприемат шоколада като символ на богатство, което засилва търсенето на луксозни марки.\n\r\nПроизводителите на шоколад отчитат добро представяне и в Алжир, макар и благодарение на различна причина. Според Euromonitor алжирците гледат на шоколада като на енергиен стимулатор, което води до процъфтяване на индивидуалното потребление, особено сред младите хора, докато правенето на шоколадови подаръци е по-слабо застъпено.\n\r\nРеално ли е устойчивото производство на шоколад?\n\r\nНай-големите производители на шоколад активно участват в инициативи за устойчивост като Rainforest Alliance, UTZ и Fairtrade.\n\r\nАмериканският концерн Mars Wrigley Confectionary, водещият световен производител на сладки изкушения по чисти продажби през 2017 година, отдели 1 милиард долара, за да подпомогне създаването на по-топлоустойчиви какаови насаждения. Освен това през 2009 година Mars бе първият голям производител на шоколадови изделия, който обеща до 2020 година да използва 100 % сертифицирано какао. Примерът му бе последван от неговите конкуренти Hershey's, Ferrero и Lindt.\n\r\nMondelez International иска цялото какао, което използва, да е произведено по устойчив начин. Milka е последната от марките му, която се присъедини към кампанията Cocoa Life, започната през 2012 година с цел да засили позициите на фермерите, отглеждащи какао.\n\r\nМакар тези инициативи да са страхотен скок напред, основните участници в производствената верига признават, че те не са достатъчни, за да бъдат изведени фермерите от бедността, което е сред основните проблеми.\n\r\nПример е Кот д'Ивоар, водещата страна производител на какао в света.\n\r\nФермер, отглеждащ какао с UTZ-сертификат, ще спечели само 84-134 евро (99-158 долара) или само с около 16 % повече годишно от производителите, които нямат сертификат.\n\r\nПоявяват се и други проблеми като например ограничения обхват на сертификацията.\n\r\nЗа да се възползват максимално от процеса, фермерите трябва да са членове на кооперативи. В случая на Кот д'Ивоар в момента само около 30 % от фермерите членуват в кооперативи. Друго затруднение е да се гарантира, че в цялата производствена верига не е използван детски труд - нещо, което е практически невъзможно за контрол.\n\r\nПроизводителите на какао в Африка имат собствени планове, обявявайки инициатива, подобна на ОПЕК. Те искат да имат по-голямо влияние върху световните цени на какаото чрез по-добро координиране между страните на производствените равнища и политиката на продажби. Това може да защити по-добре малките фермери, които са уязвими от ценовите колебания на световния пазар.\n\r\nМакар твърденията за задаващ се \"шококалипсис\" засега може би да са преувеличени, рисковете са реални и трябва да им обърнем внимание.\n\r\nИзточник на оптимизъм е наблюдението, че основните участници в процеса на производството на шоколад са единодушни за необходимостта на направят собствен принос. Остава да се види дали това ще бъде достатъчно, за да се подсигури бъдещето на шоколада. \n\r\n*Йована Станислевич е професор по международен бизнес в Grenoble Ecole de Management (GEM).\n\r\n(БТА)", "date": "2018.09.27", "title": "Криза с шоколада. Задава ли се \"шококалипсис\"?"}
{"url": "https://www.dnes.bg/politika/2018/09/27/patriot-zadyljenie-na-opoziciiata-e-da-uchastva-v-rabotata-na-ns.389012", "text": "Пленарното заседание днес не се състоя заради липса на кворум.  Опозицията в лицето на БСП и ДПС отказаха да се регистрират, а  управляващото мнозинство успя да събере едва 106 народни представители,  при необходими 121 за кворум и за започване на работа. И всичко това с  гласовете на депутатите от \"Воля\".\r\n\"Опозицията използва един утвърден инструмент в парламентарната практика. Той се нарича парламентарен бойкот. Бойкотираха парламентарното заседание с ясна политическа цел\", заяви депутатът от ОП доц. Милен Михов в \"Денят ON AIR\".\n\r\nПо думите му бойкотът на опозицията е начин БСП и ДПС да заявят желанието си за предсрочни избори.\r\nДоц. Милен Михов обаче коментира, че всеки народен представител е произнесъл клетва да спазва конституцията и да работи в полза на всички граждани, не само на своите избиратели. Според него още от утре парламентът ще има мнозинство и ще работи спокойно.\n                    \n                    \n                \r\nНародният представител коментира и темата за референдума в Македония. Според него в сегашните обстоятелства е трудно да се направи прогноза, но най-вероятно допитването няма да мине 50 % активност.\n\r\n\"Македония е изправена пред избора - да поеме към свото европейско бъдеще, или да остане в сянката на Белград. За съжаление, отговорът ще е такъв, че с единият крак ще тръгне по този път, но с другият ще остане в старото положение. Предизвикателствата са много сериозни, най-вероятно ще има предсрочни избори\", заяви в \"Денят ON AIR\" депутатът.\n\r\n\n\r\n ", "date": "2018.09.27", "title": "Патриот: Задължение на опозицията е да участва в работата на НС"}
{"url": "https://www.dnes.bg/obshtestvo/2018/09/27/bylgarinyt-bolen-nzok-harchi-poveche-za-lechenie-v-chujbina.388979", "text": "\r\n\r\nНачева  не се ангажира с конкретни суми, свързани с нарастването на разходите за  лекарства, но каза, че тенденциите в лекарствената сфера са твърде  динамични. Тя допълни, че има различни възможности за \"удържане на  разходите\".\r\n                    \n                    \n                Начева поясни, че анализите в това направление  продължават и уточни, че все още е рано да се говори за очакван дефицит  на НЗОК. Рано е да се правят окончателни заключения за недостига на  средства в Касата, но с отчета за изминалите 9 месеца, който ще се  разгледа през октомври, ще има по-ясна информация за очакваното  изпълнение на бюджета, допълни тя.\r\nУвеличените разходи може би ще окажат влияние върху бюджета на Касата за следващата година, допълни още Начева.\r\n ", "date": "2018.09.27", "title": "Българинът болен! НЗОК харчи повече за лечение в чужбина"}
{"url": "https://www.dnes.bg/stranata/2018/09/27/mariia-bolestta-maichinoto-syrce-ot-vraca-do-precedent-v-keimbridj.388966", "text": "М\r\nДуми, които биха кънтяли в главата на всеки родител. Родител, който се е отдал на детето си, който за мнозина се е обрекъл на вечни мъки. Но майчиното сърце не вижда по този начин. Майчиното сърце гледа света през други очи. През очите на безрезервната обич. През очите на онова дете, което се е превърнало в целия ти свят от мига, в който се е появило на бял свят.\r\n\r\n                    \n                    \n                Това е истински въпрос. Въпросът на Мария – 17-годишно момиче от Враца, което страда от церебрална парализа. Тя е дете с увреждане. Но това по никакъв начин не я дефинира, не изчерпва възможностите й, нито пък определя бъдещето й.\r\n\r\nМайката на Мария била бременна с близнаци. След тежки усложнения по време на бременността оцелява само тя. Прекарва дълго време в кувиоз. Малко преди да навърши една годинка става ясно, че Мария страда от детска церебрална парализа.\r\nМомичето не може да ходи, а движи ръцете си трудно. Попада в графата \"Дете със специални образователни потребности\", но разсъждава като съвсем пълноценен и нормален човек.\r\n\"Смятам, че образованието ще ме закара по-далеч в живота от физическите мъки\", споделя Мария пред Нова телевизия.\r\nСтремежът й да се развива, обаче, е възпиран от институциите. 80% от училищата в родния й град Враца я отхвърлят с аргумента, че те не приемат \"такива деца\". \"Онези деца\" са отхвърлени от много системи – здравната, образователната. От обществото.\r\nМария, обаче, не позволява нито на институциите, нито на увреждането да я спрат да върви по пътя си. Така 17-годишното момиче стига до Кеймбридж.\r\nЗаради нея университетът изцяло променя условията за провеждане на изпита за сертификат по англиийски език, за да може Мария да се яви на него. Решават да увеличат времето за изпита, но без да променят неговото съдържание. Назначават и асистент, който да попълва отговорите, които момичето дава. И след 8 часа тя успява.\r\nУспехът за един човек със 100% намалена трудоспособност и трудна подвижност е значителен. Още повече, когато си прецедент в историята на престижния университет, който е шокиран, че дете с церебрална парализа има такова високо интелектуално ниво.\r\n\"Не считам това за голям успех, защото се считам за напълно нормален човек. Фактът, че имам увреждане, просто носи допълнителни трудности, но не ме прави по-различна от останалите. Разбирам го като следващата стъпка от дълго пътуване\", разказва Мария.\r\nПътуването, обаче, освен дълго, е и трудно. Мария иска да замине за чужбина и да учи продуцентство и напълно осъзнава, че след това няма да може да работи в България. Защото тук тя е от \"онези деца\".\r\n\"В сегашното положение това е абсолютно невъзможно. Почти 90% от града е недостъпен. Искам да съм напълно пълноценна във всяко едно естество на човешкото съществуване. Опитваме се да се борим, но все повече, с всеки изминал ден виждам колко е неефективно. Потенциалът и на двете ни – на мен и майка ми, ще бъде похабен\", коментира Мария.\r\nПотенциалът й ще бъде похабен. Животът й също ще бъде похабен. Защото тук Мария е от \"онези деца\" - не-пълноценните, не-способните, не-нормалните, не-исканите, не-обичаните, не-поглежданите, не-приетите. Тук Мария е от не-човеците.", "date": "2018.09.27", "title": "Мария, болестта, майчиното сърце... От Враца до прецедент в Кеймбридж!"}
{"url": "https://www.dnes.bg/stranata/2018/09/27/vremeto-sutrin-studeno-posle-slynceto-se-usmihva.389001", "text": " през нощта ще е предимно ясно и почти тихо. Сутринта ще е студено с минимални температури - предимно между 1 и 6 градуса, и на места ще има слаби слани.\r\nПрез деня ще преобладава слънчево време, с временни увеличения на облачността, предимно висока. Вятърът ще се ориентира от изток- югоизток и ще е слаб. Дневните температури ще продължат да се повишават, а максималните ще са между 19 и 24 градуса, според прогнозата на НИМХ-БАН.\r\nПо Черноморието ще преобладава слънчево време, с временни увеличения на облачността, по-значителни над южните райони. Ще духа слаб до умерен изток-североизточен вятър. Максималните температури ще са 18-20 градуса. Температурата на морската вода ще е 21-23 градуса. Вълнението на морето ще е 2-3 бала.\r\n                    \n                    \n                Над планините ще бъде предимно слънчево. Вятърът ще се ориентира от юг-югоизток, ще е слаб - до умерен. Ще се затопли, а максималната температура на височина 1200 метра ще е около 13 градуса, на 2000 метра - около 8 градуса.\r\nАтмосферното налягане ще продължи да се понижава и ще доближи средното за септември.\r\nВ събота, 29 септември, ще преобладава слънчево време. От юг-югозапад облачността ще се увеличава и вплътнява и след обяд в Южна България ще започнат валежи от дъжд. Вятърът ще се ориентира от североизток и ще се усили. Температурите още малко ще се повишат и максималните ще бъдат между 20 и 25 градуса.\r\nВ неделя, 30 септември, ще преобладава облачно време и на много места ще има превалявания от дъжд. Ще продължи да духа предимно умерен вятър от изток-североизток. Дневните температури слабо ще се понижават, а сутрешните ще са сравнително високи.", "date": "2018.09.27", "title": "Времето: Сутрин – студено, после слънцето се усмихва"}
{"url": "https://www.dnes.bg/obshtestvo/2018/09/27/bylgarinyt-kara-biasno-kamerite-hvanali-417-000-narusheniia.389004", "text": "От началото на годината досега 148 мобилни камери на полицията са заснели над 190 000 нарушения на пътя, а 28 камери на триноги, които бяха въведени на 1 март, досега са заснели над 100 хиляди нарушения. Това обяви на брифинг на магистрала \"Струма\" в района на пътен възел \"Зелен дол\" комисар Росен Рапчев, началник на отдел \"Пътна полиция\" към ГД \"Национална полиция\". \n\n\nПо повод информациите в интернет, че камерите не работят, мога да кажа, че камерите работят добре и заснемат всички нарушения на скоростта. Имахме няколко дефектирали устройства, но в момента работят всички камери, отчете комисар Рапчев. \n                    \n                    \n                \r\n\"Имаше проблеми с камерите в Благоевград, Русе, Ловеч и Разград, но те са отремонтирани и вече са в действие\", уточни той и поясни, че камерите са сертифицирани от Българския институт по метрология. \n\r\nКамерите на триноги работят ефективно на автомагистралите. На автомагистрала \"Тракия\" в района на Пазарджик само за месец септември са установени над 850 нарушения на скоростта, посочи комисар Рапчев и допълни, че когато техническо средство даде дефект, пътният полицай е длъжен да направи докладна и техническото средство да се даде на фирмата за ремонт. \n\r\nДефектите на камерите показват невъзможност да регистрират нарушения и в никакъв случай това не води до ощетяване на шофьорите. Очакваме всеки момент обществената поръчка да приключи, да се сключи договор с фирма и да бъдат доставени още 56 камери на триноги, поясни началникът на отдел \"Пътна полиция\" към ГД \"Национална полиция\", цитиран от БТА.\n\r\nВ момента има 23 стационарни камери, една система за средна скорост на АМ \"Люлин\" и още една, която в момента се изгражда на територията на област Пловдив, 148 мобилни и 28 преносими камери на триноги. \n\r\nПрез тази година, в сравнение с миналата година, има над 135 000 нарушения на скоростта повече. През 2017 година са установени 282 000 нарушения на скоростта, а тази година досега имаме над 417 000 нарушения, допълни комисар Рапчев.\n\r\nСлужители на \"Пътна полиция\" демонстрираха на място пред журналисти работата на т.нар. мобилна камера на тринога. Подготовката за пускане в действие на камерата отнема 10-15 минути и тя може да работи в продължение на 4 часа, зареждана от подвижна акумулаторна батерия.", "date": "2018.09.27", "title": "Българинът кара бясно, камерите хванали 417 000 нарушения"}
{"url": "https://www.dnes.bg/akoshtete-vqrvaite/2018/09/27/nik-djonas-s-rojden-den-na-mach-priianka-do-nego.388961", "text": "Ник Джонас отпразнува подобаващо 26-ия си рожден ден, който беше на 16 септември. Естествено, до него беше годеницата му, индийската актриса, Приянка Чопра. \r\nПървоначално те се наслаждаваха на компанията на най-близките приятели на Ник в бар на стадиона \"Angel\" в Анахайм, щата Калифорния. По това време там имаше бейзболен мач.\r\n \r\nПосле пък се запътиха към Далас, за да гледат мача между Dallas Cowboys и New York Giants, който се игра на стадиона AT&T. Приянка публикува сладка снимка, на която с Джонас се целуват и го поздрави за рождения ден.\r\n \r\n", "date": "2018.09.27", "title": "Ник Джонас с рожден ден на мач, Приянка – до него"}
{"url": "https://www.dnes.bg/sofia/2018/09/27/anulirat-ogromni-smetki-za-voda-na-jiteli-v-krasno-selo.389008", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа жителите на блок 200 в столичния квартал \"Красно село\", които получиха сметка от 75 хиляди лева за вода, няма да им се налага да ги платят.\n\r\nСлед няколко проверки на \"Софийска вода\" става ясно, че начислените суми ще бъдат анулирани. Общият водомер на входа вече е сменен с такъв за дистанционно отчитане.\n\r\nНа 6 септември ви разказахме за проблема с огромните сметки за вода на хората от този блок. Тогава потърпевшите изразиха подозрения, че става въпрос за дефект на водомера. От \"Софийска вода\" все още нямат категоричен отговор как се е стигнало до огромното начисляване.\n\r\nСлед проверката не са установени течове, кражби или използване на водата от търговски обекти.\r\n                    \n                    \n                Станислав е един от потърпевшите. Неговата фактура е била на стойност почти 3500 лева.\n\r\n\n\r\n ", "date": "2018.09.27", "title": "Анулират огромни сметки за вода на жители в \"Красно село\""}
{"url": "https://www.dnes.bg/sofia/2018/09/27/ideia-ot-stolichnata-obshtina-stiker-po-kolite-za-chist-vyzduh.388971", "text": "Внесохме в Министерството на околната среда и водите предложение за екологичен стикер, който всеки автомобил да получава след преминат преглед. Това каза кметът на София Йорданка Фандъкова по време на представянето на проекта на Национална програма за подобряване качеството на атмосферния въздух 2018-2024 г.\n\r\n\"Най-важната стъпка е всички институции на държавно и местно ниво, заедно с неправителствените организации и медиите, да работят за подобряване качеството на въздуха. Това означава подобряване качеството на живот и това трябва да бъде обща цел с ясно разписани политики. Затова приветствам усилията на МОСВ да предложи национална програма, защото това ще въведе строги правила и ред, по които да работим\", посочи Фандъкова.\n                    \n                    \n                \r\nТя заяви, че през последните години София има подобрения по всички показатели, които измерват качеството на въздуха.\n\n\r\nПо официални данни от 2009 г. до 2016 г. София успя да приведе в норма всички показатели освен фините прахови частици, посочи още столичния кмет. \n\r\n\"Има столици на развити държави, които все още не могат да постигнат нормите. Така че всички столици работим по общи проблеми. Но в София се набелязват тенденции на спад, въпреки това обаче имаме още сериозна работа. Подобрението не е еднократен акт, а трябват постоянни целенасочени действия\", обясни столичният кмет.\n\r\nФандъкова посочи като огромно признание, че в доклада си Световната банка разглежда като приоритет мерките, които София предприе още преди години. \n\r\n\"Това означава, че работим в правилната посока. Внесохме в МОСВ предложение за екологичен стикер, който всеки автомобил да получава след преминат преглед. Той ще отразява текущото екологично състояние на колата. Така ще е възможно и ограничаването на движението на най-силно замърсяващите коли в определени часове или дни, каквото е предложението и на Световната банка\", обясни Фандъкова. \n\r\nТя обясни, че по предложение на Столична община МОСВ е започнало разработка и за въвеждане на стандарти за въглищата и дървата за огрев.\r\n ", "date": "2018.09.27", "title": "Идея от Столичната община: Стикер по колите за чист въздух?"}
{"url": "https://www.dnes.bg/temida/2018/09/27/63-godishniiat-petyr-obviniaem-za-trupovete-v-kaspichan.388983", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОкръжната прокуратура в Шумен привлече като обвиняем 63-годишния Петър П. за четворното убийство в Каспичан.\r\nПовдигнато му е обвинение за предумишлено убийство на повече от едно лице, по особено мъчителен и с особена жестокост начин, съобщиха от Апелативната прокуратура във Варна.\n\n\r\nЖертвите на умишленото убийство са 81-годишният Георги В., 70-годишната му съпруга Гуля В., 48-годишната им дъщеря Славка и 46-годишният им син Веселин.\r\nЧетворното убийство в Каспичан е разкрито само за два часа. Сигналът е  подаден от дъщерята на убитата Славка, която нямала връзка с майка си от  24 септември.\r\n                    \n                    \n                След като била придружена от полицейски служители до дома  на дядо си, са намерени две мъртви тела. Малко по-късно са открити и  телата на възрастната двойка.\r\nОбвиняемият, който е син на брата на убития Георги, е задържан с постановление на наблюдаващия делото прокурор в Окръжната прокуратура за 72 часа.\r\nПреди изтичане на срока на предварителното задържане, Окръжната прокуратура в Шумен ще внесе искане в Окръжния съд за определяне на най-тежката мярка \"задържане под стража\".\r\nПетър е бил осъждан в Смолян за опит за убийство. Присъдата му е била условна и вече е реабилитиран за това престъпление, извършено още през 1989 г.", "date": "2018.09.27", "title": "63-годишният Петър обвиняем за труповете в Каспичан"}
{"url": "https://www.dnes.bg/notifikacii/2018/09/27/novata-opasnost-v-neta-audio-kartina-falshivo-video-lesno-e.388977", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсеки може да казва всичко и всеки може да му повярва, независимо дали е истина или откровена лъжа. Живеем в епоха, в която фалшивите новини се разпространяват със скоростта на светлината, а с напредването на технологиите, възможностите за фалшификация на видео и говор става все по-лесно. \n\r\nДълбинните фалшификати са реалистично изглеждащи фалшиви видео или аудио материали. Те набраха популярност като средство за добавяне на известни актриси в порнографски сцени и въпреки забраната им от големи сайтове, те все още са лесни за употреба. Наречени са на името на алгоритми с изкуствен интелект с дълбоко учене, които ги създават. \n                \n                \r\nТака става напълно възможно да слагаме думи в устата на други хора. Думи, които те дори не са изричали. \n\r\nТрябва ви само реално аудио или видео на определен човек - колкото повече – толкова по-добре. И софтуерът се опитва да разпознае модели на речта и движенията. Когато добавите нов елемент, като гласа или лицето на някого получавате дълбинен фалшификат.\n\r\nКакви са опасностите, свързани с употребата на подобни добре замаскирани фалшификати? И кои са положителните употреби на подобен софтуер?\r\n", "date": "2018.09.27", "title": "Новата опасност в нета: Аудио, картина = фалшиво видео. Лесно е!"}
{"url": "https://www.dnes.bg/balkani/2018/09/27/skopski-razmisli-ako-makedoniia-ne-byde-severna-shte-byde-cherna.388937", "text": "Гражданите трябва разберат какъв исторически и неповторим шанс им се предлага за влизане в ЕС и НАТО, посочват политически анализатори и дипломати, призовавайки народа масово да излезе и да гласува на предстоящия референдум за името, пише вестник \"Слободен печат\" в материал, който е озаглавен \"Македония ще бъде черна, ако не бъде Северна\". \n\r\nТе предупреждават, че ако евентуално референдумът не успее, тогава страната със сигурност ще влезе в отчайваща политическа криза и ще се изправи пред страшни последици, съпътствани от лоши сценарии.\n\r\nЕдна от тези последици, обясняват експертите, ще бъде вечното затваряне на вратите за влизане на Македония в ЕС и НАТО, както и силни разделения, които ще се случат между македонците и албанците, но също и раздор, който ще се развие между самите македонци, отбелязва скопският вестник, цитиран от БТА. \n                    \n                    \n                \r\nВестник \"Вечер\" съобщава, че председателят на Европейската народна партия чрез Тwitter е призовал македонските граждани да не бойкотират предстоящия референдум на 30 септември. Народът на БЮРМ ще има исторически шанс да вземе решение за бъдещето на Македония на референдума в неделя. ЕНП винаги е подкрепяла евроатлантическия път на региона, като и това гражданите да използват своето демократично право да изразят мнение и да избегнат бойкот, написал лидерът на европейската десница Джоузеф Доул.\n\r\nВестник \"Нова Македония\" съобщава, че на предизборна проява в Деми Хисар лидерът на опозиционната ВМРО-ДПМНЕ Християн Мицкоски е заявил, че договорът с Гърция е най-лошото възможно решение за Македония. С този документ Заев унижава държавата, а Македония губи името си, променя се конституцията, губи се идентичността, заявил Мицкоски.\n\r\nДойде време да внесем Европа и тук, в Крушево, в Македония, заявил македонският премиер Зоран Заев в митинг на коалицията \"Излез за европейска Македония\", пише вестник \"Слободен печат\". Заев посочил, че референдумът на 30 септември ще каже ясно в каква посока ще се движи Македония.\n\r\nНай-накрая нашият народ трябва да стигне до онова, което е най-желано - да бъдем членка на ЕС и НАТО. Не ни е лесно, тъй като трябва да поставим географско определение на името, но получаваме най-накрая вековно признаване на нашия народ и език. Това отваря вратите да имаме достоен живот и да го живеем тук. Убеден съм, че това, което постигнахме с договора с Гърция, е това, което са желали нашите предци. С него получаваме наше парче земя, която е призната от целия свят и никой никога повече няма да ни унижава с БЮРМ, подчерта Заев, цитиран от вестник \"Слободен печат\".", "date": "2018.09.27", "title": "Скопски размисли: Ако Македония не бъде Северна, ще бъде... черна!"}
{"url": "https://www.dnes.bg/zvezdi/2018/09/27/selena-gomes-spira-da-polzva-socialnite-mreji.388993", "text": "Селена Гомес реши да напусне социалните сайтове, в частност Instagram. Певицата реши да спре да показва детайли от личния си живот и да сведе до минимум общуването си с феновете за неопределено време.\r\nЗа да сподели решението си, тя публикува трогателен коментар в социалните мрежи. 22-годишната певица постна свое усмихнато селфи и емоционално се обърна към последователите си.\r\n \r\nТя призна, че иска да живее днес и сега.„Новина: тръгвам си от социалните сайтове. Още веднъж. Благодарна съм им за възможността да бъда чута, но мечтая да поживея реално в този момент.  Нужно ми е малко доброта и поддръжка. Просто помнете – отрицателните коментари могат да разболеят близките ви хора“, написа звездата.\r\n \r\nДруга конкретна причина за своето решение Гомес не заявява. В последно време тя преживя доста. Наложи ѝ се да ѝ правят операция, изпадна в дълбока депресия.\r\n \r\nУдар със сигурност е и раздялата ѝ за втори път с бившия ѝ приятел Джъстин Бийбър. Канадският певец бързо я забрави като тръгна с дългогодишната си приятелка Хейли Болдуин и дори се ожени за нея.\r\n \r\nЯсно е, че Селена има доста моменти, които да преосмисли и да започне живота си наново.\r\n \r\n\r\n                    \n                    \n                 ", "date": "2018.09.27", "title": "Селена Гомес спира да ползва социалните мрежи"}
{"url": "https://www.dnes.bg/notifikacii/2018/09/27/beleznici-za-trima-vzrivili-bankomata-v-stara-zagora.389005", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрима обирджии са задържани в Пловдив заради взривения тази нощ банкомат в старозагорския квартал \"Железник\", съобщава bTV.\n\r\nТе са били арестувани при съвместна операция на пловдивската и старозагорската полиция.\r\nБанкоматът е взривен тази нощ, като по непотвърдена информация извършителите са задигнали между 50 и 60 000 лева.\r\nРаботата на полицията по изясняването на случая продължава.", "date": "2018.09.27", "title": "Белезници за трима, взривили банкомата в Стара Загора"}
{"url": "https://www.dnes.bg/stranata/2018/09/27/bageri-vliazoha-i-rinaha-iz-getoto-v-kiustendil.388986", "text": "Багери събориха 14 незаконни постройки в ромския квартал \"Изток\" в Кюстендил.\r\nАкцията по събарянето започна рано сутринта. Полиция и жандармерия осигуриха охрана на екипите. До напрежение не се стигна.\r\nИздигнатите постройки в пълно нарушение на закона и регулацията на произволни терени до жп прелеза и жп линията Кюстендил-София.\r\nЖивеещите в тях са били уведомени, че ще бъдат съборени. Въпреки това собствениците им са недоволни и дори гневни. Някои от тях обясниха, че живеят в тях повече от 15 години.\r\nПо техни думи на част от сградите е имало и партиди за електромери.\r\nЧаст от съборените къщи бяха изградени от тухли, а други бяха направени от дърво и плоскости. В тях са живеели по едно - две семейства с по три - четири деца.\r\nМного от хората живеещи там се оплакаха, че сега няма къде да отидат и най-вероятно ще останат на същото място.\r\n ", "date": "2018.09.27", "title": "Багери влязоха и ринаха из гетото в Кюстендил"}
{"url": "https://www.dnes.bg/cars/2018/09/27/kolata-ti-kazva-vnimanie-prestypen-raion.388984", "text": "Бъдещи модели на Mercedes-Benz ще бъдат оборудвани с вградено приложение на интерфейса MBUX, което ще използва данни за престъпността в съответния град и така ще може да избира безопасни места, на които да се паркира автомобила.\r\nНовата система в реално време ще анализира данните от статистиката на полицията, като едновременно с това ще получава и даннни за свободните места за паркиране. На първо време приложението ще работи в няколко района на САЩ.\n\r\n\"Можем да изберем конкретно място и за да получим информация за броя на престъпленията, извършени в района през последните няколко седмици\", коментира отговорникът за програмното оборудване Маркус Еман.\r\n\"Всяка област ще получава цветови код, който определя нивото на безопасност в него”, уточни той.\n                    \n                    \n                \r\nТехнологията ще действа по познатата схема. Със зелено ще бъдат обозначени безопасните места за паркиране, с жълто – сравнително безопасните, а с червено – тези, на които паркирането не е препоръчително. Освен това приложението ще показва и цената на паркинга, както и разстоянието до него.\r\n", "date": "2018.09.27", "title": "Колата ти казва: Внимание, престъпен район!"}
{"url": "https://www.dnes.bg/sofia/2018/09/27/za-chist-vyzduh-drehite-v-konteineri-servizi-pod-lupa.388980", "text": "Около 55 000 домакинства в столицата се отопляват на дърва и въглища, а една от мерките за по-чист въздух на Столична община са насочени към намаляването на техния брой.\n\n\n\r\nПротивно на общоприетите очаквания, това са и хора от централни райони и с доходи около и над средните, съобщи столичният кмет Йорданка Фандъкова. \n\r\nТя напомни, че в сила е пилотен проект, по който 30 домакинства в Нови искър ще подменят отоплителните си уреди с печки на пелети. \n\r\nПредприети са мерки за събирането на едрогабаритни отпадъци, стари гуми и дрехи, които често се ползват за отопление. От началото на тази година са събрани над 55000 тона едрогабаритни отпадъци. \n                    \n                    \n                \r\nВ специални пунктове са събрани 7500 стари гуми, поставени са контейнери за текстилни отпадъци и са събрани около три тона текстил. \n\r\nПродължават проверките и на автосервизи, коментира кметът, цитирана от БТА.\n\r\nНаред с битовото отопление основен замърсител са и колите.\n\r\nПроверени са над 1800 автомобила и 36 са спрени от движение. От общинската администрация са направили предложение към транспортното министерство да се въведат екостикери с класа на автомобилите и така по-лесно да се ограничава движението на тези от най-ниския клас в определени дни, когато замърсяването е по-силно. \n\r\nДо края на следващата година гарантираме подмяната на 90 процента от автобусите в столицата с екологични, каза Фандъкова и допълни, че очакват първите 20 електробуса.", "date": "2018.09.27", "title": "За чист въздух – дрехите в контейнери, сервизи под лупа "}
{"url": "https://www.dnes.bg/obshtestvo/2018/09/27/mvnr-preduprejdava-pak-otmeneni-poleti-na-ryanair.389006", "text": "Във връзка с информации, получени от посолствата на България в Холандия, Испания, Португалия и Германия, относно предстоящи стачни действия на пилотите на авиокомпания \"Ryanair\", от Министерството на външните работи предупреждават българските граждани, пътуващи от и до посочените страни в петък, 28 септември, че е възможно да има отменени полети. \n\r\nВ съобщение от пресцентъра на МВнР се препоръчва на българските граждани, които имат планирани полети с авиокомпанията на тази дата, да се осведомяват своевременно за всички възможни промени и да следят актуалните разписания на полетите.\n\r\nВ случай на нужда гражданите могат да се свържат с превозвача за получаване на необходимото съдействие.\r\n                    \n                    \n                От МВнР предупреждават още, че във връзка с информацията за средиземноморски циклон в южната част на Йонийско море и Гърция, се очаква движението на циклона \"Ксенофон\" да се развие в източна посока, съпроводено от силни валежи и ветрове в по-голямата част на Пелопонес и Крит в събота сутринта, след това в Атика, Евбея и Цикладите, а в неделя сутринта /30 септември/ да достигне до островите на източното Егейско море и вероятно Додеканезите.\r\nВ сила е забрана за отплуване на кораби от пристанищата Пирея, Рафина и Лаврио. Поради лошото време в петък, 28 септември, всички училища и детски градини в общините Свети Димитър, Алиму, Аргируполис Елинику, Глифада, Калитеа, Мосхато, Неа смирни и Пальо Фалиро няма да работят.\r\nБългарските граждани, пребиваващи или пътуващи за посочените райони, следва да бъдат внимателни и да изпълняват инструкциите и препоръките на местните власти, в случай че бъдат издадени такива.\r\nПри нужда сънародниците ни могат да се свържат с Посолството на Република България в Атина на телефон: +30 693 70 96 220. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.09.27", "title": "МВнР предупреждава: Пак отменени полети на \"Ryanair\""}
{"url": "https://www.dnes.bg/health/2018/09/27/10-stypki-za-zdrava-i-krasiva-kosa.388898", "text": "Коя жена не би искала косата ѝ да расте бързо и да е здрава. Отговорът е ясен, но постигането на този ефект невинаги е лесно. Необходимо е да се следват някои прости правила, които помагат за по-бърз растеж на косата.\r\n\r\nАко се боядисвате в руси тонове, трябва да знаете, че това може да е част от проблема ви с растежа. Русото изтощава повече от останалите цветове. За да ускорите процеса на растеж, дайте малко почивка на косата от светлите тонове.\r\n\r\nМасажирайте скалпа с пръсти, когато миете косата си. Можете да го правите и през деня на суха коса. Това стимулира кръвообращението на главата, респективно подхранването на космените фоликули с необходимите за растежа вещества.\r\n                    \n                    \n                \r\nНежността на коприната помага за предпазването на косъма от начупване, накъсване и увреждания. Когато косъмът е здрав, той расте по-лесно и бързо.\r\n", "date": "2018.09.27", "title": "10 стъпки за здрава и красива коса"}
{"url": "https://www.dnes.bg/zvezdi/2018/09/27/djenifyr-lopes-se-pohvali-s-golemi-bicepsi.388997", "text": "Доста често Дженифър Лопес публикува снимки на страницата си в Instagram от нейни тренировки. Певицата много държи на външния си вид и спортна форма, а сега 49-годишната звезда позира като бодибилдър и демонстрира впечатляващо оформен бицепс.\r\n\"Чувствам себе си супер жена след концерта. Когато планирахме турнето, си мислих, че 15 концерта за 27 дни са твърде много\", коментира фотоса певицата. \r\nЛопес признава, че преди началото на концертите си обещала да стане още по-силна до края на турнето и да има такава спортна форма, каквато никога не е имала.\r\n \r\nЗа този резултат звездата се отдала на много тренировки. Съдейки по снимките се вижда, че тя е в отлична форма. За невероятния успех Лопес си има личен треньор, с когото е в залата между 3 и 5 пъти в седмицата.\r\n \r\n\r\n ", "date": "2018.09.27", "title": "Дженифър Лопес се похвали с големи бицепси"}
{"url": "https://www.dnes.bg/notifikacii/2018/09/27/zaporiraha-imotite-i-bankovite-smetki-na-arabadjievi.388995", "text": "Специализираният наказателен съд запорира имущество на Ветко и Маринела Арабаджиеви, обвинени за участие в организирана престъпна група за данъчни престъпления и пране на пари, съобщиха от прокуратурата.\n\r\nДвамата се издирват, след като при зрелищна акция бяха намерени общо 10 милиона в лева и евро в брой в кутии и каси в хотелите \"Маринела\" в столицата и \"Марица\" в Пловдив, както и в техни къщи. \n\n\n Запорите са наложени като мярка за обезпечаване на предвидените наказания конфискации и глоби по повдигнатите им обвинения, както и за разноските по делото, допълват днес от прокуратурата.\n\r\nСъдебни заповеди за запор са издадени за 12 банкови сметки на Ветко и Маринела Арабаджиеви в различни трезори. \n                \n                \r\nТочната сума на запорираните средства ще бъде уточнена след представянето на официални данни от всички банкови институции.\n\r\nСъс съдебни заповеди са запорирани дялове на Маринела Арабаджиева в 5 търговски дружества за общо 165 000 лева, както и дялове на Ветко Арабаджиев в 2 търговски дружества за 114 000 лева.\n\r\nЗапор е наложен и над 4 имота, собственост на Маринела Арабаджиева, намиращи се в Пловдив, София и с. Свежен.\n\r\nПреди дни зам.-главния прокурор Иван Гешев обясни, че Ветко и Маринела Арабаджиеви вече не са на почивка във Франция, а те се укриват от момента, в който са започнали действията срещу тях.\n\r\nПървоначално разследването срещу тях е за укрити данъци и пране на пари от началото на тази година, но намерените доказателства може да разширят разследването за много голям период назад, поне десет години.\n\r\nМалкият им син Вълчо, единственият от четирите им деца, който до момента е получил обвинение, при това за пране на пари, само преди 20 дни е изтеглил със сакове 10 милиона в кеш и ги е внесъл в личната си касета в банка. Това прави неубедителна тезата на защитата, възприета от съда, че той не е знаел произхода на тези пари.", "date": "2018.09.27", "title": "Запорираха имотите и банковите сметки на Арабаджиеви "}
{"url": "https://www.dnes.bg/politika/2018/09/27/deputat-ot-bsp-otkazali-sme-se-ot-tozi-parlament.389009", "text": "Макар и хладен, днешният слънчев ден бе \"дъждовен\" за народните представители. С две думи - голяма част от тях не благоволиха да дойдат на работа, за да има кворум и респективно – заседание.\n\r\nЧаст от тях били в командировка, друга част присъства, но не пожела да се регистрира. А пък голяма част от депутатите на БСП бяха из страната. \n\n\n\"БСП многократно алармира, че нашите предложение и законопроекти постоянно биват неглижирани. Ако нещо евентуално стигне до зала, независимо от аргументите ни – то се игнорира. Осигуряване на кворума е задължение на мнозинството. Ние сме се отказали от този парламент, докато правителството не подаде оставка. Няма как да бъдем принудени от мнозинството да се регистрираме и да натискаме бутоните. Къде бяха депутатите на ГЕРБ? Чухме от Цветан Цветанов, че депутатите им са в командировка в чужбина. Скъпи командировки\", подчерта депутатът от БСП Димитър Данчев.\n                    \n                    \n                \r\nВ студиото на \"Денят ON AIR\", той отбеляза, че тяхната основна задача е представянето на новата им визия за България пред гражданите.\n\r\n\"Казали сме, че няма да присъстваме всички в парламента. Не се притесняваме от заплахата от Цвета Караянчева, че няма да ни се изплатят дните на отсъствие. Продължаваме да отстояваме решението си от преди няколко седмици. Надяваме се управляващите да се вслушват в нашите аргументи\", посочи още гостът.\n\r\nПо негови думи БСП продължава да търси решение и консенсус по важните въпроси за гражданите, като този с бедността.\n\r\n\"Енергийно бедни са хората, които отделят повече от 10% от доходите си за енергоносители. Поскъпването на тока обрича енергийно бедните на тежка зима. Те са подложени на изключителни лишения, за да не измръзнат. Взехме решение да се направи визия за всяка отделна община, за това как трябва да се развива\", изтъкна Данчев пред Bulgaria ON AIR.\n\r\nЗа финал на разговора социалистът заяви, че качеството на работа на парламента е ниско. \"Това е и причината за ниския му рейтинг. Това не ни отчайва. Напротив – уверени сме, че сме на прав път и сме готови да работим\", завърши народният представител.\n\r\n", "date": "2018.09.27", "title": "Депутат от БСП: Отказали сме се от този парламент"}
{"url": "https://www.dnes.bg/stranata/2018/09/27/novi-signali-izostaveni-koli-losho-osvetlenie-i-dupki.388992", "text": "Измина още една седмица и е време за новите сигнали за нарушения и нередности в платформата HelpBook.info.\n\r\nПрез изминалите дни отново получихме сигнал чрез платформата HelpBook.info за . \n\r\n\"Преди повече от два месеца подадох сигнал до община Радомир за лошото улично осветление в Долна Диканя. Никакъв отговор не получих, няма и нормализиране на осветлението. С намаляване на светлата част от денонощието все повече се налага да се поставят осветителни тела. До кога ще ни лишават от това елементарно условие за нормално придвижване по улиците? Очаквам Вашата експедитивна намеса!\"\n                    \n                    \n                \r\nПолучихме тревожен сигнал, отнасящ се за  в парк Лебеда, кв. Западен Парк. Поставена едва преди няколко месеца, карабалката се клати в основата, където би трябвало да е закрепена здраво, поради което разтревожената майка се притеснява от възможни инциденти. \n\r\nПреминаваме към постъпилите сигнали засягащи проблемите на пътя. Първият е за \n\r\n\"Видно от приложената снимка, пред и след автомобила имаше още много други МПС-та каращи в аварийната лента. Малко след мястото, на което е направена снимката стоеше патрул на КАТ, който не предприемаше никакви действия за регулиране на движението и санкциониране на нарушителите. След коментар от моя страна защо не се предприемат действия, полицаят на място просто вдигна рамене“, пише в сигнала.  \n\r\nВторият сигнал е за , намиращ се в ЖК \"Красно село“, който стои паркиран от месеци пред бл. 22. От приложените снимки е видно, че колата няма активни ГТП и гражданска отговорност. Молбата на автора на сигнала е за взимане на спешни мерки от отговорната институция. \n\r\nПоредната  възпрепятства предвижването на автомобили в ЖК \"Полигона“. \n\r\n\"На цялата улица има спрели коли и ако трябва да се мине от тази страна на улуцата трябва да се мине през дупката. При последното минаване си счупих предната броня. Дупката се разшири от месец юни 2018г. В следствие от строежа в другия край на улицата и камионите минаваха от този край на улицата\", описва ситуацията сигнализиращият. \n\r\n\"До преди 3 седмици беше затворена улицата от другата страна заради строежа и трябваше да се минава от тук. Колко време трябва да се чака, за да се реши проблема? За какво се събират пари за данъци сграда и данък МПС? Накрая трябва да караме по разбити улици и да плащаме ремонти в сервизите.“ \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.09.27", "title": "Нови сигнали: Изоставени коли, лошо осветление и дупки"}
{"url": "https://www.dnes.bg/politika/2018/09/27/bez-cenzura-i-strah-bylgarskata-svobodna-tv-na-bsp.388991", "text": "БСП подаде документи в Съвета за електронни медии /СЕМ/ за регистрация на собствена телевизия.\n\r\nИзбрахме името Българска свободна телевизия, като вярваме, че в нея ще може да се изразява свободно мнение, без страх да се представя истината и фактите такива, каквито са - без цензура, коментира лидерът на БСП Корнелия Нинова при внасянето на документите в регулатора. Искаме да помогнем и на България - от 111 място по свобода на словото да я придвижим малко напред, добави тя, цитирана от БТА.\n\n\n\n\r\nЛюбомир Коларов, директор на телевизията, посочи, че тя ще излъчва 24-часова програма, като ще заложат основно на новини и публицистика.\n                    \n                    \n                \r\nТова, че в основата при създаването на тази телевизия е БСП, не означава, че обезателно от сутрин до вечер ще има някакви партийни постулати. Девизът на нашата телевизия е \"Бъди свободен\", заяви той.\n\r\nБСП финансира, организира и открива тази телевизия, но имаме амбицията да не бъде партийна, а да бъде обществена, свободна телевизия, коментира и Корнелия Нинова. Тя посочи, че са направили финансов разчет за 2 млн. лева, с които ще отворят телевизията. Ако се разрасне, ще поставя въпроса пред Националния съвет на партията да увеличим средствата, добави Нинова.\n\r\nТелевизията ще се разпространява по сателит и кабел. Подготвени са студиа и офиси на телевизията на адрес ул. Индустриална 11 - в халетата на бившия хладилен завод. \n\r\nВ отговор на въпрос Нинова обясни, че Елена Йончева и Велислава Дърева може да участват в публицистични предавания или да представят разследвания, но не и да са водещи на предавания.\n\r\nКога ще стартира телевизията много зависи от СЕМ, обясни Нинова. Бихме искали до края на тази година да стартира, добави тя.\n\r\nПредседателят на СЕМ София Владимирова коментира пред журналисти, че регулаторът ще се движи по процедурата, която е законно установена. В двуседмичен срок нашите експерти ще прегледат документите и те ще бъдат внесени на заседание на СЕМ за гласуване, посочи тя. \n\r\nАко документите са изрядни, ще бъде гласувана регистрацията според искането, което е внесла БСП. Ако се установят недостатъците, заявителите ще имат една седмица да ги отстранят и отново да внесат документите, обясни Владимирова.", "date": "2018.09.27", "title": "Без цензура и страх – Българската свободна тв... на БСП"}
{"url": "https://www.dnes.bg/obshtestvo/2018/09/27/diankov-kym-antikorupciia-tuk-sym-shte-sydeistvam.388969", "text": "Бившият финансов министър Симеон Дянков се е свързал с комисията \"Антикорупция\", след като преди ден нейният шеф Пламен Георгиев съобщи, че инспекторите не могат да го открият на нито един от адресите му у нас и в чужбина, пишат от .\r\nДянков е уверил, че ще съдейства на комисията с каквото е необходимо. От \"Антикорупция\" го потърсиха заради проверка на имотното му състояние, която била непълна. Липсвала информация за доходите на бившия финансов министър по времето, когато Дянков е работил в Световната банка и други институции зад граница.\r\nЛипсвали и данни за доходите на съпругата му. Инспекторите не успели да открият в българските и американските регистри и брачното му свидетелство.\r\n                    \n                    \n                Очаква се до края на деня Дянков да разговаря с инспектори на Комисията за противодействие на корупцията и отнемане на незаконно придобитото имущество (КПКОНПИ).\r\nБившият министър на финансите е проверяван след получено уведомление от Софийската градска прокуратура в началото на 2017 г. Дянков е обвиняем по делото за продажба на 33% държавен дял в ЕВН. \r\n ", "date": "2018.09.27", "title": "Дянков към \"Антикорупция\": Тук съм, ще съдействам!"}
{"url": "https://www.dnes.bg/obshtestvo/2018/09/27/tihomira-se-nujdae-ot-lechenie-da-i-pomognem.388940", "text": "32-годишната Тихомира Маринова от Павликени има нужда от помощ за лечение. Младата жена се нуждае от спешна трансплантация, тъй като страда от хронична бъбречна недостатъчност.\r\nЗаболяването й датира от 2005 г. вследствие на направена бъбречна пункция. Последвало лечение с кортикостероиди до миналата година, но с течение на времето бъбреците намаляват функцията си драстично.\n\r\nСъстоянието на Тихомира налага да започне хемодиализа в Севлиево преди година - три пъти в седмицата по 4 часа.\r\nСпешната трансплантация на бъбрек в Турция, от която се нуждае, е на стойност 25 000 евро - сума, непосилна за семейството й.\r\n\"Аз вярвам в чудеса и мечтая за един нормален живот и някой ден щастието и на мен да се усмихне. Моля всички добри хора за съпричастност! Без вашата помощ не бих могла да се справя!\", пише ни Тихомира и благодари на всеки, който ще й подаде ръка. Към писмото си тя е приложила и документи за диагнозата.\r\n                    \n                    \n                Ако желаете да помогнете на младата жена в борбата й за нормален живот, ето дарителската й сметка:\n\r\n\r\n", "date": "2018.09.27", "title": "Тихомира се нуждае от лечение. Да й помогнем!"}
{"url": "https://www.dnes.bg/stranata/2018/09/27/myj-razmaha-gazov-pistolet-v-ofis-na-mobilen-operator.388957", "text": "Мъж заплашвал служители на мобилен оператор в Добрич с газов пистолет, съобщи . \r\nСигналът е получен на 22 септември от оператор на СОТ 161. Според него лицето се е държало грубо и непристойно в офиса, а после е преминал към директна заплаха с оръжие. \r\nГазовият пистолет бил законно притежание. \r\nПо случая е образувано досъдебно производство.", "date": "2018.09.27", "title": "Мъж размаха газов пистолет в офис на мобилен оператор "}
{"url": "https://www.dnes.bg/notifikacii/2018/09/27/kofa-do-kofa-baba-tegli-ot-tri-mesta-ostavi-50-bona-za-apashite.388941", "text": "Възрастна жена е дала почти 50 000 лева на телефонни измамници във Велико Търново през май.\r\nЧетири месеца по-късно пенсионерката се усетила, че е станала жертва на телефонна измама и едва вчера подала жалба в полицията в старопрестолната ни столица, съобщиха от МВР.\r\nВчера в управлението се появила 75-годишна жена от Хасково, която обяснила, че в периода 17 - 18 май тази година е станала жертва на ало измамници.\r\nИзвършителите действали по познатата вече схема \"съдействие на полицията за задържане на телефонни измамници\" и успели да отмъкнат от възрастната жена 48 900 лв. \r\nСпоред указанията на апашите – женицата теглила на три пъти различни суми -  първо от банков клон в Хасково, после от Стара Загора и последно от  Велико Търново. После оставяла пакети с крупните суми до кофи за смет на  различни места в старата столица.\r\nПо случая е започнато досъдебно производство.", "date": "2018.09.27", "title": "Кофа до кофа... Баба тегли от три места, остави 50 бона за апашите"}
{"url": "https://www.dnes.bg/stranata/2018/09/27/trupovete-na-dvama-udavnika-otkriti-krai-lozenec.388959", "text": "Открити са трупове на двама мъже в морето край Лозенец. Това научи БТА от източници в полицията.\r\nТелата са открити рано тази сутрин. Труповете са изпратени за аутопсия в УМБАЛ-Бургас.\n\r\nПреди три дни лодка с двама рибари се обърна край нос Емине. \r\nВчера операцията по издирването им бе прекратена заради лоши метеорологични условия.\r\nИздирваните са Петър Траянов и Васил Лечев. И двамата са от Свети Влас.", "date": "2018.09.27", "title": "Труповете на двама удавника открити край Лозенец"}
{"url": "https://www.dnes.bg/usa/2018/09/27/amerikansko-selfi-borisov-s-nashenci-bylgariia-se-podobriava.388952", "text": "\n\r\nПремиерът Бойко Борисов се похвали от профила си във Facebook със срещите си с българската общност в Ню Йорк.\r\n\"Разговарях с българската общност... Хората се интересуват и питат какво се случва у нас. По-голямата част считат, че е видимо това, което се прави в страната и че България се подобрява. Разбира се, ние си знаем, че още повече трябва да се работи за върховенството на закона и за развитието на икономиката. Обясних какви мерки предприемаме в тези посоки\", написа той.\r\nОчевидно освен разговори с нашенците зад Океана, министър-председателят ни е позирал и за десетки снимки и селфита, а коментарите в профила на премиера са разнопосочни – от обич към личността му до заклеймяване на действията му.\r\n                    \n                    \n                Янка Григорова например пише: \n\r\nМаргарита Данева: \n\r\nPetra Naydenova: \n\r\nHrisi Reilly: \n\r\nSevgin Mustafov: \n\r\nГалина Синева: ", "date": "2018.09.27", "title": "Американско селфи... Борисов с нашенци: България се подобрява!"}
{"url": "https://www.dnes.bg/notifikacii/2018/09/27/74-godishen-zagina-do-shumen-tir-udaril-kolata-mu-otzad.388944", "text": "74-годишен мъж е загинал при катастрофата между лек и товарен автомобил на автомагистрала \"Хемус\" край Шумен, съобщиха от МВР.\r\nСигналът за инцидента е постъпил в 07:19 часа сутринта. Съобщено е за ПТП на автомагистралата в платното в посока към Варна. \r\nКъм мястото са насочени екипи на полиция, пожарна и Спешна помощ. Инцидентът е възникнал на около 5 км след етапната връзка от Шумен в посока Варна.\r\nВодач на товарен автомобил Дачия \"Докер\" със софийска регистрация застигнал движещия се пред него лек автомобил Форд \"Фиеста\" с шуменска регистрация и го ударил. В резултат на удара лекият автомобил се е завъртял и се е преобърнал в крайпътна канавка.\r\n                \n                Водачът - 74-годишен мъж, е загинал. 72-годишната му съпруга, която се е возила на предната дясна седалка, е откарана за преглед в МБАЛ - Шумен. Установена е лицева травма. Настанена е в Хирургично отделение на шуменската болница, без опасност за живота.\r\nВодачът на \"Дачия\"-та също е откаран за преглед в МБАЛ. Освободен е след като бил прегледан. \r\n27-годишният шофьор е правоспособен, пробата му за алкохол е отрицателна. Извършен е оглед, образувано е досъдебно производство.", "date": "2018.09.27", "title": "74-годишен загина до Шумен, ТИР ударил колата му отзад"}
{"url": "https://www.dnes.bg/stranata/2018/09/27/bylgarski-samolet-dokara-dvumilionniia-pytnik-na-letishte-varna.388964", "text": "Летище Варна посрещна двумилионния си пътник с Airbus A319 на авиокомпания Germania – Дженифър Зибенхар и семейството й от Германия. Дженифър спечели специални подаръци от летището и от курорта Св. Константин и Елена.\n\r\nОще нещо интересно за събитието на летище Варна – самолетът, докарал двумилионния пътник е с българска регистрация – LZ AOA на авиокомпанията Bulgarian Eagle.\n\r\n\"Харесваме страната. Харесваме красотата на тези региони: Варна и Бургас. Също и столицата е привлекателна. София е атрактивна като дестинация за кратки почивки\", каза директорът на Фрапорт Туин Стар Улрих Хеппе.\n\r\nФрапорт Туин Стар ще инвестира тази година 11 млн. лева в инфраструктура на летище Варна, а догодина още 11 млн лева, каза Хеппе в интервю за Александър Богоявленски от Авиошоу по .\n                    \n                    \n                \r\n\"Имаме и много добър тренд, който виждаме за Франция. Френските туристи отбелязват 65% ръст, който започва от ниска база, но въпреки това виждам един тренд, който показва, че връзките между Варна и Франция са недостатъчно обслужвани. Така че се опитваме да ги убедим да направят повече\".\n\r\nГермания, Русия, Великобритания, Полша и България са пазарите с най-силен ръст на летище Варна. Улрих Хеппе вижда силен тренд към развитие на полети от и до Франция.\n\r\n\"Лил, Нант, Лион и Париж Шарл дьо Гол. Само четири града във Франция и мисля, че има възможности за още\".\n\r\nЦялото интервю гледайте в епизода на Авиошоу на 29 септември 2018.\n\r\n ", "date": "2018.09.27", "title": "Български самолет докара двумилионния пътник на Летище Варна"}
{"url": "https://www.dnes.bg/mish-mash/2018/09/27/kakaoto-i-shokoladyt-vajni-za-zdraveto-ni.388931", "text": "Германски учени откриха неизвестен досега източник на вит. D2, който е важен за здравето - какаото и какаовите продукти, съобщи Юрик алърт.\r\n \r\nНай-много вит. D2 съдържат какаовото масло и черният шоколад.\r\n \r\nВит. D е два вида - D2 и D3. D3 се произвежда от кожата под въздействие на слънцето. По този начин хората получават 90 процента от необходимото им количество. Останалото си набавят с храната - мазна риба или яйца. Вит. D2 има в гъбите.\r\n \r\nУчените от института \"Макс Рубнер\" и университета \"Мартин Лутер\" са установили съдържанието на вит. D2 в какаовите продукти с масспектрометричен анализ.\r\n \r\nНедостигът на вит. D2 предизвиква не само остеопороза, но и увеличава риска от дихателни заболявания.\r\n \r\nПоддържането на необходимото ниво, освен че укрепва имунитета, повишава ефективността на мозъка. Той увеличава издръжливостта и осигурява бодрост. (БТА)", "date": "2018.09.27", "title": "Какаото и шоколадът – важни за здравето ни"}
{"url": "https://www.dnes.bg/politika/2018/09/27/shefkata-na-ns-sankcii-za-deputatite-provalili-kvoruma.388955", "text": "Председателят на Народното събрание Цвета Караянчева се закани, че ще бъдат санкционирани и няма да получат възнаграждения всички народни представители, които са отсъствали днес от парламента без уважителна причина и тези, които не са се регистрирали. Тя скочи и на левицата да не представя из страната програмата си в работно време и настоя червените депутати да вършат работата, за която им се плаща.\n\r\nЗа народните представители четвъртък се оказа неработен, тъй като депутатите не събраха необходимия кворум. От БСП и ДПС не се регистрираха, а депутати от мнозинството пък били в командировка.\n\n\r\nОще в първия ден на новия парламентарен сезон соцлидерката Корнелия Нинова се закани, че в пленарната зала ще останат само 20 червени депутати. Останалите щели да тръгнат из страната и да бъдат сред хората, за да представят своя проект \"Визия за България\".\r\n                    \n                    \n                \"Изключително съм разочарована, защото мислех, че тук има отговорни хора, които са дошли да работят, а не да представят визията си в работно време. Каня всички народни представители, включително и тези, които представят визията по страната, да я представят в петък, събота, неделя, понеделник и вторник. Сряда, четвъртък и петък, моля народните представители да се ангажират с работата, за която получават заплати. По този начин рейтингът на парламента няма да се вдигне\", отсече Цвета Караянчева.\n\r\nТя настоя, че е \"абсолютно безотговорно да седиш в залата и да не се регистрираш\".\n\r\nШефката на парламента увери и че всички, които не са били в пленарната зала ще бъдат санкционирани и няма да получат 2/3 от дневното си възнаграждение.\n\r\n\"Всички, които не се регистрираха днес, включително и тези, които бяха в залата, и тези които са извън залата без уважителни причини, ще бъдат санкционирани\", закани се тя.\n\r\nТя настоя, че санкциите ще бъдат за всички, без знечение от коя парламентарна група са. Изключение били само депутатите, които са в командировки и имат уважителни причини. Бъдещите командировки обаче щели да се прецизират, за да не се стига отново до проваляне на заседанията.\n\r\n\"От днес нататък ще прецизирам всяка командировка, която се разписва от мен, за да можем да имаме кворум\", каза Караянчева.", "date": "2018.09.27", "title": "Шефката на НС: Санкции за депутатите, провалили кворума!"}
{"url": "https://www.dnes.bg/eu/2018/09/27/maistori-na-svetlinata-bylgari-s-3d-maping-shou-v-berlin.388949", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТри светлинни спектакъла ще красят фасадите на най-емблематичните сгради на германската столица. А автори на шоуто са българи.\r\nМарин Петков и Марин Димитров ще преобразят Бранденбургската врата, телевизионната кула и Германския исторически музей в Берлин.\r\n150 3D мапинг продукции ще впечатлят с грандиозно шоу на Фестивала на светлините, който ще се проведе от 5 до 14 октомври. Идеята е големите обекти да могат да се видят от всяка точка в Берлин.\r\n3D мапингът, който ще се появи на сградата на Германския исторически музей ще бъде по случай 70-годишнината на Израел – тема, която е доста чувствителна.\r\n\"Придържаме се главно към културните и по-значими исторически неща. Не навлизаме в чувствителните теми, което би било доста трудно\", коментираха пред  младежите от MP-Studio. \r\n ", "date": "2018.09.27", "title": "Майстори на светлината: Българи с 3D мапинг шоу в Берлин"}
{"url": "https://www.dnes.bg/obshtestvo/2018/09/27/dobre-ili-zle-nakyde-se-razviva-stranata-gerb-i-dps-v-spor.388954", "text": "Трудни са разговорите между управляващи и опозиция, но все трябва да ги има, смята шефът на депутатите от ГЕРБ Цветан Цветанов.\n\r\nПовод за признанието му стана среща в парламента с лидера на ДПС Мустафа Карадайъ за единствения кандидат за конституционен съдия от квотата на НС Красимир Влахов.\r\nИ макар депутатите от движението да са се съгласили на среща с номинирания от ГЕРБ и Обединените патриоти Влахов, Цветанов и Карадайъ отвориха темата и за управляващата коалиция, за икономическото развитие на страната и очаквано гледните им точки по тези въпроси влязоха в сблъсък.\r\nПроваленото заседание на парламента поради липсата на достатъчно законотворци в пленарната зала провокира двамата да отворят дебата по тези въпроси.\r\n                    \n                    \n                Цветанов призна, че кворумът е ангажимент на управляващите, а от това пък зависи и стабилността на институциите.\r\n\"Много анализатори смятаха, че е по-добре да се направи правителство на малцинството след изборите, но как щяхме да работим с 95 депутати, нямаше да може да започнем пленарния ден и щяхме много бързо да отидем на избори, а за нас е важно да има стабилност, защото сега има икономически ръст от 4%, най-ниската безработица и възможност през новия бюджет 2019 г. да увеличим и работните заплати с 10%, надявам се и вашите работодатели да увеличат вашите заплати\", обърна се той към журналистите.\r\nКарадайъ използва това, че Цветанов повдигна въпроса за развитието на страната и опонира, че в момента положението не е добро.\r\n\"Инфлацията е факт, виждаме и ще усетим и по джоба си увеличението на природния газ и ред процеси, които произтичат от там, а за политическата конфигурация от днешна гледна точка след година и половина нашата оценка е, че ГЕРБ се отказаха от ясна програма за развитието на страната, зад която да има мнозинство в парламента, а предпочетоха да има аритметично мнозинство, но с него държавата върви по инерция независимо от някои добри неща, които се случват, защото те не са целенасочени, просто няма ясна програма за развитие\", оспори думите на Цветанов лидерът на ДПС.\r\nТой призна, че е готов да обсъжда всеки приоритет, посочен му от мнозинството, каква цел има, в какви срокове и с какви действия се изпълнява.\r\n\"ГЕРБ допуснаха популизма и национализма във властта\", обвини още Карадайъ, а Цветанов призна, че от изказването на лидера на ДПС е явно колко са трудни разговорите между управляващи и опозиция, но пък били задължителни, за да се търси консенсус по приоритетите за напредъка на страната.\r\n\"Всеки си има управленска програма, политиките ни са различни, но ние имаме приета управленска програма, която изпълняваме и фактът, че имаме икономически растеж и по-голям БВП показва, че се движим в правилната посока, но чуваме и различното мнение и там, където са нужни корекции, ги правим\", похвали се той.\r\nКарадайъ не не му остана длъжен: \"Да питам, макар че отговор не може да се даде веднага, каква е заетостта в страната през последната една-две години, каква е младежката безработица, какви са изобщо инвестициите в страната и какви са чуждите\".\r\nВъпреки разминаването по ключови въпроси, за кандидатурата на Красимир Влахов явно няма противопоставяне. ДПС ще се срещне с Влахов в сряда и след разговора ще прецени дали да го подкрепи за конституционен съдия.\r\n\"КС е много важен орган в държавата, според нас би трябвало членовете на КС да са консенсусни кандидатури независимо кой ги предлага, но ние искаме да носим нашата отговорност, когато се излъчват такива кандидати\", обясни Карадайъ.\r\nЦветанов добави, че ще говори и с червената шефка Корнелия Нинова за евентуална среща на социалистите с Влахов, защото и от БСП останаха без кандидат, след като Янаки Стоилов се отказа.\r\nТой коментира, че не знае дали слуховете, че Стоилов ще бъде номинацията на президента Румен Радев за конституционен съдия, са верни.\r\nВсе пак Цветанов се надява, че и държавният глава ще има прозрачни процедури, когато излъчва претендента от неговата квота за КС, така както такива има в парламента.", "date": "2018.09.27", "title": "Добре или зле? Накъде се развива страната? ГЕРБ и ДПС в спор"}
{"url": "https://www.dnes.bg/temida/2018/09/27/izdirvaniiat-chernogorec-8-dni-visial-na-letishteto-ni.388963", "text": "Търсеният от Интерпол черногорец Предраг Кнежевиц е бил 8 дни на летище София преди официално да бъде задържан, твърди адвокатът му Любомир Таков. \n\r\nКнежевиц е осъден в родината си на 1 г. затвор за опит за убийство, като му оставало да излежи още 8 месеца и 18 дни.\n\r\nПо думите на адвоката му, той влязъл у нас на 11 септември, а официално бил задържан на 19 септември.\n\r\nЧерногорецът се представил с португалски паспорт. Той пристигнал у нас с идеята да развива бизнес, пише \"\". \n\r\nПак по твърдение на защитата му, дошъл още през лятото на тази година, като след това напуснал страната, но на 1 септември сключил договор за наем в квартал \"Овча купел\".\n                    \n                    \n                \r\nСофийският апелативен съд остави черногореца в ареста. Това е временно задържане, до 40 дни, докато дойдат документите му за екстрадиция от Черна гора. \n\r\nОпитът за убийство е бил през 2003 г. Тогава Кнежевиц е бил задържан, но после освободен.", "date": "2018.09.27", "title": "Издирваният черногорец – 8 дни висял на летището ни!?"}
{"url": "https://www.dnes.bg/obshtestvo/2018/09/27/za-ptichkite-i-pchelichkite-no-ne-syvsem-djendyr-ideologiia-v-uchebnika.388967", "text": "Учебник по биология за 9 клас на издателство \"Анубис\" предизвика бурни коментари в социалните мрежи заради скандални текстове. В раздел \"Психо-сексуално развитие – зряла възраст\" авторите обясняват, че това е времето, когато \"настъпва социална и полова зрялост\" и \"окончателно формиране на сексуалната идентичност – хетеросексуалност или хомосексуалност“.\r\nВ графа \"Детство\" пък е записано, че това е възрастта, когато се открива \"възможността за доставяне на удоволствие при докосване на външните полови органи\". За \"Юношество\"-то авторите пишат, че е възможно \"осъзнаване на сексуално влечение към същия пол”, а продължението е, че в този период \"се осъществяват и първите полови контакти\".\r\n                    \n                    \n                Заради скандалните текстове Българската организация на родителите и децата – БОРД, с председател Александър Урумов, писател и общественик, задава няколко въпроса до министъра на образованието и науката Красимир Вълчев:\n\r\n\"Твърдението, че сексуалната ИДЕНТИЧНОСТ се формира в зряла възраст, тоест, че полът е социална роля, а не е биологично определен факт, е смисловото ядро на джендър-идеологията, станала скандално известна у нас покрай нелепите опити на редица държавни институции за налагане на Истанбулската конвенция.\n\r\nКакто е известно, с решение 13/27.07.2018 г на Конституционния съд на Република България теорията за пола като социална роля бе обявена за противоречаща на българската Конституция.\n\r\nС оглед на посочените по-горе безспорни и вече широко известни факти, Българската организация на родителите и децата - БОРД отправя следните въпроси към Вас по Закона за достъп до обществена информация:\r\n1. Кой е одобрил цитирания учебник по биология, съдържащ твърдението, че \"сексуалната ИДЕНТИЧНОСТ“ се формира в зряла възраст – какъв административен орган, с какъв нормативен акт е назначен този орган и кои са неговите членове поименно?\n\r\n2. В какъв тираж е отпечатан този учебник на издателство \"Анубис\" с цена 19 лева и с автори М. Шишиньова, Л. Спасов, М. Оджакова, П. Йотовски, А. Неделчева, А. Асенова, И. Враджалиева, О. Русинова, Л. Банчева?\n\r\n3. Сред авторите на учебника има ли служители на МОН и ако да, кои са?\n\r\n4. Как МОН гарантира независимостта на авторите на учебници и членовете на одобряващия ги орган от допълнително и поставящо ги в конфликт на интереси заплащане от страна на неправителствени организации с предмет на дейност налагане на джендър-идеология и хомосексуализъм?\n\r\nС други думи – как Вие, уважаеми господин министре, гарантирате, че Вашите подчинени служители са лоялни към българската национална институция Министерство на образованието и науката и към обществения интерес, а не към неправителствени организации, работещи за налагане на джендър-идеологията и пропагандиращи хомосексуализъм и еднополови бракове?\n\r\n5. Извършен ли е мониторинг върху всички одобрени от МОН учебници за начално и средно образование с цел недопускане на противоконституционната джендър-идеология в българските училища?\n\r\n6. Ако е извършен такъв мониторинг - какви са резултатите и установени ли са и други случаи като случая с цитирания учебник? Ако не е извършен такъв мониторинг, кога се предвижда да бъде извършен с оглед на предпазването на учениците от българската образователна система от вредното влияние на една антиконституционна теория?\n\r\nЗа съжаление, освен твърдението за \"сексуалната ИДЕНТИЧНОСТ“ като продукт на \"зрялата възраст\", в цитирания учебник по биология за 9. клас на същата 87-а страница е написано:\r\n- В частта \"Детство“ - \"Откриване на възможността за доставяне на удоволствие при докосване на външните полови органи“ – това научен факт ли е, допускане ли е, или е отваряне на врата към сексуално образование в ранна детска възраст – нещо, на което в огромната си цялост българското общество решително се противопостави?\r\n- В частта \"Юношество (пубертет)\" – \"възможно е осъзнаване на сексуално влечение към същия пол“ – по принцип са възможни много неща, включително и както си върви човек по улицата да му падне тухла на главата – всичко това трябва ли да се внушава на децата?!\n\r\nОт което следва и последният въпрос:\r\n7. Какви мерки ще предприемете за обезщетяване на родителите, учениците и учителите, засегнати от цитираните по-горе скандални и противоконституционни текстове?\"\r\nПроф. Мария Шишиньова, ръководител по съставянето на учебника, коментира от своя страна, че е изненадана от реакцията в социалните мрежи. \"Изглежда, че не сме свикнали да възприемаме съвременното състояние на науката и на развитието на обществото”, каза тя по bTV.\n\r\nПо думите й учебниците се пишат по учебни програми, които предварително се обнародват и дискутират. \"Не сме получили никакви забележки, оспорвания или въпроси. Задължително в учебната програма в очакваните резултати се изисква да се описват етапите на психосексуалното развитие на личността, същността и значението на сексуалното репродуктивно здраве, да се дискутират ранните сексуални контакти, необходимостта от толерантно отношение към хората с различна сексуална ориентация, личната отговорност”, изброи проф. Шишиньова.\n\r\nПо думите ѝ подобен вид тематика се застъпва напоследък по новите учебни програми. Променило се е развитието на човешкото общество, на знанията, проблемите, които се появяват, подчерта тя. \n\r\nНово е, защото в 80-те години гей прайд нямаше, по тези въпроси не се говореше в обществото, в медиите, посочи в разговора бившият министър на образованието Тодор Танев. Той беше категоричен, че един учебник, освен собственото съдържание по дисциплината, има и възпитателно съдържание.", "date": "2018.09.27", "title": "За птичките и пчеличките, но не съвсем. Джендър идеология в учебника?"}
{"url": "https://www.dnes.bg/akoshtete-vqrvaite/2018/09/27/i-nai-modernite-cvetove-za-esen-2018-a-sa.388932", "text": "От малки знаем, че цветовете на есента са винено червено, кафяво, тъмножълто/горчица, черно.\r\nНо през този сезон модата не се подчинява на традицията. И хитовите облекла са в съвсем други нюанси. Вижте кои са най-модерните цветове за есен 2018 според Elite Daily.\r\n \r\nДизайнери като Александър Уанг, Анна Суи, Пако Рабан и др. залагат на сивото и блестящото в свои модели. Ако сте от главата до петите в металическо сиво, не само ще блеснете на партито, но и ще оберете точките за най-стилно облекло.\r\n \r\nТова се смята за цвят на по-топлите сезони - лятото, пролетта. Но розовото получава втори живот през тази есен, благодарение на испанската марка Delpozo, дизайнерката Каролина Херера, Джейсън Уо и др. Розово стои прекрасно за есенни фотосесии на фона на планини, реки и т.н.\r\nОранжевото е сред по-обичайните за есента цветове. Но интересното е, че хит е искрящото, портокалово оранжево, а не приглушеното, минаващо към кафяво, което символизира есента. Най-добрият вариант е да се сдобиете с дълго оранжево палто.\n                    \n                    \n                \r\n", "date": "2018.09.27", "title": "И най-модерните цветове за есен 2018-а са..."}
{"url": "https://www.dnes.bg/obshtestvo/2018/09/27/kolko-shte-e-tol-taksata-hem-ikonomicheska-hem-socialna.388976", "text": "Икономическият и социален елемент ще бъдат най-важни при въвеждането на тол системата по републиканската пътна мрежа в България. Това заяви регионалният министър Петя Аврамова на работна среща с представители от Световната банка, Европейската комисия и експерти от пет европейски държави. \n\nСветовната банка консултира и оказва експертна помощ на България, за което има и подписан договор.\r\nАврамова потвърди заявените срокове за въвеждане на таксите при използване на магистралите и скоростните пътища - от 1 януари влизат в сила електронните винетки за леките коли, а на 16 август идната година - тол таксите за камионите.\n\r\n\"Труден старт на въвеждането на тол системата. Това, което е най важно и което предстои да бъде уточнено, е републиканската пътна мрежа, по която ще се събират тези тол такси, както и стойността на самата тол такса. Да се намери най-доброто решение за размера на тол таксата като разходооправдателен елемент и като социален елемент\", обясни тя.\r\n                    \n                    \n                В момента в АПИ се структурира и управлението, което ще отговаря за тол системата, предаде БНР. В него ще работят 240 експерти, а по места ще бъдат назначени мобилни екипи, които ще следят нейното практическо действие. Очаква се те да са към 680 души.\r\nРегионалният министър обеща прозрачност на целия процес по въвеждане на новата система за събиране на пътни такси.\n\r\n\"Преди това ще мине обществено обсъждане, ще имаме възможност да разговаряме с всички заинтересовани страни. Ще бъдем безкрайно открити в процеса на тол системата\", увери министърът.\n\r\n ", "date": "2018.09.27", "title": "Колко ще е тол таксата? Хем икономическа, хем социална!"}
{"url": "https://www.dnes.bg/obshtestvo/2018/09/27/cariat-na-reviu-vdyhnoveno-ot-rodniia-i-turski-folklor.388951", "text": "\nРевю, организирано от турското посолство у нас, e представило облекла с характерни елементи за българските и за турските традиционни женски костюми.\r\nДефилето се е провело във вторник в Централния военен клуб в София, а специални гости са били бившият премиер Симеон Сакскобургготски и съпругата му Маргарита.\r\nКолекцията висша мода на световно изявения турски дизайнер Ахмет Йозджейхан е наречена \"Споделено минало, Общо бъдеще\", съобщиха организаторите.\r\nВ приветствието си турският посланик д-р Хасан Улусой е заявил, че откакто е встъпил в длъжност, все по-задълбочено, заедно със своята съпруга, чиито предци са родени по нашите земи, откриват и отчитат общото в бита и културата на съседните страни.\r\n                    \n                    \n                Според дизайнера Ахмет Йозджейхан България притежава невероятно красива природа.\r\n\"Традиционният и съвременен стил на обличане на българката винаги е бил източник на вдъхновение за мен в моите изследвания при посещенията, които съм осъществявал в различни градове на България\", е казал дизайнерът.\r\n\n\r\n ", "date": "2018.09.27", "title": "Царят на ревю, вдъхновено от родния и турски фолклор"}
{"url": "https://www.dnes.bg/notifikacii/2018/09/27/v-smolian-razbiha-kontrabanden-vnos-na-cigari.388909", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКанал за мащабен контрабанден внос на цигари от Гърция разби смолянската полиция. Операцията е започнала късно снощи и е приключила около 11.00 часа днес. Задържани са общо трима контрабандисти, а заловеното количество е общо 550 хиляди къса цигари.\n\r\nВластите са засекли три непознати за региона автомобила, два от тях - високопроходими. Единият от джиповете е пикап, уточни директорът на Областната дирекция на МВР старши комисар Николай Димов.\n\r\nПри разпита задържаният е направил самопризнания, предаде .\n\r\nСпоред разследващите каналът е действал отскоро. Арестувани са общо трима души, двама от тях са криминално проявени.\n                \n                \r\nС допълнително откритите цигари общата стойност на заловената контрабанда се изчислява на 192 500 лева.\n\r\nЗадържането на тримата контрабандисти се удължава на 72 часа, а окръжният прокурор ще поиска и постоянна мярка задържане под стража.\n\r\n ", "date": "2018.09.27", "title": "В Смолян: Разбиха контрабанден внос на цигари"}
{"url": "https://www.dnes.bg/index/2018/09/27/receptata-dnes-koi-e-liubimiiat-desert-na-zodiia-vezni.388839", "text": "Знакът на се ръководи от Венера, което значи, че те са любители на розови, много сладки, пухкави десерти, с предпочитание към ягодите като водеща съставка. Представителите на зодия Везни обичат десерти с лека текстура, с повече сметана, лек цитрусов нюанс, много захар, разбира се, и мляко. Ако искате да ги изненадате с кулинарно изкушение, гледайте да е наистина много сладко, цветно, ароматно и ягодово.\r\n:\r\n \r\n500 г маскарпоне\r\n8 супени лъжици подсладено кондензирано мляко\r\n1 течна ванилия\r\n200 мл сладкарска сметана\r\n1 пакет какаови бисквити\r\n250 г пресни ягоди\r\n \r\n:\r\n \r\nРазбийте маскарпонето и добавете кондензираното мляко. Разбийте сметаната с миксер. Добавете и нея. Разбъркайте сместа с дървена лъжица. Добавете ванилията и отново разбъркайте.\r\n \r\nНарежете ягодите на едри парчета. Начупете бисквитите. На дъното на купички или чашки за пудинг подредете малко бисквити. Върху тях залейте с малко крем. След това още един пласт бисквити, върху тях още крем. За финал гарнирайте с ягодите.\r\n\r\n", "date": "2018.09.27", "title": "Рецептата Dnes: Кой е любимият десерт на зодия Везни?"}
{"url": "https://www.dnes.bg/eu/2018/09/27/s-nablijavaneto-na-vremeto-mei-gubi-podkrepa-za-brexit.388910", "text": "Британският премиер Тереза Мей губи подкрепата в кабинета за намерението си да прибегне до варианта \"Brexit без споразумение\", в случай че ЕС отхвърли предложенията за условията на излизането, станали известни като плана \"Чекърс\". Това пише вестник \"Таймс\", като се позова на свои източници, предаде Ройтерс.\n\n\n\r\nМинистри от кабинета, сред които този по въпросите на Брекзит Доминик Рааб, на външните работи Джереми Хънт, на околната среда Майкъл Гоув и на вътрешните работи Саджид Джавид разчитат на това да попречат на Мей да вкара Великобритания в Брекзит без споразумение с ЕС, пише \"Таймс\", цитиран от БТА.\r\n                    \n                    \n                Тези министри искат британският премиер да обмисли варианта за споразумение за свободна търговия с ЕС по канадски модел, в случай че съюзът отхвърли отново плана \"Чекърс\" на срещата си на върха на 18 октомври. С това те й дават План Б, пише \"Таймс\".\r\nБезпокойствата по въпроса назряха, след като Мей заяви, че би предпочела Брекзит без споразумение пред сегашните предложения на ЕС. Тя подчерта, че Великобритания иска да види контрапредложения от съюза, за да бъде постигнат напредък в преговорите за Брекзит.", "date": "2018.09.27", "title": "С наближаването на времето: Мей губи подкрепа за Brexit"}
{"url": "https://www.dnes.bg/eu/2018/09/27/globa-za-turistite-v-gyrciia-1000-za-krajba-na-kamycheta.388915", "text": "В Гърция започнаха кампания, целяща да опази един от известните плажове на остров Скиатос.  \n\n\n\n\n                    \n                    \r\nВ Гърция започнаха кампания, целяща да опази един от известните плажове на остров Скиатос.\n\r\nПричината е, че много от туристите, посещаващи плажа Лалария, си взимат за спомен от характерните гладки и обли камъчета. Това обаче застрашава облика на мястото, където са снимани и сцени от мюзикъла \"Мама Миа\".\n\r\nЗатова активисти слагат табели с призива: \"Направете си снимка, но не взимайте камъче!\"\r\nИ поставят кутии на местното летище, в които туристите да връщат взетите от плажа \"сувенири\", предаде.\r\nПолицията обсъжда и потенциално налагане на глоба от 400 до 1000 евро.\n\r\n ", "date": "2018.09.27", "title": "Глоба за туристите в Гърция: €1000 за кражба на камъчета!"}
{"url": "https://www.dnes.bg/obshtestvo/2018/09/27/chesto-gubim-pasportite-si-nai-veche-v-germaniia.388911", "text": "\r\nОбщо 21 882 временни паспорти са издали за миналата година посолствата и консулствата ни зад граница. Това става ясно от данните за броя на пасаваните, предоставени от родните дипломатически мисии, предоставени на от МВнР, предаде \"Монитор\".\n\r\nОт данните лъсва, че най-често БГ паспорти изчезват в Германия. Там е и най-голямата бройка на българи, обърнали се до услугите на мисиите ни в държавата с молба да им бъде издаден пасаван.\n\r\nВременни паспорти се издават за три групи. Първите две са бебета, чиито родители са българи, все още нямат ЕГН и са родени в чужбина, а също и деца до 18 години. Почти две трети от пасаваните са били именно за тях – т.е. на практика най вече за деца на нашенци, живеещи трайно зад граница.\n\n                    \n                    \n                \r\nОстаналите 30%, или близо 8500 обаче са получени от третата група - българи, които са изгубили паспорта си, бил е откраднат или повреден или пък документите им са били с изтекъл срок. Почти същата е тенденцията и за тази година - от януари досега временните документи са общо малко над 17 500.\n\r\nНай-много временни паспорти има за Германия, като през изминалата година са били издадени близо 7000, половината от които – на възрастни. Бройката за тази група е 3025. 1870 от пасаваните са били издадени за деца без ЕГН, а останалите над 2170 – за непълнолетни.\n\r\nНа второ и трето място в класацията на страните се нареждат още Великобритания и Турция, съответно с близо 3500 и малко над 2000 временни документи. За Великобритания цифрите са много по-ниски от тези за Германия, като издадените документи за хлапетата са близо 1500, за младежите до 18 години – над 670, а за останалите българи на Острова – около 1400. За съседна Турция цифрите са още по-ниски. Така например нашите мисии в южната ни съседка са издали на възрастни лица общо 1209 временни паспорта заради това, че документите им са били изгубени, откраднати, повредени.\n\r\nВ топ 5 влизат още Испания и Италия За Испания бройката съответно е 1132, а за Италия – само 661. В началото на месеца пък цените за временните паспорти бяха свалени с близо една четвърт. Това стана с промени на постановление на МС и по предложение на вицепремиера и външен министър Екатерина Захариева.\r\nДо намаляването на цената за издаване на пасаван се стига чрез премахването на две такси на стойност 17 евро. Така вместо да броим по 67 евро за временен български паспорт в чужбина сега ще плащаме по 50 евро. Досега при приемане и обработване на заявление за издаване на лични документи нашите мисии зад граница събираха такса за всеки документ, а отделно гражданите плащаха и по 1 евро за формуляр-заявление. Сега обаче те вече са отпаднали.\n\r\nТака сметките показват, че ако са издадени 21 882 пасавана и за всеки от тях досега са борени по 67 евро такса, то бюджетът през миналата година е събрал от тази услуга над 1,4 млн. евро.\n\r\nПри запазване на броя издавани временни паспорти на година свиването на цената би коствало на бюджета около 500 000 евро по-малко.\n\r\nОт властта въведоха и облекчения за издаването на свидетелство за съдимост, като документът ни струва само 10 евро вместо предишните 20 евро.\r\n ", "date": "2018.09.27", "title": "Често губим паспортите си. Най-вече в Германия"}
{"url": "https://www.dnes.bg/sofia/2018/09/27/mvr-za-napadenieto-nad-tramvaia-s-prashka-e-streliano.388916", "text": "\n\r\nПродължава издирването на извършителите, които снощи счупиха две от стъклата на трамвай №7, близо до спирка \"Хан Кубрат\".\r\nКъм момента полицията отхвърля версията за стрелба с огнестрелно или газово оръжие.\n\r\nНай-вероятно става дума за нападение с прашка.\r\nНяма пострадали граждани при инцидента.\r\nОчаква се днес да бъде направен втори оглед на трамвая.\r\n ", "date": "2018.09.27", "title": "МВР за нападението над трамвая: С прашка е стреляно!"}
{"url": "https://www.dnes.bg/obshtestvo/2018/09/27/lipsvashti-znaci-obyrkvashti-svetofari-gaziat-ni-ginem-vinovni.388918", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНов тежък инцидент на пътя. Камион прегази и уби вчера по обед жена в столичния кв. \"Орландовци\". \n\r\nСамосвалът е бил спрял на светофар. В този момент обаче възрастната жена е тръгнала да пресича улицата. Когато шофьорът потеглил, вероятно заради височината на превозното средство, не я е видял и е минал буквално през нея.\n\r\nШофьорът дори не разбрал какво се случило, докато не бил догонен на метри от мястото на инцидента от други шофьори, станали свидетели на трагедията. \n\r\nТой е задържан и към момента се води разследване.\r\nСпоред Диана Русинова от Института за пътна безопасност инфраструктурата по българските пътища е ужасяваща. \n                    \n                    \n                \r\n\"Имайки предвид съществуващата инфраструктура, инцидентът не ме учудва. Тези инциденти ще стават все по-чести, защото не се вземат мерки. От Института за пътна безопасност на 10 октомври организираме форум за пътната безопасност. Поканили сме много български политици, поканили сме и президента Румен Радев, както и много пътни експерти от Европа\", обясни още Русинова пред .\n\r\nПо думите ѝ както пешеходците и автомобилите са поставени пред абсурдната ситуация да не знаят какво се случва. \n\r\n\"Масово в столицата не се слагат правилно знаците, светофарите пък не отговарят на изискванията\", твърди тя.", "date": "2018.09.27", "title": "Липсващи знаци, объркващи светофари... Газят ни, гинем! Виновни?"}
{"url": "https://www.dnes.bg/temida/2018/09/27/2015-a-signali-za-skandali-v-kaspichan-2018-a-4-trupa-ot-bradva.388917", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nШефът на полицията в Шумен обяви, че още през 2015-а е имало сигнали за скандали между роднините в Каспичан, при които вчера се разрази кървава баня с четири трупа.\r\n\"Назад във времето сме получавали един единствен сигнал, постъпил от съседи, че има възникнал конфликт между двамата роднини\", разказа пред  Ялчън Расим.\r\nТогава убиецът блъска убития, който пада на земята. Тогава агресивният мъж е предупреден да се реши проблема по съдебен начин. Бил е затворен човек, злоупотребявал е с алкохол, допълни той.\n\n\r\n                    \n                    \n                Расим разказа, че след кървавия ад, убиецът е опитал да прикрие частично следите си, но в дома му са открити много предмети, които имат отношение към деянието, освен това скрил кървавите си дрехи в пералнята и се готвел да ги пере.\r\nПолицейският шеф допълни, че все още разследващите не са получили конкретен отговор кое е отключила агресията на убиеца, за да грабне брадвата и да избие роднините си.\r\nРасим беше категоричен, че престъплението е извършено по особено жесток начин, а четирите жертви са имали почти еднакви наранявания по главите.\r\nЖурналистът Димитър Илиев коментира пред Bulgaria ON AIR, че общото между този случай от Каспичан и много други потресаващи убийства, които се случиха у нас през последните години, е агресията в обществото, която нараства.\r\n\"Подобни случаи са едни бушони, които идват да покажат, че съществува един много по-голям проблем в обществото, един социален разпад\", настоя той.\r\nПсихиатърът д-р Веселин Герев предположи, че извършителят на престъплението по всяка вероятност и друг път е злоупотребявал с алкохол и е бил агресивен.\r\n\"Като гледам почерка, става въпрос за една психопатска структура на личността, за един агресивен човек, който е злоупотребил с алкохол и е извършил едно тежко криминално деяние\", посочи той.\r\nПсихиатълът сподели, че вече от около 20 години злоупотребата с алкохол не е сред нещата, които могат да пратят човек до принудително лечение и по думите му сега берем плодовете на това решение.\r\nД-р Герев беше категоричен, че сега всеки може да злоупотребява с чашките и така да лекува стреса, на който е подложен.\r\nОчаква се днес прокуратурата да повдигне обвинения срещу четворния убиец. 64-годишният мъж е задържан и се разпитва, направил е пълни самопризнания.", "date": "2018.09.27", "title": "2015-а: Сигнали за скандали в Каспичан, 2018-а – 4 трупа от брадва"}
{"url": "https://www.dnes.bg/notifikacii/2018/09/27/bitiiat-jurnalist-imam-bolki-v-glavata-i-rykata.388919", "text": "Битият журналист от Нова тв Димитър Върбанов обяви, че е по-добре, макар да чувства още болки в главата и в ръката си.\r\n\"Тази сутрин съм по-добре... Заедно с моите оператори отидохме във въпросния склад във Велико Търново, тъй като той продължава да работи и тези храни се продават. Искахме да питаме управителя дали е над закона и тогава последва агресия.\n\r\nОператорът беше изхвърлен от склада, а аз бях заключен вътре. Когато продължих да снимам с телефона това, което се случва, управителят и двама негови служители буквално ме изхвърлиха навън върху бетонова площадка и така се получиха нараняванията. \n\r\nЧух реакцията на премиера и му благодаря, но предният път, когато през 2010 г. ме нападнаха с чук, глобата за изръшителя беше 1000 лева\", разказа пребитият репортер пред БНТ.\n                \n                \r\n\"Сега очаквам нещо подобно\", сподели Върбанов.\n\r\nДвама от биячите са задържани за 24 часа, заяви Димитър Машов, шефът на полицията във Велико Търново. \n\r\nЕдиният е управителят на склада, другият - работник.", "date": "2018.09.27", "title": "Битият журналист: Имам болки в главата и ръката!"}
{"url": "https://www.dnes.bg/notifikacii/2018/09/27/zelen-chai-cveklo-9-hrani-za-detoks-i-poveche-zdrave.388899", "text": "В ежедневието натоварваме тялото си с всевъзможни токсини – чрез храната, напитките, въздуха, лекарствата. Като капак на всичко идва стресът, който допълнително блокира механизмите за естествена детоксикация на тялото, пречейки му да се освободи от излишните токсини.\r\nЗа да помогнете на тялото си да изведе токсините от различни органи и системи, наблегнете на определени храни, имащи свойството да ускоряват и улесняват този процес.\r\n\r\nВсички зеленчуци са полезни по различен начин в зависимост от веществата, с които са наситени. Зелените зеленчуци с леко кисел вкус (броколи, брюкселско зеле, целина, артишок, авокадо, бамя, зелен фасул, резене) са изключително полезни в детоксикацията на черния дроб. Повечето хора неусетно прекаляват с приема на сол с храната, а тези зеленчуци имат свойството да извеждат излишните количества от тялото.\r\n                \n                \r\nВодата с лимон алкализира средата в организма, извежда токсините, дава големи количества витамин С и антиоксиданти и като допълнителен бонус зарежда организма с калий, който балансира кръвното налягане и течностите в тялото. Това е един прекрасен старт на деня.\r\n", "date": "2018.09.27", "title": "Зелен чай, цвекло... 9 храни за детокс и повече здраве"}
{"url": "https://www.dnes.bg/politika/2018/09/27/raboten-chetvyrtyk-za-vsichki-no-ne-i-za-deputatite.388923", "text": "\n\r\nРедовното пленарно заседание на депутатите се провали в четвъртък.\r\nШефката на НС Цвета Караянчева опита да събере нужния кворум при още две регистрации, след като първата в 9 ч., когато трябва да започне работният ден, показа, че в пленарната зала няма достатъчно народни представители.\r\nПри втория в пленарната зала се оказаха 97 депутати, а при третият 106.\r\nЗа да се проведе заседание е нужно поне 121 от законотворците да са на депутатските банки и да се регистрират.\r\nСамо неколцина от червените народните избраници бяха на работните си места днес. Заявка, че това ще се случи даде още в първия ден от новата парламентарна сесия Корнелия Нинова.\r\n                    \n                    \n                Тогава тя предупреди, че социалистите тръгват на срещи из страната и на пленарните заседания ще присъстват не повече от 20 от нейните колеги от левицата.\r\nДнес обаче и тези, които бяха на местата си, не се регистрираха. От ДПС постъпиха по същия начин и така в крайна сметка се оказа, че работният ден за всички останали българи, е почивен за народните представители.", "date": "2018.09.27", "title": "Работен четвъртък за всички, но не и за... депутатите"}
{"url": "https://www.dnes.bg/sofia/2018/09/27/stolichni-kvartali-ostavat-bez-voda-utre.388924", "text": "\"Софийска вода\" временно ще прекъсне водоснабдяването в някои части на столицата утре, 28 септември, съобщиха от дружеството.\r\nВъв връзка с монтаж на спирателен кран на ул. \"Порто Лагос“, Център, се налага спиране на водоподаването от 09:00 до 17:00 часа на клиентите на „Софийска вода”, живеещи на ул. „Порто Лагос“, ул. „Орфано“, ул.Адриана Будевска“, ул. „Никола Славков“ №37. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. „Адриана Будевска “ №4.\r\nВъв връзка с изпълнение на инвестиционен проект за реконструкция на уличен водопровод и канал на ул. „Иван Вазов“ Център, се налага спиране на водоподаването от 09:00  до 21:00 часа на клиентите на „Софийска вода”, живеещи на ул. \"Иван Вазов“ - от бул. „Васил Левски“ до ул.“ Цар Иван Шишман“, ул. „Цар Иван Шишман“ - от ул. „Славянска“ до ул. \"Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. \"Иван Вазов\" и ъгъла с ул. „Цар Иван Шишман“.\r\n                    \n                    \n                Във връзка с подмяна на спирателен кран на ул. „Софроний Врачански“, Център, се налага спиране на водоподаването от 09:00 до 13:00 часа на клиентите на \"Софийска вода\", живеещи в района на: ул. „Софроний Врачански“ - от ул. „Пиротска“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Софроний Врачански “ ъгъла с ул. „Пиротска“.\n\r\nПоради подмяна на спирателни кранове на ул. 12, с. Долни Богров, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Долни Богров. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред кметството.\r\nЗаради подмяна на сградно водопроводно отклонение на до бл. 23, жк. \"Дружба“ 1, се налага спиране на водоподаването от 09:00 до 15:00 часа на клиентите на „Софийска вода”, живеещи в: бл. 23, вх. А, вх. Б, вх. В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 23 вх. Б.\r\nВъв връзка с подмяна на сградно водопроводно отклонение на ул. „Железопътна“, с. Световрачене, се налага спиране на водоподаването от 09:30 до 14:30 часа на клиентите на „Софийска вода”, живеещи в района на:\r\nул. „Железопътна“, ул. „Войнешки път“, ул. „Македонска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Железопътна“ ъгъла с ул. „Войнешки път“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.09.27", "title": "Столични квартали остават без вода утре"}
{"url": "https://www.dnes.bg/obshtestvo/2018/09/27/pylnata-demonopolizaciia-na-nzok-prioritet-na-ananiev.388921", "text": "Вчера стана ясно, че Министерство на здравеопазването предлага два алтернативни модела за развитие в системата. Приоритетен ще бъде вторият вариант, а именно – демонополизация на Националната здравно-осигурителна каса, псочи пред БНТ министърът на здравеопазването Кирил Ананиев. \r\nПредложението е да се създаде ново законодателство, избор, преценка, стандартизация на самите процеси, гаранции за сигурността на средствата. Според министъра демонополизацията на здравния фонд подпомага конкурентността. \r\nПо думите му системата на здравеопазването е доста консервативна и има нужда от бавен преход към новия модел на финансиране. Той е широко заложен в обществеността и ще продължи да бъде коментиран и обсъждан. \n\n\n\r\n                    \n                    \n                \"Имаме уникалния шанс да обсъдим кое е най-добро за българското общество\", заяви министър Ананиев. \r\nВ основата на новите предложения стоят качествен контрол, конкурентност между НЗОК и застрахователни дружества, модернизация на българското здравеопазване и премахване на нерегламентираните плащания. Кирил Ананиев увери също така, че институциите нямат възражение по предложените модели. \r\nПрипомняме, че вчера от Министерство на здравеопазването излязоха две предложения за здравно осигуряване. Първият предвижда  НЗОК да финансира лечение на пациентите до 700 лв., а всичко останало да се поема от застрахователни фондове. \r\nВторият, приоритетен според Ананиев вариант цели пълна демонополизация на здравната каса. Това би могло да стане чрез заместващо осигуряване – не в един национален фонд, а в заместващи. \r\nТоест, пациентите сами да избират къде да се осигуряват. А при евентуален фалит на застрахователя НЗОК би могъл да поема разходите за осигуряване на пациентите.\r\nСпоред здравния министър този модел гарантира по-добро здравеопазване за българските граждани, а не просто оптимизиране и ефективно използване на разходите.  ", "date": "2018.09.27", "title": "Пълната демонополизация на НЗОК – приоритет на Ананиев"}
{"url": "https://www.dnes.bg/stranata/2018/09/27/stara-zagora-dokato-vsichko-spi-vzriven-bankomat-s-pari.388925", "text": "Късно снощи е бил взривен банкомат в магазин в Стара Загора, съобщават от МВР.\r\nУстройството се е намирало в магазин на ул. \"Младост\" в кв. \"Железник\". \r\nСигналът за взрива е подаден към 3 ч. сутринта. \r\nНа място се извършва оглед от специалисти, а случаят се изяснява. Няма яснота каква сума е задигната от апашите.\r\nПолицията е предприела акция и проверява автомобили на изходите на Стара Загора.", "date": "2018.09.27", "title": "Стара Загора: Докато всичко спи – взривен банкомат с пари!"}
{"url": "https://www.dnes.bg/akoshtete-vqrvaite/2018/09/27/predstoi-razdiala-vijte-4-te-znaka-za-tova.388926", "text": "Връзките са сложни. Обикновено сами усещате кога нещата не вървят добре и знаете, че скоро може да зарежете гаджето. Но има няколко неща, които издават, че партньора планира да скъса с вас. Ето и кои са те.\n\r\n\r\nДа не се карате с половинката звучи като нещо хубаво. Понякога е така, но помнете, че не може да има отношения без конфликти и скандали. Ако вече изобщо не се карате, има нещо гнило. Това означава, че партньорът вече няма желание да работи над проблемите, които имате и да изглади нещата. Просто не му се хаби енергия и време, защото връзката приключва скоро. Споровете заздравяват връзката - чрез разрешаването им. Ако гаджето изгуби желание да спори, значи вече не сте от такава важност за него.\r\nТова е другият вариант. Не се карате за важни и значими неща, както сте правили преди. А по-скоро се заяждате, пускате си хапливи забележки, обиждате се за съвсем дребни неща, за които преди просто сте се шегували. Половинката ви си търси повод за скандал и начин да ви обиди, за да ви намекне, че вече не се интересува толкова от вас и не ви мисли за страхотен човек. Критикува ви постоянно, дори без повод.\n                    \n                    \n                \r\n", "date": "2018.09.27", "title": "Предстои раздяла? Вижте 4-те знака за това"}
{"url": "https://www.dnes.bg/zvezdi/2018/09/27/kit-haringtyn-si-vzel-za-spomen-drehi-na-djon-snou.388929", "text": "Кит Харингтън и Мейзи Уилямс, които бяха в ролите на Джон Сноу и Аря Старк в сериала Game Of Thrones, са били последните от актьорския екип, които са били на снимачната площадка. Така са имали възможност да вземат по нещо за спомен от сериала.\r\nНякои от предметите и реквизитите ще бъдат част от изложби, които ще се състоят през 2019 г. Затова е нямало как звездите да вземат много сувенири за себе си. Но се оказва, че Кит Харингтън е взел военното облекло на Джон Сноу, или поне някакви останали части от него. \r\nНапример, протекторите за китки. Това призна актьорът пред Men's Journal.", "date": "2018.09.27", "title": "Кит Харингтън си взел за спомен дрехи на Джон Сноу"}
{"url": "https://www.dnes.bg/stranata/2018/09/27/pri-razsledvane-prebiha-jurnalista-dimityr-vyrbanov.388913", "text": "Пореден случай на бит журналист. Нападнат е бил Димитър Върбанов - репортер на \"Господари на Ефира\", предаде Нова тв.\n\r\nНападението срещу журналиста е станало по време на разследване във Велико Търново. Трима души са се нахвърлили върху него. Служители на склад и шефът им нападнали Върбанов пред очите на полицаи от \"Икономическа полиция\".\n\r\nРепортерът и екипът му присъствали на внезапна проверка, целта на която била склад, в който преди време бяха открити храни с изтекъл срок на годност. Тогава беше установено, че съдържателите на склада подменяли етикетите на просрочената стока. По думите на журналиста, в склада са се съхранявали над 15 тона храни с изтекъл срок на годност.\n                    \n                    \n                \r\nДимитър Върбанов е хвърлен върху бетонова площадка, като е получил наранявания по ръцете и главата.\r\nНастанен е в Спешното отделение във Велико Търново.\n\r\nТова е второто нападение срещу журналиста. През 2010 година той беше ударен с чук по главата.\r\nПо случая вече е започнало разследване под наблюдението на Районната прокуратура във Велико Търново. Намерените негодни стоки са иззети и изгорени.\r\nОт САЩ премиерът Бойко Борисов каза, че е разпоредил по-най бързия начин виновните за побоя да бъдат наказани с цялата строгост на закона.", "date": "2018.09.27", "title": "При разследване: Пребиха журналиста Димитър Върбанов"}
{"url": "https://www.dnes.bg/notifikacii/2018/09/27/zashto-be-ubit-myjyt-na-nataliia-gurkova-versiite-za-razstrela.388907", "text": "Покушение заради неуредени сметки за наркотрафик или за търговията със скъпоценни камъни.\r\nТова според разследващите в Южна Африка са водещите версии за разстрела на черногорския бизнесмен и съпруг на \"Мис България 1998\" Наталия Гуркова – Джордже Михалевич.\n\n\n\r\nПреди няколко години местната разследваща журналистка Манди Уинър интервюира Михалевич.\r\n\"Убеждаваше ме, че е чист бизнесмен. Изглеждаше чаровен, прекрасен мъж… много популярен в Йоханесбург, с много приятели\", спомня си тя.\r\nЕдин от първите хора у нас, които научават за убийството, е бизнесдамата Ваня Червенкова, семейна приятелка на Наталия Гуркова. За последно била със семейството на светско събитие в София преди десетина дни.\n                \n                \r\n\"Потресена съм от новината. Той не е от вчера в бизнеса и със сигурност щеше да вземе някакви сериозни мерки, щеше да ходи най-малкото с охрана\", коментира Червенкова пред bTV.\r\nСпоред сръбските медии Михалевич е бил близък с чеха Радован Крейчир, който също живее в ЮАР.\r\nДвамата са имали общ бизнес в добива на скъпоценни камъни и злато, но са се разделили преди време.", "date": "2018.09.27", "title": "Защо бе убит мъжът на Наталия Гуркова? Версиите за разстрела!"}
{"url": "https://www.dnes.bg/sofia/2018/09/27/streliaha-po-tramvai-7-dve-ot-motrisite-uceleni.388912", "text": "Неизвестни лица откриха стрелба по трамваи по линия номер 7 в София, съобщи Facebook групата \"Забелязано в София\".\r\nУцелени са две от мотрисите. За щастие няма пострадали, но са счупени няколко прозореца на мотрисите.\r\nНападението се е случило около 21.20 часа между спирките \"Триъгълника\" и \"Хан Кубрат\".\r\nОт пресцентъра на общината потвърдиха за инцидента, а по случая вече работят и полицаи от Второ районно управление.", "date": "2018.09.27", "title": "Стреляха по трамваи №7. Две от мотрисите – уцелени!"}
{"url": "https://www.dnes.bg/zvezdi/2018/09/27/avril-lavin-na-34-kanadskata-muzikalna-furiia.388841", "text": "\n\r\nНа 27 септември рожден ден празнува известната канадска поп и рок изпълнителка Аврил Лавин. Родена през 1984 година в Онтарио, Канада, тя започва своята музикална кариера още на 14-годишна възраст през 1998 година.\n\r\nДебютният албум на певицата Let Go излиза през 2002 г., а нейните втори и трети албум Under My Skin (2004) и The Best Damn Thing (2007) достигат номер едно в американския Билборд 200. Има издадени общо 5 албума.\n\r\n\n\r\nПолучава името си Аврил от своя баща, който е с френско потекло. Името и на френски означава Април.\n\r\nОсвен канадски, певицата има и френски паспорт.\n                    \n                    \n                \r\nКато малка Аврил се занимава с кънтри музика, пее в църковен хор и свири на китара и пиано.\n\r\nНа 15 се изявява на сцената в компанията на своята именита сънародничка Шаная Туейн.\n\r\nНа 21 години се омъжва за рокмузиканта Дерик Уибли, но двамата се развежда 4 години по-късно. През 2012 година се сгодява за Чад Крюгер, вокалистът на Никълбек. Двамата сключват брак година по-късно, но през 2015 година се разделят.\n\r\nПрез 2006 Canadian Business Magazine я обявява за седмата най-влиятелна канадка в Холивуд.\n\r\nПевицата има собствена модна линия - Abbey Dawn.\n\r\nСъстоянието й към 2015 година се оценява на приблизително 50 милиона долара.\r\n", "date": "2018.09.27", "title": "Аврил Лавин на 34: Канадската музикална фурия"}
{"url": "https://www.dnes.bg/usa/2018/09/27/trymp-tyrsi-syiuznici-zaradi-teheran.388908", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВашингтон отговори остро на плана на европейците да заобиколят американските санкции срещу Иран. А Доналд Тръмп свика заседание на Съвета за сигурност на ООН в търсене на съюзници срещу Техеран. Съюзници, които вероятно няма да намери.\n\n\n\r\nАмериканският държавен глава вече заяви стратегията си - чрез натиск, подобен на този срещу Северна Корея, да принуди Иран да преговаря.\n\r\nВ опит да си спечели подкрепата на Съвета за сигурност, той посвети днешното заседание на неразпространението на ядрените оръжия.\n\r\nВ същото време Вашингтон не спря със заплахите към Техеран, предаде.\n                    \n                    \n                \r\nОчаква се обаче Съединените щати да останат изолирани на заседанието. Лондон, Пекин, Берлин, Париж и Москва продължават да подкрепят ядрената сделка с Иран. И обявиха, че ще въведат нов механизъм за плащания, чрез който да продължат да търгуват с Техеран, въпреки американските санкции.\n\r\nАнкара също се закани, че няма да спре да купува ирански природен газ. Решения, които вбесиха Вашингтон.\n\r\n ", "date": "2018.09.27", "title": "Тръмп търси съюзници заради Техеран"}
{"url": "https://www.dnes.bg/snimka-na-denia/2018/09/27/zatoplia-se-gradusite-stigat-21-no-dokoga.388914", "text": "Днес ще е предимно слънчево. Вятърът ще е слаб, в Югоизточна България - до умерен от север-североизток. Дневните температури ще се повишат и максималните ще са между 16 и 21 градуса, в София - около 17.\r\nПо Черноморието ще бъде предимно слънчево, с временни увеличения на облачността в южните райони. Ще духа умерен север-североизточен вятър. Максималните температури ще са 17-19 градуса. Температурата на морската вода е 21-23 градуса. Вълнението на морето ще е 3 бала, предаде БТА.\r\nНад планините ще бъде предимно слънчево. Ще духа до умерен, по високите и открити части - временно и силен североизточен вятър. Ще се затопли, максималната температура на височина 1200 метра ще е около 10 градуса, на 2000 метра - около 4.\r\n                \n                В петък ще бъде слънчево, с временни увеличения на облачността, предимно висока. Сутрин ще е студено с минимални температури между 2 и 7 градуса и на места ще има условия за слаби слани.\r\nПрез деня вятърът ще се обърне от изток-югоизток. Дневните температури ще продължат да се повишават и максималните ще достигнат 19-24 градуса. В събота ще бъде още малко по-топло, но от югозапад облачността ще се увеличава и вплътнява. По-късно през деня ще започнат и превалявания.", "date": "2018.09.27", "title": "Затопля се, градусите стигат 21. Но докога?"}
{"url": "https://www.dnes.bg/obshtestvo/2018/09/27/sviknahme-48-ot-parite-za-zdrave-ot-djoba-ni.388922", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария е една от страните с най-високо доплащане извън системата на здравното осигуряване. Това показва проучване на агенция \"Алфа Рисърч\", направено по поръчка на Министерството на здравеопазването. \n\r\nГотвените промени в сектор \"Здравеопазване\" внесоха смут както сред пациенти, така и сред застрахователи. Според данните доплащаме 2 милиарда лева годишно за здравни услуги. Това означава, че 30% от разходите ни са преки плащания за здраве.\n\n\n\n\r\n\"Този дял на преки плащания за здраве е един от най-високите в ЕС. Реално около 1/3 от бюджета за здраве идва от пациентите. Едва 6% от хората пък са готови да внасят повече от настоящата си здравна осигуровка\", обясни в \"България сутрин\" Геновева Петрова от \"Алфа Рисърч\".\n                    \n                    \n                \r\nСпоред проучването едва 35% от хората знаят върху каква сума се осигуряват, а едва една пета от хората знаят каква сума внасят под формата на здравни осигуровки.\n\r\nПо думите на бившия здравен министър Мими Виткова социолозите са открехнали вратата на здравеопазването, но реално данните са доста по-фрапиращи.\n\r\n\"Всъщност 48% от парите за здравеопазване идват от джоба на пациентите. Това не е нормално, защото това е половината бюджет. Хората вече привикнаха, че трябва директно да си платят, вместо да внасят осигуровки\", обясни още Виткова пред .\n\r\nТя е на мнение, че с увеличаването на приходите в сектора, лечението у нас не се подобрява.\n\r\n\"Похвално е желанието на здравното министерство да постави някои от проблемите на обсъждане. По време на предишния министър нещата или не се обсъждаха, или това се правеше  прекалено късно, когато вече всичко беше прието. Въпреки това предложените за обсъждане модели не решават проблемите със здравното застраховане\", допълни още Пламен Таушанов от Асоциацията за защита на пациентите.", "date": "2018.09.27", "title": "Свикнахме! 48% от парите за здраве – от джоба ни"}
{"url": "https://www.dnes.bg/kino/2018/09/27/djoni-inglish-3-pobedi-hishtnikyt.388938", "text": "\"Джони Инглиш избухва отново\" застана на първото място по зрителски интерес през уикенда за Деня на Независимостта, сочат обобщените данни от киносалоните у нас. Третият поред сюжет за аналоговия агент Инглиш, който трябва да спасява света във времето на дигиталните джаджи, като въпреки непознаването им успява да привлече много таен руски агент на своя страна, е гледан от 12 888 зрители и има 121 205 лева приходи за първите три дни у нас.\r\nНа втора позиция е \"Хищникът\" - римейк-продължение на едноименната фантастиката от 1987 година. Случващото се 30 години след разказаното в първия филм е гледано от вече 22 558 зрители и има 247 417 лева приходи за десетте дни на екраните у нас, предава БТА.\r\n                    \n                    \n                Трето място е за хоръра \"Монахинята\", разказващ историята на един от образите във филма от 2016 година - \"Заклинанието 2\". Историята на разследването на двама представители на Ватикана в католически румънски манастир след загадъчната смърт на монахиня е вече трета седмица по екраните у нас и за това време са я гледали 54 471 зрители и има 473 102 лева приходи.\r\nНа четвърто място е втората премиера от миналия уикенд - \"Peppermint: Ангел на възмездието\". Екшънът с Дженифър Гарнър, в който тя влиза в ролята на отмъщаваща за смъртта на семейството си, е гледан от 2 974 зрители и има 28 012 лева приходи за първите три дни у нас.\r\nПето място е за китайската анимация \"Патешка история\". Спасяването на две малки патенца от ранен гъсок е гледано от 9 726 зрители и има 77 719 лева приходи за десетте дни по екраните у нас.\r\nНа шесто място е трилърът \"Лесна услуга\", напомнящ донякъде друг трилър - \"Не казвай сбогом\". Историята на вдовица с дете, която се сприятелява с майката на негов съученик и става свидетел на изчезването й, е вече десет дни по екраните у нас и за това време са я гледали 10 328 зрители и има 92 428 лева приходи.\r\nСедма позиция в топ 10 е за анимацията \"Хотел Трансилвания 3: Чудовищна ваканция\". Разходката с круизен кораб на всички герои от първите два филма, в която са въвлечени от техен смъртен враг, е гледана от 161 427 зрители и има 1 424 547 лева за общо трите месеца от премиерата му у нас.\r\nНа осмо място сред най-гледаните филми е \"Мега звяр\". Екшънът за дълбоководна мисия, в която успяват да се изкарат две чудовищно големи акули на повърхността, е гледан от 77 667 зрители и има 797 559 лева приходи за близо два месеца на екраните у нас.\r\nДевето място е за триизмерният \"Алфа\". Приключенската история за млад пещерняк от преди около 20 000 години, който успява да опитоми ранения от него вълк, е вече месец на екраните у нас и за това време е гледана от 35 836 зрители и има 376 534 лева приходи.\r\nНа десето място е анимацията \"Малки титани: В готовност! Филмът\". Популярните герои от анимационна поредица по Cartoon Network, които сега спасяват света и от големия екран, е гледана от 42 563 зрители и има 313 934 лева приходи за месец и половина на екраните у нас.\r\nИзвън първите десет са две от премиерите от миналия уикенд. Германската анимация \"Капитан Шарки\" е гледана от 263 зрители и има 1 616 лева от билетите им. Френската драма \"Семинарът\" за литературна работилница в малък затънтен вече град е гледана от 77 зрители и има 530 лева приходи.", "date": "2018.09.27", "title": "\"Джони Инглиш 3\" победи \"Хищникът\""}
{"url": "https://www.dnes.bg/sofia/2018/09/27/ne-s-prashka-a-s-vyzdushna-pushka-streliano-po-tramvaia.388928", "text": "С въздушна пушка е стреляно по трамвая в района на спирка \"Хан Кубрат\", обяви ръководителят отдел \"Организация, координация, контрол и безопасност на обществения транспорт\" към Центъра за градска мобилност Лъчезар Пеков.\n\n\r\nСчупени са три стъкла. Няма пострадали хора, щетите са само материални – около 3000 лева, посочи той. \r\nВсе още няма информация за извършителя, полицията го издирва. \r\n ", "date": "2018.09.27", "title": "Не с прашка, а с въздушна пушка стреляно по... трамвая"}
{"url": "https://www.dnes.bg/politika/2018/09/27/deputatskiiat-neraboten-chetvyrtyk-gerb-gi-domyrzialo-bsp-to-oredialo.388942", "text": "Депутатите от ГЕРБ ги домързяло да дойдат на работа и заради това се провалило заседанието на парламента днес или пък законотворците от управляващото мнозинство и сами си давали сметка колко било изпразнено от съдържание това Народно събрание, което било причината да не се регистрират и да няма кворум.\r\nОколо тези две тези се завъртяха коментарите на социалистите в парламента, след като поради недостатъчно законотворци в пленарната зала – четвъртъкът се оказа почивен ден за народните избраници.\r\nОсвен това се оказа, че и при тази препирня напълно важи поговорката – \"С неговите камъни по неговата глава\", защото червените напомниха, че през 2013 г., когато ГЕРБ беше опозиция в парламента, а начело на правителството стоеше Пламен Орешарски с подкрепата на БСП и ДПС, Бойко Боисов казваше: \"Защо ще им правя кворум, не е работа на опозицията да осигурява кворум\". \n\r\n                    \n                    \n                Тогава депутатите от ГЕРБ идваха в парламента, но не се регистрираха, а лидер на парламентарната им група беше Борисов.\r\n\"Явно това Народно събрание е толкова изчерпано от съдържание, че управляващото мнозинство не си изпълнява задължението, дори и според самите тях, да осигурят мнозинството за работата, не успяха дори да се съберат\", отсече Филип Попов от БСП.\r\nТой уточни, че няколко депутати от левицата са били в пленарната зала, но не са участвали в регистрацията. Останалите им колеги са на срещи с избиратели в страната.\r\n\"На 17 юли 2014 г. Борисов заяви: \"Ние ще дойдем в НС, за да направим кворум за гласуване на оставките\" на тогавашната изпълнителна власт, сега по същия начин стоят нещата, БСП е при хората, БСП е в пленарната зала, но задължение на управляващите е да си осигурят кворума\", отсече Попов.\r\nСпоред съпартиеца му Александър Симов гафът е на депутатите от мнозинството.\r\n\"Те не са си свършили работата и явно не им се работи, ГЕРБ още от 2013 г. насам твърдят, че осигуряването на кворум е работа на мнозинството, знам, че сегашното управление действа на принципа - като сгафиш и се издънищ обвиняваш БСП, това в този случай очевидно не работи, те си имат достатъчно депутати, но просто не дойдоха до парламента, защото не им се работи, депутатите от ГЕРБ просто решиха да си почиват\", коментира той.\r\nНа свой ред шефът на депутатите от ГЕРБ Цветан Цветанов обяви липсата на кворум с това, че депутати от мнозинството са на командировка в чужбина.\r\nТой нападна опозицията, че няма политически аргументи и затова отсъства от пленарната зала: \"Когато нямат политически аргументи и отсъстват от пленарните дебати, преминават към поведение, което не е съотносимо с това, за което техните избиратели са ги избрали да бъдат тук\".\r\nНо все пак се съгласи, че мнозинството трябва да осигури кворума, както по-рано напомни и лидерът на ДПС Мустафа Карадайъ, който също цитира думите на Бойко Борисов от 2013 г.\r\n\"Така е, да. Нямаме основание да им се сърдим. Не мога да кажа, че те са виновни, че днес няма заседание. Виновни са всички, които не са се регистрирали\", каза Цветанов.\r\nТой поясни, че 10-12 от неговите колеги са в командировки в Европа, които са свързани с парламентарните измерения.\r\nЦветанов обаче обеща, че утре ще има заседание и ще се осигури необходимият кворум. В бъдеще пък можело и да се намалят тези командировки.\r\n\"Ще намалим тези командировки и ще направим необходимата организация, за да се провеждат пленарни заседания и да имаме мнозинство\", настоя вторият в ГЕРБ.", "date": "2018.09.27", "title": "Депутатският неработен четвъртък: ГЕРБ ги домързяло, БСП-то – оредяло..."}
{"url": "https://www.dnes.bg/travel/2018/09/27/sniag-pokri-olimp-ciklon-blokira-feriboti-v-gyrciia.388943", "text": "Сняг покри високите части на планината Олимп в Гърция. Средиземноморският циклон, според синоптиците, има предпоставки да се превърне в ураган с тропически ветрове, предаде БНР.\r\nСилно са засегнати фериботните връзки с островите. Спряно е движението на кораби от пристанищата Пирея, Волос, Кавала и Александруполис. Днес се очаква морската буря да достигне до 10 бала на места.\r\nСамо в област Атика вятърът изкорени над 400 дървета, които паднаха върху електрически стълбове и причиниха прекъсване на тока.\r\nНа остров Лесбос вълните изхвърлиха на сушата лодки и яхти. Властите забраниха излизането в открито море на всички плавателни съдове.\r\nСилният вятър прeдизвика бързо разпространение на пожарни огнища. Горят предимно горски масиви. На остров Кефалоня огънят достигна до къщите и евакуираха жителите на едно село.\r\nСпоред прогнозите се очаква към края на седмицата отслабване на силния вятър.", "date": "2018.09.27", "title": "Сняг покри Олимп, циклон блокира фериботи в Гърция"}
{"url": "https://www.dnes.bg/usa/2018/09/27/hristo-neichev-ot-bylgariia-do-sasht-i-dnes-uspial-predpriemach-u-nas.388936", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХристо Нейчев е успял предприемач. Печели награда от Световната конференция за създатели на видеоигри в Сан Франциско тази година.  Завършва магистратура в престижен университет в САЩ, а след това прекарва и няколко години там. Работи три години на ръководни позиции, но решава да се завърне в България. \r\n\"Една година преди да се върна, се консултирах с близки и приятели и всички ми казаха, че съм луд\", разказва в рубриката \"Завърналите се с Петя Кертикова\" на  младият предприемач. \r\nВъпреки това, обаче, мнението на околните не го демотивира, а напротив – той все пак взима решението си и две години след началото на глобалната финасова криза, младият предприемач поема към дома. Превръща се в пионер на старт-ъп културата у нас.\r\n                    \n                    \n                Днес Христо Нейчев има зад гърба си шест старт-ъпа. Последният от тях продава преди седмици на американска компания. След шест осъществени проекта, мислите му са насочени към следващата идея. \r\n\"Много съм ентусиазиран да помагам на големите корпорации в България да мислят и да действат като предприемачи – да имат програми по вътрешно предприемачество. Това е нещо, което го няма в България, но е развито в чужбина\", споделя Христо. \r\nПожелава на всички свои сънародници, извън пределите на страната, да научат по-бързо всичко, което могат там и да се върнат, за да го приложат тук, в България.", "date": "2018.09.27", "title": "Христо Нейчев – от България до САЩ и днес : Успял предприемач у нас! "}
{"url": "https://www.dnes.bg/world/2018/09/27/zadyrjaha-zapodozreni-za-smyrtta-na-jurnalist-v-slovakiia.388945", "text": "Полицията в Словакия задържа днес заподозрени в убийството на журналиста Ян Куциак от братиславското онлайн издание \"Актуалити\" и годеницата му Мартина Кушнирова през февруари тази година. Това съобщи Словашкото радио, предаде ТАСС.\n\n\r\nАкцията започнала рано сутринта.\r\n\"Полицейски специални сили задържаха заподозрени в криминални престъпления. В момента се провеждат обиски в жилищата им\", потвърди пресслужбата на полицията във Facebook, без да съобщи подробности.\r\n27-годишният Ян Куциак бе застрелян на 21 февруари заедно с годеницата си Мартина Кушнирова в с. Велка Мача, Западна Словакия.\r\nРепортерът бе разкрил корупционни схеми във властовите структури на страната и съобщил, че двама високопоставени служители от правителствения апарат са контактували с италианската мафиотска групировка \"Ндрангета\".\r\n                    \n                    \n                Това предизвика обществено-политическа криза в страната. Премиерът Роберт Фицо подаде оставка, отстъпвайки поста на своя заместник Петер Пелегрини.\r\nСмъртта на словашкия репортер бе петото убийство на журналист в държава от ЕС за последните 10 години, посочва ТАСС. (БТА)", "date": "2018.09.27", "title": "Задържаха заподозрени за смъртта на журналист в Словакия"}
{"url": "https://www.dnes.bg/business/2018/09/27/cez-chaka-inerkom-da-finalizira-sdelkata-za-pokupkata-na-drujestvoto.388948", "text": "Чешкият енергиен концерн CEZ е убеден, че няма да има проблеми нито от финансов характер, нито от друг в посока на финализиране на сделката с \"Инерком\". Това мнение изказа Галина Александрова, главен редактор на специализирания енергиен сайт 3е-news, в предаването \"Бизнес старт\" на  с водещ Христо Николов.\n\r\n„Говорителят на CEZ Алице Хоракова подчерта, че има действащ, подписан договор и се чака „Инерком“ да изпълни задълженията си. Няма място за съмнение за финансирането на сделката. Има притеснения от политически характер, на първо място от решението на Комисията за защита на конкуренцията, което чехите обявяват за неоснователно. CEZ Прага е завела иск във Върховния административен съд и обжалва това решение. От чешката компания са готови да подадат жалба в ЕК за нарушаване на инвестиционни интереси на пазарни принципи в България спрямо тях. Има основание, тъй като се спира частна сделка по странни причини, меко казано. Това е сделка между два частни субекта. Компанията иска да излезе от България и остава впечатлението у нея, че се оказва натиск, за да може тя да не получи цената, която е предложил купувачът, който е избран, а цената да падне, и сделката след това да се осъществи на много по-ниска цена\", коментира още Александрова.\n                    \n                    \n                \r\nПо думите ѝ има още една заплаха за България от страна на CEZ Прага, тъй като компанията обсъжда с правните си консултанти дали да заведе арбитражно дело срещу България. Това е международен арбитраж, а България все е губила такива. Според Александрова проблемът отново отива в КЗК, която би трябвало бързо да се произнесе по казуса, и то положително, за да може „Инерком“ да влезе в сроковете за плащане. \n\r\nПрипомняме, че КЗК забрани сделката на \"Инерком\" за активите на ЧЕЗ България поради опасения от концентрация, тъй като и двете фирми притежават соларни паркове. \"Инерком\" обжалва във Върховния административен съд, а делото беше насрочено за месец май 2019 г.\n\r\nМеждувременно Гинка Върбакова започна поетапно да излиза от бизнеса със соларни паркове.\n\r\nКакви са коментарите на Александрова за цените на природния газ вижте в ", "date": "2018.09.27", "title": "CEZ чака Инерком да финализира сделката за покупката на дружеството"}
{"url": "https://www.dnes.bg/balkani/2018/09/27/albancite-li-shte-reshat-referenduma-v-makedoniia.388934", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредстоящият референдум в Македония много наподобява референдума за Брекзит,  защото също е предизвикан от премиера и има опасност да се обърне и да  избухне в лицето му, каза бившият заместник-външен министър Милен Керемедчиев пред \r\nТри дни остават до важния референдум в западната ни съседка, който ще определи евроатлантическото бъдеще на страната и ще утвърди договора за новото име споразумението, за което беше постигнато след десетилетия спорове.\r\nЖурналистът Нина Спасова и Милен Керемедчиев коментираха в студиото на \"България сутрин\", че страната ни правилно се е дистанцирала от тази тема към този момент, въпреки че в последно време в Скопие на посещение бяха доста високопоставени гости.\r\n                    \n                    \n                Керемедчиев допълни още, че има опасност да няма достатъчно активност на вота и да не мине референдумът.\n\r\nНина Спасова смята, че въпросът е добре зададен, а албанското население може да изиграе ключова роля за този референдум, защото 95% от тях одобряват европейската интеграция за Македония.\n\r\n\"Ориентацията на Македония е страшно важна и за България, ние неслучайно проявихме такава активност по време на европредседателството\", допълни още Спасова.\n\r\nТя коментира и антибългарските нагласи в съседката ни. Според нея ще мине много време и поколения, за да се изкорени това отношение към нас.\n\r\nМилен Керемедчиев пък добави, че трябва да се упражнява постоянен натиск върху македонските политици, за да не се заиграват именно с това.\n\r\n\"Македония за краткото си съществуване успя да се скара с всички свои съседи и да прояви претенции към всички съседи. Всъщност Македония като държава се създаде със скандали, тя просъществува въз основа на скандали и открадване или на име, или на история, или на други факти\", каза той. \n\r\nКеремедчиев допълни също, че от успеха на референдума в Македония зависи до колко ще е лесно проевропейското ориентиране и на Сърбия.\r\n ", "date": "2018.09.27", "title": "Албанците ли ще решат референдума в Македония?"}
{"url": "https://www.dnes.bg/akoshtete-vqrvaite/2018/09/27/ne-viarvaite-na-obeshtaniiata-na-tezi-5-zodii.388935", "text": "Ужасно е да нарушаваш обещания, защото така предаваш доверието на някого. Не всички го правят нарочно, но това не намалява болката и не лекува обидата. Ето кои зодии обещават повече отколкото биха могли да направят.\n\r\n\r\nВезните са кантар - винаги се колебаят и стоят между двете решения. Като цяло не обещават неща често, защото се познават и знаят крайния резултат. Но когато везната обещае нещо, може пред вас да е наистина много убедителна и да ви измами, че ще го изпълни. Това са празни обещания. Те дори рядко имат намерение да го направят, просто го казват на думи.\n\r\n\r\nНикога не вярвайте на стрелец, който ви каже, че ще направи нещо и с който си обещаете нещо. Тези знаци дори не знаят какво значи думата \"обещание\" в повечето случаи. А дори да знаят, просто не им пука толкова и не създават толкова продължителни и здрави връзки, че да го изпълнят. Правят каквото си искат.\n                    \n                    \n                \r\n\r\nСлучва се близнаците да изпълнят каквото са обещали. Просто го правят толкова късно, че ви изглежда подигравателно и обидно. Вече няма никакъв смисъл от това. Като цяло те са хора, които трудно се справят със срокове, не помнят такива неща и за тях обещанията са като товар.", "date": "2018.09.27", "title": "Не вярвайте на обещанията на тези 5 зодии!"}
{"url": "https://www.dnes.bg/index/2018/09/27/privlekatelna-elegantna-jenstvena-kitaiska-moda-v-sofiia.388947", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        София е домакин на седмица на китайската култура. В рамките на събитието се представят филми, занаяти и мода от Поднебесната империя. \r\nРепортерът на Bulgaria ON AIR Даяна Георгиева ни среща с китайска дизайнерка, която представи свои модели, облечени в традиционната дреха ципао.\r\nПривлекателна, елегантна, женствена, изразяваща красота и просперитет дълга рокля, напълно затворена в горната си част с висока яка, но същевременно с дълга цепка. \r\nИсторията на ципао започва преди няколко века в края на династията Цин, когато манджурските войски влизат в Китай.", "date": "2018.09.27", "title": "Привлекателна, елегантна, женствена - китайска мода в София"}
{"url": "https://www.dnes.bg/balkani/2018/09/27/erdogan-pred-foreign-policy-turciia-e-svetoven-lider.388927", "text": "\"Турция се превърна в световен лидер\" - това заявява турският президент Реджеп Тайип Ердоган в статия за сп. \"Форин полиси\", цитирана днес от турския печат. Думите му са изведени в заглавие от вестниците \"Истиклял\" и \"Хюриет\".\n\r\n\"Ставайки част от решението в Ирак, Сирия и на други места, Турция се превърна в световен лидер\", посочва Ердоган в статията за \"Форин полиси\", озаглавена \"Как и защо трябва да реформираме ООН\". В текста той призовава за \"всеобхватен процес на реформа на ООН\", като отбелязва, че организацията страда от криза на доверието, предава БТА.\n\n\n                    \n                    \n                \r\n\"Турция може и да не се е превърнала в икономическа и военна супер сила, но ставайки част от решението в Ирак, Сирия и на други места, се превърна в световен лидер\", цитира думите на президента и в. \"Харби\".\n\r\nСъщият вестник посочва още, че с думите си, че турското правосъдие е независимо и той не може да му нареди какво да прави, Ердоган е \"сложил точка\" на призивите от САЩ за освобождаването на християнския пастор Андрю Брънсън, обвинен в Турция в дейности, свързани с тероризъм. \"Нито аз като президент, нито някой друг има правомощия да каже за подсъдимо лице: \"хайде, освобождаваме те\", заяви президентът, обръщайки се към САЩ.\n\r\nТурските власти обвиняват пастора, че е действал в полза на мрежата на ислямския проповедник Фетхуллах Гюлен и на групировката Кюрдска работническа партия (ПКК). Брънсън бе поставен под домашен арест през юли, след като прекара близо две години в затвор в Турция.\n\r\nМного турски вестници акцентират тази сутрин върху предстоящото решение на УЕФА за това кой ще бъде домакин на европейското първенство по футбол през 2024 г. Двата претендента са Германия и Турция, а днес ще се изясни кой от тях ще надделее, пише в. \"Стар\". В навечерието на този избор турският президент Реджеп Тайип Ердоган призова за справедливост.\n\r\n\"Очакваме справедливо оценяване\", каза той, като подчерта, че Турция изпълнява условията за провеждането на Евро 2024 г.\n\r\n\"Исторически ден за Турция\", пише по темата спортният в. \"Фанатик\", а \"Акшам\" посочва: \"Решаващ ден за Евро 2024\". Спортното издание \"АМК\" пък помества заглавие \"Ако изборът е справедлив - Турция, ако е политически - Германия\", откроявайки съмненията за честността на вота за Евро 2024 в Швейцария днес. Според \"АМК\" \"Турция се отличава от Германия по безупречното си портфолио, огромната подкрепа на народа, най-съвременните си стадиони и държавните гаранции\".\r\n ", "date": "2018.09.27", "title": "Ердоган пред Foreign Policy: Турция е световен лидер!"}
{"url": "https://www.dnes.bg/stranata/2018/09/27/s-pogled-v-bydeshteto-proektirat-magistralite-za-30-g.388920", "text": "Пътищата трябва да се проектират според интензивността на трафика за период от 30 години. Това предвижда новата Наредба за проектиране на пътища, която вече е обнародвана в \"Държавен вестник\", съобщиха от Министерството на регионалното развитие и благоустройство.\n\r\nС нея се въвеждат завишени изисквания за отводняване на пътното платно. Целта е да се избегне събирането на вода и създаването на условия за \"аквапланинг\". В участъците с по-сложно движение ще се поставя осветление с цел осигуряване на по-голяма видимост и безопасност. Изискването се отнася за пътните възли на автомагистралите и скоростните пътища, както и за пътните възли и кръстовищата на първокласните пътища. Решението за прилагане на тази мярка ще се взима след технико-икономическа обосновка, пише БТА.\n                    \n                    \n                \r\nНаредбата ще бъде задължителна при проектирането на нова инфраструктура, както и при основен ремонт или реконструкция на съществуващата мрежа.\n\n\n\n\r\nДава се по-голяма свобода при определяне на проектна скорост за всеки клас път в зависимост от транспортните функции и особеностите на терена. Ако автомагистралата минава през равнина, проектната скорост е 140 км/ч, при хълмист терен - 130 км/ч, а при планински - 120 км/ч. При тежки теренни условия автомагистралите могат да се проектират с проектна скорост от 100 км/ч, а скоростните пътища с проектна скорост 90 км/ч. За първокласните пътища е посочена максимална допустима проектна скорост от 100 км/ч. (Проектната скорост е различна от максимално допустимата скорост на движение, определена в Закона за движение по пътищата, но не може да я надвишава).\n\r\nКрай магистралите и пътищата ще бъдат създадени зони за безопасност. Целта е при излизане на моторното превозно средство от пътното платно да се избегнат тежките последици за шофьора и пътниците от удар в стълбове, стени, сгради и други препятствия, или последствията за трети лица, които се намират на крайпътните паркинги, площадките за отдих, пешеходните площи и др. Обхватът на зоната ще се определя в зависимост от класа на пътя и допустимата максимална скорост на движение за автомобилите. Край магистралите тя трябва да е с ширина 16 м при допустима максимална скорост от 140 км, за скоростните пътища - 13 м при допустима максимална скорост 120 км/ч. При първокласните, второкласните и третокласните пътища са предвидени 8 метра. Ширината може да е и по-малка, ако в даден участък са въведени местни ограничения на скоростта.\n\r\nВ наредбата са категоризирани и опасностите. С най-голям риск за пътуващите в моторните превозни средства са стълбовете, дърветата, шумозащитните и подпорните стени, бетонните елементи и други. Опасност от тежки травми крият също реките и окопите с дълбочина по-голяма от 1 метър. Наредбата предвижда в зоната за безопасност да се избягва проектирането на рискови елементи и съоръжения. А ако това е невъзможно, те трябва да бъдат обезопасени съгласно стандартите.\n\r\nВъвеждат се редица нови екологични изисквания при проектирането на пътища. Предвижда се изграждането на съоръжения от т. нар. \"зелена\" инфраструктура - това са \"зелени\" мостове, тунели и виадукти, които осигуряват безпрепятствено преминаване на животните по традиционните им маршрути. В момента също се изграждат тунели за мечки, язовци, костенурки или други животни, предимно по проектите с европейско финансиране. Но мярката досега не е била изрично залегнала в наредба.\n\r\nЗа първи път се определят и обхватът, съдържанието и етапите на всеки пътен проект.\n\r\nСпоред очакваните резултати наредбата ще позволи строителството на модерна и безопасна пътна инфраструктура и ще допринесе за намаляване броя на пътно-транспортни произшествия.", "date": "2018.09.27", "title": "С поглед в бъдещето: Проектират магистралите за 30 г."}
{"url": "https://www.dnes.bg/politika/2018/09/27/volia-za-provalenoto-zasedanie-cirk-s-procedurni-hvatki.388958", "text": "Депутатите на Веселин Марешки определиха проваленото днес пленарно заседание като \"цирк с процедурни хватки\".\n\r\nЧетвъртъкът се оказа почивен ден за народните избраници, тъй като депутатите не събраха необходимия кворум. БСП и ДПС не се регистрираха в пленарната зала, имаше отсъстващи и от управляващите, които били в командировки.\n\n\r\nОт опозицията не пропуснаха да припомнят и че кворумът е отговорност на мнозинството, каквато беше позицията на ГЕРБ по време на управлението на Пламен Орешарски.\n\r\n\"Според нас от \"Воля\" грижата за гражданите трябва да я доказваме като работим всеки ден пълноценно в пленарната зала, а не като правим циркове с процедурни хватки и проваляме работата на НС\", настояват депутатите на Марешки.\n                    \n                    \n                \r\nТе упрекват отсъстващите депутати, че не мислят за проблемите на народа, а обществото очаква именно това и парламентът да работи.\n\r\n\"Как да обясним на майките на децата с увреждания, които една година стоят пред сградата, че на ДПС и на БСП нещо им е хрумнало и провалят парламентарния ден? Как да обясним на пенсионерите, които така и не видяха обещаната минимална пенсия от 300 лева? Какво да кажем на  малкия и средния бизнес, който също се надява на адекватни управленски решения, защото се задъхва от административни пречки?\", питат от \"Воля\".\r\n ", "date": "2018.09.27", "title": "\"Воля\" за проваленото заседание: Цирк с процедурни хватки!"}
{"url": "https://www.dnes.bg/sofia/2018/09/27/avariia-ostavi-chasti-ot-drujba-bez-topla-voda.388975", "text": "Поради авария временно е прекъснато подаването на топла вода в части от квартал \"Дружба\" 1 в карето между бул. \"проф. Цветан Лазаров\", бул. \"Христофор Колумб\" и бул. \"Искърско шосе\", съобщиха от пресцентъра на \"Топлофикация - София\".\r\nОт топлофикационното дружество уверяват, че незабавно е създадена необходимата организация и ще се работи до пълното отстраняване на аварията.", "date": "2018.09.27", "title": "Авария остави части от \"Дружба\" без топла вода"}
{"url": "https://www.dnes.bg/sofia/2018/09/27/krai-na-prosiiata-na-svetofarite-na-bezkrainite-remonti.388974", "text": "Край на ремонтите от 14 до 16 ч. в София. \n\r\nСтоличният общински съвет прие наредба за обществения ред на територията на Столична община, с което затегна правилата за шума. \nСпоред кмета на София Йорданка Фандъкова хората, които работят  не е нужно да приключват дейностите си от 14 до 16 ч., но трябва да бъдат по-тихи. \n\r\nТя обясни, че шумът и спокойствието на гражданите е важна точка в дневния ред на Общинския съвет. \n\r\nФандъкова отсече, че наредбата е изготвена с широко обществено участие. \n\r\n\"Въпреки това, че живеем в голям град, най-големия в България, тук има активно развитие на икономическата дейности със строителство, което предполага шумни дейности“, каза тя, цитирана от \"Фокус\". \n                    \n                    \n                \r\nПо думите й това лято към Столична община са отправени най-много жалби срещу шума. \n\r\n\"Наредбата разглежда шума в три направления. Първото е домашни дейности и съседи, второто са публични пространства, а третото шум от строително монтажни дейности по строежи\", обясни вносителят на текстовете и председател на постоянната комисия по обществен ред и сигурност в Столичния общински съвет Иван Илиев.\n\r\nТой обясни, че който вдига шум във времето от 22 до 08 ч. и от 14 до 16 ч, а в почивните дни отново от 14 – 16 ч. и от 21 – 9 ч. ще подлежи на санкция, независимо дали е физическо или юридическо лице. \n\r\nИлиев призова в етажните собствености хората да се разбират помежду си, но стриктно да се съобразяват с правото на съседите им да почиват.\n\r\n\"Санкцията за лицата, които вдигат шум в непозволеното време е между 100-300 лв., а при повторно нарушение от 300-500, за юридическите лица първоначалната глоба е в размер от 300-500, а при повторно провинение от 500-1000 лв.\",обясни Илиев.\n\r\nУличните музиканти все пак ще могат да свирят и в забранените часове, но само на строго определени от районните кметове места.\n\r\nОсвен това с наредбата се забранява просията по светофарите е забранена, както и миенето на стъклата на автомобилите по кръстовищата. \n\r\nИзключение се прави единствено за събиране на дарения от БЧК и неправителствени организации, които докажат добрите си намерения и след изрично разрешение от общината, която ще посочва и местата, на които това може да се прави, добави Илиев.", "date": "2018.09.27", "title": "Край на просията на светофарите, на безкрайните ремонти…"}
{"url": "https://www.dnes.bg/obshtestvo/2018/09/27/boiko-borisov-poiska-podkrepa-ot-evreite-v-sasht-za-vizoviia-rejim.388933", "text": "Премиерът Бойко Борисов заяви на среща с представители на американски еврейски организаци, че страната ни би оценила високо  подкрепата им пред  Конгреса и американската администрация за постигането на пълна визова  реципрочност със САЩ.\r\nМинистър-председателят разговаря с тях в Ню Йорк, където е на посещение по повод 73-ата сесия на Общото събрание на ООН и ръководи българската делегация.\r\nПремиерът подчерта, че българският и еврейският народ са изключително свързани и с годините са изградили приятелство, което е добра предпоставка за сътрудничеството на международно ниво.\r\n\"Признателни сме на еврейската общност, която даде своя принос и оказа подкрепа на България в годините на прехода към демокрация, в процеса на присъединяването на страната ни към НАТО и ЕС, както и за задълбочаване на двустранния диалог със САЩ\", каза Борисов, цитиран от правителствената пресслужба.\r\n                    \n                    \n                Той припомни, че тази година се навършват 75 години от спасяването на българските евреи по време на Втората световна война.\r\n\"През 1943 г. единствено България не изпраща на сигурна смърт в нацистките концентрационни лагери близо 50 000 свои граждани от еврейски произход\", каза Борисов и допълни, че тази история трябва да се изследва и разказва.\r\nБългарският премиер припомни, че в началото на месеца в Тел Авив заедно с премиера на Израел Бенямин Нетаняху откриха паметник - символ на българския принос в спасяването на българските евреи от Холокоста и подчерта, че това е пореден акт, който затвърждава приятелството и взаимната подкрепа между двете страни.\r\n\"Днес второ и трето поколение български евреи са онзи мост на приятелство и подкрепа, които правят отношения ни уникални и сърдечни\", каза министър-председателят.\r\nПремиерът запозна председателите на еврейските организации със стъпките, които страната ни е предприела за членство в Международния алианс за възпоменание на Холокоста и посочи, че това е важна междуправителствена организация за България.\r\nЦелта на организацията е да осигури политическа и обществена подкрепа за изучаването, изследването и съхраняване на паметта на Холокоста на национално и международно равнище.\r\nМинистър-председателят подчерта, че през октомври 2017 г. българското правителство взе решение да приеме и прилага работното определение за антисемитизъм на Международния алианс за възпоменание на Холокоста, а заместник-министърът на външните работи Георг Георгиев бе определен за национален координатор за борба с антисемитизма. \r\n\"България стана петата държава-членка на ЕС, приела определението за антисемитизъм, което ще подпомага работата на съдебната власт и правоприлагащите органи при идентифицирането и наказателното преследване на деяния с антисемитски характер\", допълни още Борисов.", "date": "2018.09.27", "title": "Бойко Борисов поиска подкрепа от евреите в САЩ за визовия режим"}
{"url": "https://www.dnes.bg/televizia/2018/09/27/vanko-1-vyv-vip-brother-tyrsene-na-skandala-ili-otrajenie-na-obshtestvoto.388939", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ България явно не е проблем да трупаш слава и известност, дори и да си престъпник. Жадните за висок рейтинг предавания и риалити формати смело избират хора с криминално минало, вкарвайки ги в поредния социален експеримент, целящ скандали, грубости и обиди, но окичен с етикета \"ВИП\".\r\nСтава дума за участието на осъдения за трафик на хора и склоняване към проституция рапър Ванко 1 в шоуто \"VIP Brother\", който попадна във фокуса на британския всекидневник \"Гардиън\", който разказва за българина в поредицата си за съвременното робство.\r\nСпоред журналиста Деляна Маринова - Джуджи риалити форматите в България търсят винаги скандалите и пошлото.\r\n                    \n                    \n                \"Не мога да си обясня как едно подобно предаване може да се обясни като \"социален експеримент\". Все пак Ванко 1 е човек, който е лежал в затвора за трафик на хора и склоняване към проституция\", категорична беше тя пред .\r\nМнението на журналиста Миглена Ангелова обаче е точно обратното - тя смята, че подобни предавания показват доколко се е развило едно общество.\r\n\"Реакцията на хората в тази ситуация е много важна, тя ме изненада. Реално България се развива, защото ако това се беше случило преди 5-6 години, обществото нямаше да реагира въобще. Друг е въпросът, че шоубизнесът у нас е с криво разбиране за тази сфера\", коментира още Ангелова.\r\n ", "date": "2018.09.27", "title": "Ванко 1 във VIP Brother: Търсене на скандала или отражение на обществото?"}
{"url": "https://www.dnes.bg/world/2018/09/27/germaniia-s-paket-ot-430-mln-pomosht-za-afganistan.388989", "text": "Германските власти обявиха днес пакет от помощи на стойност 432 милиона евро за икономическото развитие на Афганистан през 2018 г., предаде ДПА.\n\r\nСредствата ще бъдат използвани за създаване на работни места, подобряване на водоснабдяването и електроснабдяването в селски райони, равноправие на жените и осигуряване на добро управление, заяви германският посланик в Афганистан Петер Прюгел.\n\r\nПарите ще бъдат използвани и за подобряване на върховенството на закона, осигуряване на ранно образование и борба с корупцията, каза дипломатът пред репортери в Кабул, предаде БТА.\n\r\nАфганистанското правителство ще отговаря за изразходването на поне 62 милиона евро, а останалото ще бъде похарчено от германското правителство.\n                    \n                    \n                \r\nПрюгел изтъкна недоволството си от начина, по който е изразходвана германската помощ в Афганистан по-рано, като заяви, че е необходимо да се направи още много, за да се гарантира, че подобна подкрепа е ефективна.\n\r\nГермания е един от най-големите финансови донори на Афганистан. Тя е похарчил 4,6 милиарда евро за неговото възстановяване от 2001 г. досега.", "date": "2018.09.27", "title": "Германия с пакет от €430 млн. помощ за Афганистан"}
{"url": "https://www.dnes.bg/temida/2018/09/27/2-g-zatvor-za-myja-zapalil-i-prepikal-trikoliora.388999", "text": "Две години лишаване от свобода за оскверняване на националния флаг и хулиганство наложи на Михаил Михайлов Специализираният наказателен съд, съобщиха от прокуратурата.\n\n\n\r\nПрез юни месец мъжът публикува в социалните мрежи клип, в който се вижда как недалеч от столичната Съдебна палата самият той пали национален трибагреник, после го хвърля на земята и уринира върху него.\r\nВ разпространеното видео той обясни, че поругаването на флага е знак на протест срещу съдебната система у нас.\r\nНяколко часа по-късно мъжът бе задържан и обвинен.\r\nРезултатите от насрочената по делото съдебно-психиатрична експертиза показаха, че Михайлов не страда от психично заболяване и може да отговаря за деянията си.\r\nСъдът прие представените от прокуратурата доказателства и го призна за виновен. Присъдата му не е окончателна и може да бъде обжалвана пред Апелативния специализиран наказателен съд.", "date": "2018.09.27", "title": "2 г. затвор за мъжа, запалил и препикал трикольора"}
{"url": "https://www.dnes.bg/mish-mash/2018/09/27/oktoberfest-krai-morskiia-briag-ot-utre-vyv-varna.388960", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n10 представители на различни пивоварни от цял свят ще осигурят бира за първото издание на \"Октоберфест\" във Варна. Откриването е утре вечер - 28 септември, в парка в квартал \"Аспарухово”. \n\r\nПо думите на един от водещите на събитието - Монти от група Ice Cream, ще има осигурени 1000 седящи места, а освен това ще има момичета, облечени в традиционни немски облекла, които да сервират халбите.\n\r\n\"Освен че ще се лее много бира, на феста ще има фермерски и занаятчийски базар, изложение на ретро автомобили и жива музика. По време на различни игри на присъстващите ще бъде раздадена близо 1000 литра бира. Откриването ще е в петък от 18 часа\", обясни още водещият на събитието пред . \n                    \n                    \n                \r\nВ петък, събота и неделя ще има автомобили, които да извозват почерпени посетители без собствен транспорт.\n\r\n\"По време на събитието ще има благотворителен мач между отбора на \"Сърцето\", съставен от различни музикални изпълнители, и ветерани на \"Спартак\" Варна. Ще има кутии за събиране на средства за деца с увредено зрение\", допълни още той.\n\r\nВарненският \"Октоберфест ще продължи до 1 октомври.", "date": "2018.09.27", "title": "\"Октоберфест\" край морския бряг: От утре във Варна"}
{"url": "https://www.dnes.bg/notifikacii/2018/09/27/ostaviha-v-aresta-dvama-ot-grabitelite-na-rojenskiia-manastir.389003", "text": "Окръжният съд в Пловдив потвърди определението на Пловдивския районен съд, с което е взета мярка за неотклонение \"задържане под стража\" спрямо 44-годишният адвокат Стефан Матеев и 21-годишен обвиняем, който работи в Кипър, съобщиха от Съдебната палата. \n\n\nСрещу тях Районна прокуратура - Сандански е повдигнала обвинение в това, че на 18 септември, в съучастие с още две лица, са извършили грабеж в Роженския манастир. Първият от тях е обвинен и в държане на огнестрелно оръжие без надлежно разрешение.\r\nОкръжният съд намери, че е налице обосновано предположение двамата да са извършили престъпленията, в които са обвинени. Налице са данни, че при мярка, различна от \"задържане под стража\" има опасност мъжете да се укрият.\r\nОпределението е окончателно и не подлежи на протест и обжалване.", "date": "2018.09.27", "title": "Оставиха в ареста двама от грабителите на Роженския манастир"}
{"url": "https://www.dnes.bg/obshtestvo/2018/09/27/manolova-iska-minimalna-pensiia-liniiata-na-bednost.388970", "text": "До няколко години трябва да се обмисли преизчисляване на всички пенсии, като минималната да стигне нивото на линията на бедност, каза омбудсманът Мая Манолова във Варна.\r\nМанолова участва в дискусия, посветена на дискриминационни практики спрямо възрастните хора у нас.\n\n\r\nОт 1 януари 2019 г. линията на бедност ще стане 347 лева, а в момента около 700 000 възрастни хора живеят с доход под 200 лева месечно, посочи омбудсманът.\r\nЗдравната система в страната има нужда от сериозни промени и поздравявам ресорното министерство за смелостта да бъде започната реформа, каза още Манолова. Според нея обаче предложеният проект е все още в твърде суров вид и повдига повече въпроси, без да дава отговори.\r\n                    \n                    \n                В представения вариант реформата обхваща само приходната част за здравеопазването, а при предоставянето на услуги за пациентите почти няма промени, аргументира се Манолова, цитирана от БТА. Тя допълни, че не е сигурно дали предвидените допълнителни задължителни здравни застраховки всъщност не са противоконституционни.\r\nОсвен това изрази опасения, че проектът на здравното министерство всъщност дава нова легална форма пациентите да си доплащат за получените медицински услуги. Добре е в сектора да влизат повече пари, но практиката показва, че това не означава по-високо качество или по-добър достъп до здравни услуги, посочи омбудсманът.\r\nМанолова допълни, че практиката някои от общините в страната да събират дълговете си от граждани чрез частни съдия-изпълнители остава. Тя уточни, че е разговаряла по темата с управата на община Варна, но не е успяла я убеди, че това е некоректен начин за уреждане на финансови отношения.\r\nОмбудсманът каза, че вече са подготвени конкретни препоръки към тези кметства и се надява да бъдат взети адекватни решения по места.\r\nМанолова допълни, че ще работи и за промяна в законодателството, където ясно да се регламентира, че общините първо трябва да използват всички други средства за събиране на данъците и таксите и чак след това да пристъпват към услугите на съдия-изпълнители.\r\n ", "date": "2018.09.27", "title": "Манолова иска минимална пенсия = линията на бедност"}
{"url": "https://www.dnes.bg/notifikacii/2018/09/27/izbraha-germaniia-shte-e-domakin-na-evro-2024.389002", "text": "Германия бе избрана за домакин на европейското първенство по футбол през 2024 година.\r\nКандидатурата на страната бе предпочетена пред тази на Турция по време на днешната финална презентация на двете държави пред Изпълнителния комитет на УЕФА.\r\nЗа последно Германия бе домакин на шампионат на Стария континент през 1988 година, а страната е била домакин на два пъти на световни първенства - през 1974 и през 2006 година.\r\nПрез 2020 година европейското първенство по футбол ще се проведе на територията на целия континент, като Мюнхен също ще приеме няколко мача от надпреварата.\r\nЗа Турция това бе четвърти неуспешен опит да приеме големия футболен форум след провалите на кандидатирата за домакин на през 2008, 2012 и 2016 година.", "date": "2018.09.27", "title": "Избраха: Германия ще е домакин на Евро 2024"}
{"url": "https://www.dnes.bg/temida/2018/09/27/pri-prokurorite-pomagalo-sreshtu-prane-na-pari.388978", "text": "Практическо ръководство ще помага на прокурорите, занимаващи се с международната дейност и конкретно престъпления, свързани с изпирането на пари в чужбина. Помагалото съдържа насоки и е направено заедно с швейцарските партньори и екип от прокурори, агенти от ДАНС, служители на ГДБОП и КПКОНПИ. То вече е разпратено към всички прокуратури у нас.\r\nТова стана ясно на заключителната конференция за резултатите от Специфична цел 3 \"Изпиране на пари\", на проект \"Повишаване интегритета и мотивацията на прокурорите. Наказателното преследване в контекста на новите предизвикателства, свързани с организираната престъпност\", реализиран по Тематичен фонд \"Сигурност\" на Българо - швейцарската програма за сътрудничество.\r\n                    \n                    \n                Освен отпечатването на помагало, е било проведено и обучение на около 25 прокурора, за повишаване на квалификацията при разследване на трансгранични престъпления.\r\nПосланикът на Швейцария у нас Мюриел Берсе Коен заяви в словото си, че организираната престъпност е много силно предизвикателство навсякъде и изрази надежда, сътрудничеството в тази сфера между швейцарските и българските институции да продължи.\r\nКамен Михов, прокурор от ВКП коментира пред медиите, че според него българските прокурори са добре подготвени по отношение на трансграничните престъпления. Той отбеляза, че усилията са насочени за постигане на по-добри резултати при разследването на пране на пари в чужбина.\r\nПрокурор Михов коментира, че според него в бъдеще случаите на разследване на такива престъпления ще се увеличат, защото ще се увеличи опитът и квалификацията на прокурорите по тези престъпления.\r\nТой допълни още, че през годините е имало доста случаи, в които България е била сезирана от чужди служби за опити за изпиране на пари у нас. По думите му ставало въпрос за доста големи суми, които са били използвани за купуване на апартаменти по морето, в Банско и на други места, както и суми, които са укривани по сметки в дружества.\r\n(БТА)", "date": "2018.09.27", "title": "При прокурорите – помагало срещу пране на пари"}
