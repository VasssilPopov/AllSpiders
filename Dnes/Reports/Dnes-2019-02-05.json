{"url": "https://www.dnes.bg/sofia/2019/02/05/stolichnata-obshtina-chaka-po-visoki-prihodi-ot-danyci-i-taksi.401303", "text": "От днес започна данъчната кампания за недвижими имоти и такса \"битови отпадъци\" в София. До края на април трябва да се заплати поне първата вноска за такса \"смет\", а до края на юни – първа вноска за имотните налози. Отстъпка от 5% за имотния данък пък може да използва всеки столичанин, платил си всички данъци до 30 април.\n\r\n\"Всеки, който заплати целия размер на данъка ще може да се възползва от отстъпката. По-голямата част от средствата ще отидат в трите наши приоритетни сектори, а именно екология, образование и транспорт\", коментира в студиото на \"Денят ON AIR\" зам.-кметът на столицата Дончо Барбалов.\n\r\nДанък \"сгради\" и такса \"смет\" тази година нямат повишение. Изключение правят само имотите, които се намират в парк \"Витоша\", както и в курортните зони Банкя и Панчарево, но в случаите, когато те не са основно жилище на собствениците. За тези имоти повишението касае такса \"сгради\".\n                    \n                    \n                \r\n\"Много хора се възползват всяка година от тази възможност. Призовавам ги и тази година да го направят. Ще изпращаме и съобщения, следващите няколко дни предстои отпечатването и изпращането им, както го правим всяка година за данъка за недвижимите имоти за гражданите\", oтбеляза още Барбалов.\n\r\nПред Bulgaria ON AIR той допълни, че се очакват по-високи приходи спрямо миналата година.\n\r\nКампанията за данъка за автомобилите започна в средата на месец януари и ще продължи до 31 октомври, когато е и крайният срок за втората вноска по имотния данък.\n\r\nПлащането може да се извършва във всеки от 22-та данъчни отдела на Столичната община, независимо от адреса на имота или на задълженото лице. Всички каси разполагат и с ПОС терминали за плащане с дебитни или кредитни карти. Друга възможност е по банков път.\n\r\n\n\r\n ", "date": "2019.02.05", "title": "Столичната община чака по-високи приходи от данъци и такси"}
{"url": "https://www.dnes.bg/notifikacii/2019/02/05/tova-e-vekyt-na-kitai-skoro-toi-shte-e-nomer-1-vyv-vsichko.401210", "text": "19-и век беше столетието на Европа, 20-и - на Америка. В началото на това хилядолетие мнозина предричаха, че 21-ви век ще бъде столетието на Азия. Заблуда: това е векът на Китай. Съвсем скоро той ще е №1. Във всичко.\n\r\n„China First\" - така е озаглавена новата книга на публициста Тео Зомер, която излиза тези дни в Германия. Зомер, който е дългогодишен главен редактор и издател на седмичника „Ди Цайт\", публикува в изданието някои от по-важните си изводи в тази книга.  посочва част от тях.\n\r\n„19-и век беше столетието на Европа, 20-и - на Америка. В началото на това хилядолетие мнозина предричаха, че 21-ви век ще бъде столетието на Азия. Заблуда: това е столетието на Китай.\n                \n                \r\nНепрекъснато четем вестникарски заглавия: „Китайците идват“. Но това е втората заблуда: китайците са вече тук. През последните 40 години те извършиха скок напред, който е безпримерен в световната история. БВП на Китай се увеличи 60 пъти, а доходите на глава от населението - 100 пъти. От 2010 година насам Китай е най-могъщата търговска сила в света, а от 2012 - втора по големина световна икономика. В рамките на следващото десетилетие Китай ще изпревари САЩ\", пише авторът.\n\r\nТой припомня, че между 700 и 800 милиона китайци прескочиха границата на бедността и влязоха в средната класа. А според прогнозите до 2020 година и останалите ще се отърват от бедността. През 2021 година доходът на глава от населението трябва да достигне 12 хиляди долара годишно. Очаква се до 2035 година Китай да се присъедини към средната група развити индустриални страни, а през 2049 да излезе начело, отбелязва Тео Зомер.\n\r\n\n\r\n„Проектът „Made in China 2025\" е грандиозна програма за икономическо развитие с цел до средата на следващото десетилетие да бъдат изпреварени всички индустриални държави. Дотогава в десет ключови промишлени сектора Китай трябва да се превърне във водеща сила, като за целта държавата подпомага индустриалците със стотици милиарди долари. (…) Президентът на Китай Си Цзинпин иска държавата му да стане първа сила в световната политика. Ръководството в Пекин смята да възроди величието и достойнството на китайската цивилизация и да остави зад гърба си униженията, на които страната е била подложена в продължение на стотина години след насилственото си отваряне към света в резултат от първата Опиумна война през 1839-1842 година. \n\r\nЛидерската воля на Си Цзинпин променя глобалното съотношение на силите. Той има велики планове за Народната република, която трябва да излезе от ролята си на регионална сила и да застане „в центъра на световната сцена\". Си иска да превърне Китай в най-мощната военна сила, в най-голямата и водеща научна нация, в лидер на иновациите, в инфраструктурна суперсила, в предводител на борбата срещу климатичните промени, в световна културна и футболна сила,\" пише авторът.\n\r\nТео Зомер смята, че сред днешните политически лидери Си Цзинпин е единственият, който има глобална стратегия. Авторът дава за пример огромните китайски инвестиции за новия „Път на коприната\" - предвидени са 1000 милиарда долара.\n\r\n„Китай призова около 100 страни и организации да участват в изграждането на „Пътя на коприната\" като процъфтяващ коридор за икономическо сътрудничество. Лозунгът гласи „омрежване\", а целта е изграждането на инфраструктура: железници и пътища, тръбопроводи, електроцентрали, язовири, мрежи от оптични кабели - всичко това трябва да залегне в основата на един безпримерен икономически скок. (…)\n\r\nКитайците напредват стъпка по стъпка, регион по регион, сектор по сектор - в съзвучие с древната китайска мъдрост „Когато пресичаш реката, трябва да опипваш със стъпалата камъните по дъното\". И мислят много напред. До 2049 година, когато ще бъде отбелязана 100-годишнината от основаването на Китайската народна република, „Поднебесната империя\" трябва да се превърне в една „богата, могъща, демократична, култивирана, хармонична и красива\" страна\", пише авторът и отбелязва, че много държави по света възприемат китайския възход като заплаха:\n\r\n\"Китайският проект за новия \"Път на коприната\" изобщо не е толкова безобиден, колкото изглежда на пръв поглед. Със своите инвестиции и кредити Китай си създава сфери на влияние по цялото земно кълбо (...) и силно разклаща досегашния световен ред. (...) Редица наблюдатели дори виждат на хоризонта нова Студена война. Която, разбира се, няма почти нищо общо с едновремешния конфликт между Изтока и Запада, между Москва и свободния свят. Във военно и в политическо отношение Съветският съюз беше велика сила, но икономически нямаше никакво значение за Запада, който безболезнено можеше да налага на СССР ембарго, бойкоти или санкции. Съвсем друго е положението с Китай, чиято икономика е толкова тясно свързана с останалия свят, че една търговска война, камо ли пък Студена война, би била пагубна за мнозина,\" пише Зомер.\n\r\nНадеждата, че растящото благосъстояние ще превърне Китай в демокрация, се оказа илюзорна, пише по-нататък Тео Зомер и твърди, че Си Цзинпин не само е загърбил въведения от Дън Сяопин принцип на колективното ръководство, но и е създал условията за нов култ към личността, който много напомня на култа към Мао.\n\r\n„Отменено беше разделението между икономика и политика, което просъществува известно време, при това не само в зачатък. Съвсем целенасочено Си взе всичко под свой контрол: партията, армията, предприемачеството, медиите. Той отмени ограничението от два мандата за президентския пост и вписа в конституцията „Мисленето на Си Цзинпин\". И това не е всичко: Си е на път да покори обществото чрез една дигитална диктатура за контрол над възгледите и морала, която напълно засенчва Оруеловата „1984\". Под ръководството на Си Китай поема по пътя от авторитарна към тоталитарна държава.\n\r\nСи скъса и с културата на въздържанието, наложена от Дън - Китай се превърна в експандираща и „надцакваща\" сила, а във външната политика Си практикува „дипломация на велика сила\". Докато навремето Дън настояваше, че Китай не е модел за други страни, днес Си Цзинпин хвали своята система като образец за другите - като алтернатива на западния модел, който се характеризирал с „разединени общества, безкрайни смени на властта и социален хаос\".\n\r\nВсе още не сме навлезли в нова Студена война, но поредната надпревара между системите вече е факт. Този път се броят не армиите и ядрените арсенали, а парите. Си Цзинпин превърна търговията и инвестициите в оръжия, а неговият „Път на коприната\" му осигурява последователи по всички континенти. Крайно време е брюкселската общност да сложи на кантара икономическите шансове, свързани с възхода на Китай, и трезво да ги съпостави с рисковете за политическата сфера и за сигурността, извиращи от този възход.\"\n\r\nВ края на публикацията Тео Зомер пише: „Навремето казвахме: „Какво ни засяга, когато в Китай се разсипе един чувал ориз!\". Случващото се в \"Поднебесната империя\" нямаше никакво значение за нас. Днес е друго: когато в Китай се разсипе един чувал ориз, трепери цялата Земя\".\r\n", "date": "2019.02.05", "title": "Това е векът на Китай. Скоро той ще е номер 1 - във всичко"}
{"url": "https://www.dnes.bg/football/2019/02/05/prez-noviia-vek-real-dominira-nad-barsa-za-kupata-na-kralia.401269", "text": "Големите съперници Барселона и Реал Мадрид се изправят един срещу друг в 1/2-финални битки за Купата на Краля.\r\nПървият мач ще се играе утре вечер на \"Камп Ноу\", реваншът на \"Сантяго Бернабеу\" ще се състои на 27 февруари. И по повод \"Ел Класико\" във втория по значимост турнир в Испания,  се върна назад във времето, за да извади любопитна статистика.\r\n \r\nТя показва, че през новия век \"белите\" имат преимущество в преките дуели с каталунците в тази надпревара. Големите противници са се изправяли шест пъти за Купата на Краля от 2000 година насам.\r\n \r\nВ тези дербита Реал има 3 победи, 1 е на сметката на Барса, равенствата са 2. Два от успехите на мадридчани са на финали, които се състоят на стадион \"Местая\" във Валенсия.\r\n \r\nПрез 2011 г. \"белите\" вдигат трофея след 1:0 с гол на Кристиано Роналдо в 103-ата минута. През 2014 г. Реал се наложи с 2:1 в редовното време със знаменития гол на Гарет Бейл в 85-ата минута.\r\n \r\nПрез сезон 2011/12 е единственият случай през века, когато каталунците излизат краен победител от \"Ел Класико\" за Купата. Съперниците се срещат още на 1/4-финалите и след 2:1 за гостите на \"Бернабеу\" и 2:2 на \"Камп Ноу\", Лео Меси и компания продължават напред.\r\n \r\nЗа последно Барселона и Реал играха за Купата през 2013 г. Тогава отново се срещнаха на 1/2-финалите и след 1:1 в Мадрид и 3:1 на реванша, столичани се класираха за решаващия мач, в който паднаха от Атлетико след продължения.\r\n \r\nВ исторически план съперниците са се изправяли 33 пъти в този турнир. Предимството е на страната на Барса – 14 победи, 12 за Реал и 7 равенства. Най-големият успех на мадридчани срещу каталунците е именно в тази надпревара – 11:1 през 1943 г., а през 1957 г. Барселона громи с 6:1.\r\n \r\n ", "date": "2019.02.05", "title": "През новия век: Реал доминира над Барса за Купата на Краля"}
{"url": "https://www.dnes.bg/stranata/2019/02/05/kradci-na-dyrva-hvyrliat-stokata-po-goneshti-gi-policai.401224", "text": "30-годишен мъж от Павликени е задържан за опит за осуетяване на полицейска проверка. В понеделник следобед полицейски екип на РУ – Павликени е посетил сигнал за кражба на дърва в гр. Бяла черква. Придвижвайки се към града, патрулът забелязал движещи се пред тях от към с. Върбовка две каруци, превозващи дърва.\n\r\nУниформените подали сигнал за спиране, но водачите на каруците продължили движението си, а единият започнал да хвърля дървата от каруцата по служебния автомобил.\r\nСлед като каруцата е била спряна е установено, че същата е управлявана от 30-годишен мъж от Павликени, известен на полицията и осъждан. Той е задържан с полицейска мярка до 24 часа.\r\nСрещу него е започнато бързо производство за престъпление по чл. 270, ал 1 от НК.", "date": "2019.02.05", "title": "Крадци на дърва хвърлят \"стоката\" по гонещи ги полицаи "}
{"url": "https://www.dnes.bg/politika/2019/02/05/ot-djambazki-do-ademov-kolko-aktivni-sa-evrodeputatite-ni.401301", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетири месеца преди Европа да избере своите нови представители в парламента, излезе статистика колко активни са сегашните евродепутати.\n\r\nАнализът е изготвен на базата на четири критерия – внесени доклади, направени изявления, сред тях и тези в Twitter, роли и присъствие на пленарните заседания.\n\r\nБългария има 17 евродепутати. Оказва се, че от тях най-активен е бил Ангел Джамбазки. Той има 95% присъствие на пленарни заседания и е внесъл 10 доклада. А общата му работа му отрежда престижното 12-о място от всичките 751 членове на Европейския парламент.\n\r\nВ топ 3 по активност сред родните евродепутати влизат още Искра Михайлова и Неджми Али. Статистиката определя като най-малко активен Асим Адемов. За разлика от колегите си, той не е внесъл нито един доклад. Неговото цялостно представяне му отрежда 722-о място в общата класация.\n                    \n                    \n                \r\nЗа никого не е изненада, че председателят на Европейския парламент Антонио Таяни заема челна позиция в общата класация. От всички досегашни парламентарни сесии той е отсъствал само от 14.\n\r\nТаяни е следван от ръководителя на Европейската народна партия Манфред Вебер, който също така е и кандидат за бъдещ председател на Европейската комисия. На трето място в общата класация по активност е британецът от Консервативната партия Сайед Камал.\n\r\nНай-неактивен сред всички евродепутати е независимият кандидат от Германия Мартин Зоннеборн.\n\r\nОсвен с работата си в пленарните сесии обаче някои от евродепутатите ще бъдат запомнени не защото са били активни, а атрактивни.\n\r\n\r\n ", "date": "2019.02.05", "title": "От Джамбазки до Адемов: Колко активни са евродепутатите ни?"}
{"url": "https://www.dnes.bg/zvezdi/2019/02/05/uil-ai-em-sys-sluh-na-po-star-chovek-skoro-shte-oglushee.401122", "text": "Уил Ай Ем от групата The Black Eyed Peas се страхува, че ще изгуби слуха си. Той страда от шум в ушите, което след време може да го остави глух.\r\n\"Аз съм на 43 г. Когато отидох на лекар и ми изследваха слуха казаха: \"Твоите уши са все едно на някой доста по-стар човек\". През 2007-ма, 2013-та и тази година ми направиха аудиограма и тя показа, че ще изгубя слуха си\", сподели рапърът пред списание \"The Sunday Times\".\r\n \r\n", "date": "2019.02.05", "title": "Уил Ай Ем със слух на по-стар човек, скоро ще оглушее"}
{"url": "https://www.dnes.bg/temida/2019/02/05/prokuraturata-shte-rovi-koi-bolen-s-telk-pyk-raboti.401300", "text": "Районната прокуратура в Ямбол се е самосезирала и е възложила проверка за наличието на трудоспособни хора със свидетелства от ТЕЛК за инвалидност, които работят в строителството или в чужбина, съобщиха от държавното обвинение. \nПроверката ще бъде извършена в срок от 30 дни от служители на ОД на МВР. Те трябва да установят какви са издадените решения на ТЕЛК за инвалидност, за какви заболявания и какви медицински документи са издадени в тази връзка, се посочва в съобщението.\n\r\nСъбраните материали ще бъдат представени на наблюдаващия прокурор, който ще прецени има ли данни за извършено престъпление, става ясно от съобщението на държавното обвинение.\n                    \n                    \n                \r\nКакто по-рано днес стана ясно, в ромската махала в Ямбол през две-три къщи живеят хора, които поне по документи са с тежки увреждания и имат ТЕЛК. Същите тези хора обаче работят в строителството или дори са в чужбина.\n\r\nОбщото между всички случаи е не само диагнозата, но и мястото, от което излизат решенията - болница \"Свети Пантелеймон \" в Ямбол. Председател на ТЕЛК комисията е неврологът д-р Радостин Иванов, чиито подпис стои под спорните документи.\r\n ", "date": "2019.02.05", "title": "Прокуратурата ще рови: Кой болен с ТЕЛК, пък работи"}
{"url": "https://www.dnes.bg/zvezdi/2019/02/05/tita-ne-shte-da-e-bulka-samichka-na-sveti-valentin.401172", "text": "Поп певицата Тита ще прекара Свети Валентин далеч от половинката си Викторио. Това призна самата тя пред бТВ и уточни, че причината не е дразги между двамата, а предстоящото й турне с Криско в Америка. \n\r\nИзпълнителката на \"Антилопа\" разкри, че излиза с въпросното момче близо две години и половина и двамата си имат изградено доверие. \"Ние имаме достатъчно празници, които сме празнували заедно. Той много ми се радва, много ме подкрепя\", посочи тя. \n\r\n\"Аз съм само на 19, какъв брак?!\". Така Тита отговори дали иска скоро да се види в бяла рокля. По думите й, двамата се познават от около 4 години, но още е рано за подобни планове. \n\r\nВъпреки че гаджето на певицата живее в Силистра, тя уточни, че разстоянието между тях не е пречка. \"Той доста често идва, не ми е купил апартамент, аз съм си го купила\", каза още Тита.\r\n                    \n                    \n                Вижте още по темата в ", "date": "2019.02.05", "title": "Тита не ще да е булка, самичка на Свети Валентин"}
{"url": "https://www.dnes.bg/balkani/2019/02/05/policai-otkriha-bibliia-na-1200-godini-pri-akciia.401271", "text": "Библия на предполагаема възраст от 1200 г. е открита при полицейска операция в Югоизточна Турция, съобщава Анадолската агенция, като се позовава на местните власти.\r\nСпоред полицейския екип за борба срещу контрабандата, който е конфискувал библията в понеделник, тя се състои от само 34 страници и е подвързана с кожа със златни букви, посочва БТА.\r\nКнигата е била открита в град Каяпънар в окръг Диарбекир в момент, в който трима заподозрени са се опитвали да я продадат. Общо шестима души са били задържани във връзка със случая.", "date": "2019.02.05", "title": "Полицаи откриха библия на 1200 години при акция  "}
{"url": "https://www.dnes.bg/muzika/2019/02/05/bond-v-bylgariia-praznuvat-20-godishen-iubilei.401255", "text": "Най-успешният струнен квартет в историята на музиката Bond  ще изнесе два грандиозни концерта в България през март по случай 20-годишния си юбилей на сцената. Таня Дейвис (първа цигулка), Еос Чатър (втора цигулка), Елспет Хенсън (виола) и Гай-И Уестерхоф (чело), ще представят спектакъл, подготвен специално за ключовата годишнина, в който е събрано всичко най-добро от великолепното им творчество.\n\r\nПървата спирка от мини турнето на сексапилните музикантки, реализирали многомилионни продажби, у нас е София на 26 март, в зала 1 на НДК от 20.00 часа. Ден по-късно, на 27 март, талантливите красавици ще зарадват и жителите на тазгодишната Европейска столица на културата Пловдив в комплекс С.И.Л.А. от 19.00 часа.\n                    \n                    \n                \r\nПоявяват се през 2000 г. и привличат огромно внимание върху себе си, заради нечуваните до този момент интерпретации на класическа музика, примесена със съвременна поп и денс музика. От тогава те се превръщат в емблема и пионери на кросоувър течението. С реализирани милиони продажби Bond  си спечелват титлата на най-успешния и добре продаван струнен квартет за всички времена.\n\r\nЗа 20-годишната си кариера момичетата изковават и зашеметяващите 56 платинени и 15 златни диска в световен мащаб (включително във Великобритания, САЩ, Австралия, Япония, Белгия, Франция, Унгария, Италия, Швеция, Хонг Конг, Индонезия, Малайзия, Сингапур, Корея, Тайван, Тайланд, Колумбия, Мексико, Нова Зеландия, Канада, Австрия, Чехия, Гърция, Норвегия, Португалия, Швейцария, Филипините и Чили). Световните турнета с напълно изкупени зали не биха могли да се преброят.\n\r\nМузиката на Bond  е част от знакови филмови саундтраци като иконичната британска екшън-комедия „Джони Инглиш“ с Роуън Аткинсън, където изиграват и самите себе си, както и \"XXX State Of The Union\" със Самюъл Джаксън, Уилям Дефо и Айс Кюб.\n\r\nСвирили са на сцената на Наградите на MTV, \"Америка търси талант\", \"Великобритания търси талант\" и много други, както и на редица световни спортни събития – през 2012 момичетата взимат участие в закриващата церемония на Олимпийските игри в Лондон. \n\r\nЕмблематични за историята на съвременната музика остават и изявите им на места като египетските пирамиди в Гиза и на Уол Стрийт в Ню Йорк.\n\r\nБилети за концертите на Bond  в София на 26 март и в Пловдив на 27 март вече са в продажба.", "date": "2019.02.05", "title": "Bond в България, празнуват 20-годишен юбилей"}
{"url": "https://www.dnes.bg/business/2019/02/05/pazaryt-na-imoti-kod-prenasishtane.401263", "text": " Постепенно насищане на пазара на жилищни имоти през 2019 г., очакват от АДРЕС Недвижими имоти. Купувачите ще имат по-голям избор, което предполага и повече време за размисъл. Конкуренцията в предлагането ще се повиши и това ще окаже натиск върху цените на новото строителство.\r\nАко през първото тримесечие бъде отчетен нов спад на броя на сделките, е възможно да последва леко понижение на цените на старото строителство през второто тримесечие, прогнозира още компанията.\r\nЕдин от определящите фактори през годината ще бъде новото строителство и цените на новите проекти. Данните на Националния статистически институт (НСИ) сочат, че през 2018 г. издадените разрешителни за строеж на нови жилища в София са 14 761, което е с 69% повече спрямо предходната година. За сравнение, повишението през 2017 спрямо 2016 г. е двойно по-малко – 33%.\r\n                    \n                    \n                „Зад продължаващата експанзия в жилищното строителство стоят оптимистичните очаквания на инвеститорите, породени от бързото реализиране на проектите и нестихващия интерес на купувачите през последните две години. Темповете на пазара обаче се забавят и заедно с негативните демографски процеси, вече факт и в най-големите градове, ще предизвикат постепенното „отрезвяване“ на желаещите да продават“, коментира Георги Павлов, изпълнителен директор на АДРЕС.\r\nКонкуренцията в предлагането ще се повиши и това ще окаже натиск върху цените на новото строителство, прогнозират от имотната агенция. „Интересът на купувачите остава стабилен – запитванията и огледите са интензивни, но продавачите трябва да се съобразяват с динамичните пазарни тенденции. За да се съкрати периодът за вземане на решение, инвеститорите трябва внимателно да преценяват офертите си, особено, когато продават „на зелено“ или ранен етап на строеж. Подобни проекти с цени за продажба равни на тези за готови имоти, вероятно ще претърпят корекции. Защото рискът преди получаване на Акт 16 и времето за завършване на сградата трябва да са обосновани с по-ниска цена“, коментира Гергана Тенекеджиева, оперативен директор на АДРЕС.\r\n\r\n ", "date": "2019.02.05", "title": "Пазарът на имоти: Код \"Пренасищане\" "}
{"url": "https://www.dnes.bg/obshtestvo/2019/02/05/mygla-i-dim-na-pytia-kak-da-reagirame.401299", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКатастрофата на магистрала \"Струма\" тази сутрин не е първата заради намалена видимост. Преди 2 години на автомагистрала \"Тракия\" край Ихтиман се удариха 40 автомобила. Тогава пострадалите бяха над 30. \n\n\nЙонко Иванов, председател на Съюза на преподавателите по авто-мото подготовка, казва, че надали на това място за пръв път пада такава мъгла и цяла нощ тези патрули, които дежурят, не са видели, че мъглата пада.\n\r\nПо думите му обаче у нас институциите остават винаги ненаказани и шофьорът винаги е виновен за това, което се случва.\n\r\nИнструкторът е категоричен още, че виновни за липсата на сигнализация за влошените условия и този път няма да има. В тези случаи шофьорите трябва да разчитат на знанията си и на бързата преценка.\n                    \n                    \n                \r\nИванов съветва също при намалената видимост, било мъгла или пушек, отдалече да се намали скоростта и да се сигнализира с включени аварийни светлини.\n\r\n", "date": "2019.02.05", "title": "Мъгла и дим на пътя? Как да реагираме?"}
{"url": "https://www.dnes.bg/health/2019/02/05/5-simptoma-che-prekaliavate-s-trenirovkite.401179", "text": "Това че сте решили да тренирате и да не губите мотивацията си е прекрасно, но здравословно ли се отразява този факт на вашето тяло?\r\nПонякога допускаме грешки, когато правим упражнения, които оказват негативно влияние върху организма. В такива моменти е добре да се вслушаме в сигналите, които тялото ни изпраща и да преосмислим подхода си.\r\nАко изпитвате следните симптоми, значи прекалявате с тренировките и трябва да намалите малко темпото, но без да се отказвате.\r\n\r\nМускулната треска е напълно нормална след тренировка или след включването на ново упражнение в рутината ви, което е провокирало дадена мускулна група по нов начин. Ако обаче болките са твърде силни и не стихват на следващия ден, има вероятност да сте скъсали мускулни влакна. Пренапрягането на мускулатурата прави тренировката вредна. Освен това в тялото възникват локални възпаления, които изтощават организма и правят възстановяването по-бавно.\r\n                    \n                    \n                \r\nУпражненията трябва да ви енергизират, а не тъкмо обратното. Кой би желал да жертва тонуса си в името на красива фигура! Ако през цялото време сте изпити и нямате желание да правите каквото и да е различно от това да легнете и да си почивате, значи нещо не е наред. Прекалили сте с интензитета на тренировките, което е довело до загуба на важни минерали, електролити, а дори е възможно тялото ви да е започнало да разгражда протеини от собствената си мускулатура, за да осигури енергия. Намалете темпото. Опитайте да редувате интензивни тренировки с йога например или задължително почивайте един ден преди следващата тренировка.\r\n", "date": "2019.02.05", "title": "5 симптома, че прекалявате с тренировките "}
{"url": "https://www.dnes.bg/stranata/2019/02/05/pazardjishka-baba-se-doveri-na-izmamnici-olekna-s-28-bona.401260", "text": "69-годишна жена от Пазарджик е предала 28 хиляди лв. на ало измамници, съобщиха от МВР. Възрастната жена била измамена по стандартната схема, след като получила обаждане от непознат, който се представил за следовател и поискал помощ за залавянето на телефонни измамници.\n\n\n\r\nБез да се замисли бабата изтеглила от банка спестяванията си от 28 хиляди лв., поставила ги в найлонова чанта и ги занесла под пейка в кварталния парк. По подобен начин, вероятно същите телефонни измамници, успели да вземат 100 лв. и бижутата на съпругата му от 71-годишен мъж от града. За разкриване на измамите в полицейското управление в Пазарджик бил сформиран оперативен екип.\n                    \n                    \n                \r\nКриминалистите успели да попаднат в дирите и да задържат на 26-годишния Цветан С., който се оказал посредникът, прибрал парите на жертвите, при тези два случая. Проверява се съпричастността на арестувания към други случаи на телефонни измами в региона и страната.\n\r\nВ същото време по заповед на директора на областната полицейска дирекция в Пазарджик старши комисар Йордан Рогачев в населените места на областта тече активна разяснителна кампания, осъществяване от полицейски служители, заради зачестилите случаи на телефонни измами.", "date": "2019.02.05", "title": "Пазарджишка баба се довери на измамници: Олекна с 28 бона"}
{"url": "https://www.dnes.bg/obshtestvo/2019/02/05/svetlina-v-tunela-idva-li-kraiat-na-bitkata-ni-s-raka.401296", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди ден отбелязахме Световният ден за борба с рака. Болестта все още представлява един от бичовете на нашето съвремие и макар модерните методи в медицината, човечеството не може да се пребори със заболяването.\n\r\nСамо за изминалата година в световен мащаб с рак са били диагностицирани 17 милиона души. Според статистика на Световната здравна организация броят на загубили битката с коварната болест е 9.6 милиона души и все още изглежда така, сякаш лек няма да бъде намерен. \n\r\nСамо преди дни светлина в тунела беше хвърлена от израелски учени, които обявиха, че са много близо до откриването на лекарство срещу рак. Лекарството MuTaTo (multi-target toxin) използва комбинация от антиракови пептиди и токсин, който целенасочено убива раковите клетки. Именно комбинираните пептиди позволяват окончателното унищожаване на раковите клетки и не допускат тяхната мутация и развитието на лекарствена резистентност.\n                    \n                    \n                \r\nЛечението с MuTaTo ще бъде индивидуално. На всеки пациент ще бъде правена биопсия, след което за него ще се подготвя специално лечебен коктейл.\n\r\nЩе спечелим ли най-сетне битката с рака - коментар в предаването \"Директно\" по телевизия Bulgaria ON AIR на проф Байчев от ВМА, Евгения Александрова от асоциация на болните от онкозаболявания и на психолога Маргарита Тарейн.\n\r\n\"Хубавата новина е, че в страните, в които има развити програми, смъртните случаи намаляват. Една от причините е информираността на хората. Друга причина са скрийнинговите програми. Третата причина е напредъкът на съвременната онкология\", заяви Георги Байчев.\n\r\n\"Привилегията на мечтите е да са смели, но аз не съм толкова оптимистична. Задачата е как да се оптимизират представите, начина си на живот така, че да направят всичко възможно, че да не попадне човек в статистиката\", коментира Евгения Александрова и акцентира върху превенцията.\n\r\n\"Хората често имат оплаквания, но отказват да отидат на лекар, сякаш те ще изчезнат. Ако отидат на лекар, това ще постави началото на някаква диагноза\", допълни Маргарита Тарейн.\r\n", "date": "2019.02.05", "title": "Светлина в тунела: Идва ли краят на битката ни с рака? "}
{"url": "https://www.dnes.bg/notifikacii/2019/02/05/posledniiat-voinik-na-hitler-v-amerika-vodel-dvoen-jivot-40-godini.401242", "text": "40 години ФБР държи снимката на Георг Гартер на стената с едни от най-издирваните хора. Всички власти в Америка го търсят, а той е точно под носа им. Живеещ спокоен живот в САЩ, като последния войник на Хитлер, който оцелял в страната на големите възможности.\r\nИсторията на Гартер е впечатляваща.  Той е роден в Швидница, Полша. Бил невероятен атлет,  добър скиор и отличен ученик. Мечтаел да стане архитект, но на 15-годишна възраст развил дифтерит.\r\nНе успял да завърши училище. Не станал и архитект. Единственото място, където бил приет без предразсъдъци била армията. За това, когато Втората световна война започнала, Гартер веднага кандидатствал за място в Германския африкански корпус, от части заради приключението, от части – за да избегне да бъде пратен на Източния фронт.\r\n                \n                И това е правилният избор, защото няколко месеца след като пристига в Либия през 1943 година, Гартер, заедно с още 220 хил. немски и италиански войници са пленени и изпратени в лагер. Но там не ги очаква ужаса на съветските лагери, а точно обратното.\r\nЖивотът в американските лагери всъщност бил изключително лесен и комфортен. Войниците били хранени редовно, тренирали, получавали бира и дори можели да завършат колеж през свободното си време.\r\nКъм края на войната обаче отношението към германските войници се променило. Провокирани от жестокостите, причинени от Хитлер, американците станали по-резервирани към своите пленници, а след окончателния край на сблъсъците, германците трябвало да бъдат върнати в родината си.\r\nНацистът осъзнал, че обратно в Германия го очаква само смърт. За това преценил, че единственият му шанс за спасение бил да избяга от лагера и да остане да живее в Америка.\r\n\r\nГерманецът проучил добре жп. линиите, които преминавали през лагера. Направил подобни схеми и си водил записки относно разписанието на влака. С всичко най-важно, една вечер той се качва на товарния влак от Ню Мексико до Сан Педро, Калифорния и отпътува към новия си живот с нова самоличност, която ще запази в следващите 40 години.\r\nКогато охранителите в лагера разбрали, че Гартер липсва, започнали да разпитват всички пленници. Но германецът действал сам – никой не знаел какво се е случило с него или къде е отишъл.\r\nГеорг Гартер се превърнал в Питър Питърсън. Твърдял, че е норвежки имигрант, говорел перфектно английски и работел в различни ферми. В мултикултурната обстановка на Калифорния, никой не се усъмнил в историята му.\r\nНо един ден приел друга самоличност. Питър Питърсън станал Денис Уелс, получил социално-осигурителен номер и шофьорска книжка, работел множество професии, най-паметната от които била ски инструктор.\r\nКогато пътническия влак City of San Francisco е блокиран във виелица, Гартер започва спасителна мисия и е първият скиор, който стига до машината. И точно поради това присъства и на снимката, която списание Life пуска на следващия ден.\r\nИронично е, че лицето му вече е почти навсякъде, тъй като ФБР е разпространило постер, съобщаващ издирването му. Ала никой не успява да го разпознае.\r\nНавярно дори бъдещата му съпруга Джийн Кларк никога не е виждала плакатите с надпис \"Търси се“, тъй като Гартер успява да скрие истинската си самоличност от нея цели 20 години.\r\nАла незнайно защо чакала да мине толкова време, Кларк започнала да задава въпроси, на които съпругът й изпитвал трудност да отговори. За това най-накрая си признал.\r\nГодина по-късно се появил в The Today Show и пред цяла Америка заявил,  че е избягал нацист, който 40 години живее двоен живот.  Но не бил арестуван.\r\nФБР и правителството на САЩ решили, че той не е нелегален мигрант, след като е бил доведен в Америка против волята му. Гартер не бил сторил и нищо лошо, така че не му било позволено да продължи с живота си далеч от Германия. Съпругата му обаче не била впечатбена от факта, че е лъган цели 20 години и светкавично подала молба за развод.\r\nПрез 2009 година станал официален американски граждани. Живял спокойно до 92-годишна възраст, когато починал оставайки последния войник на Хитлер, разхождащ се по улиците на САЩ.", "date": "2019.02.05", "title": "Последният войник на Хитлер в Америка водел двоен живот 40 години"}
{"url": "https://www.dnes.bg/kino/2019/02/05/zvezden-obiad-aktiori-se-sybraha-predi-oskar-ite.401254", "text": "Наградният сезон е стресово преживяване дори за \"най-обръгналите\" актьори и актриси, а в седмиците преди церемонията за престижните киноотличия претендентите са на \"пълен работен ден\" заради многобройните ангажименти. На традиционния обяд на номинираните за \"Оскар\" гостите получават възможността да отдъхнат, да се наслаждават на компанията си, да разговарят дружески и да не мислят за съревнование, съобщиха Асошиейтед прес и Ройтерс.\r\nГодишното събиране в балната зала на хотел \"Бевърли Хилтън\" в Бевърли хилс е една от редките и лишени от напрежение прояви в дългия сезон на наградите, чиято кулминация са \"Оскар\"-ите. В графика му влизат само обяд, общуване и традиционната обща снимка.\r\n                    \n                    \n                Поп звездата Лейди Гага, мексиканският режисьор Алфонсо Куарон и афроамериканският кинодеец Спайк Лийбяха сред \"изобилието\" от претенденти за отличията, позирали за традиционната групова снимка три седмици преди церемонията, от която малцина ще си тръгнат като победители. Актьорите Глен Клоуз, Брадли Купър, Рами Малек, Ейми Адамс, Реджина Кинг, Махершала Али, заедно с десетки продуценти, монтажисти, дизайнери на костюми, документалисти и музиканти, които ще си оспорват призовете в 24-те категории, също присъстваха на традиционния обяд, предаде БТА.\r\nДжон Бейли, президентът на американската Академия за кинематографично изкуство и наука, която присъжда наградите \"Оскар\", не пропусна да отбележи колко разнообразен е тазгодишният подбор.\r\n\"Тази година имаме голям брой номинирани жени. Все още сме далече от равенство и, разбира се, трябва да поработим още в тази посока. Равенството между половете е от значение не само за киноакадемията, но и за филмовата индустрия като цяло. Включване, разнообразие, расово, етническо и полово равенство не са само \"приказки на деня\". Те са в сърцето на това, към което се стреми нашата организация\", заяви Бейли.\r\nПродуцентите на наградното шоу припомниха на номинираните, че тази година победителите ще разполагат с още по-малко време, за да стигнат до сцената и да произнесат благодарствените си речи. От обявяването на имената им до приключването на речта, новите носители на награди \"Оскар\" ще разполагат само с 90 секунди. Причината е взетото решение церемонията да бъде съкратена с 30 минути до три часа.\r\nДжон Бейли на свой ред също призова за бързо придвижване към сцената. Президентът на киноакадемията освен това препоръча на евентуалните победители да кажат нещо запомнящо се, което да докосне на само присъстващите на церемонията, но и телевизионните зрители.\r\nСлед речите и препоръките на Бейли и продуцентите, звездните гости се отдадоха на оживено общуване, пренебрегвайки поднесените сьомга и салати. Лейди Гага беше забелязана да си проправя път към масата на своя режисьор и екранен партньор в \"Роди се звезда\" Брадли Купър, където се натъкна на друга претендентка за приза за най-добра актриса - мексиканката Ялица Апарисио. На съседна маса режисьорът Алфонсо Куарон разговаряше с колегата си Спайк Лий.\r\nСъбитието често събира интересна смесица от филмови звезди и новобранци. Още с пристигането си Рон Столуърт се насочи към бара, споделяйки, че присъствието му тук е \"лудост\". Стоулуърт след това беше настанен на масата на режисьора Спайк Лий, който разказва историята му във филма си \"Черен в клана\" (\"BlacKkKlansman\").\r\nТрадиционният обяд на номинираните за \"Оскар\" беше организиран в момент, в който все още не е ясно дали предстоящата церемония ще има домакин. Престижните отличия ще бъдат раздадени на 24 февруари в театър \"Долби\" в Лос Анджелис. Филмите \"Рома\" и \"Фаворитката\" водят с по 10 номинации. ", "date": "2019.02.05", "title": "Звезден обяд: Актьори се събраха преди \"Оскар\"-ите"}
{"url": "https://www.dnes.bg/stranata/2019/02/05/jiteli-na-rozovo-mostyt-krai-seloto-shte-padne.401283", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖители на казанлъшкото село Розово излязоха на протест. Мостът край селото е напът да падне заради близка кариера. Според местните коритото на реката е променено с над 10 метра и вече застрашава селото.\r\nТе изказаха притесненията си от действията на фирмата, която почиства коритото на река Тунджа в този участък. От Басейнова дирекция Пловдив потвърдиха, че започват спешна проверка на място.\r\nЦелта е да се установи нарушила ли е фирмата проекта за почистване на речното корито и създала ли е опасност от нарушаване на моста и екологичното равновесие в района, предава Bulgaria ON AIR.", "date": "2019.02.05", "title": "Жители на Розово: Мостът край селото ще падне"}
{"url": "https://www.dnes.bg/snimka-na-denia/2019/02/05/vremeto-v-sriada-idvat-oblaci-na-mesta-dyjd.401243", "text": "През тази нощ облачността над страната ще продължи да се увеличава и вплътнява. На отделни места ще преръми. Минималните температури ще са предимно между 1 и 6 градуса, прогнозират синоптиците от НИМХ. \n\r\nУтре ще бъде облачно със слаби валежи от дъжд. С умерен вятър от север-североизток ще нахлува студен въздух. С понижението на температурите, в края на деня и през нощта срещу четвъртък, дъждът в Предбалкана и по високите котловинни полета на Западна България ще преминава в сняг. Максималните температури ще са предимно между 4 и 9 градуса.\n\r\nНад Черноморието ще преобладава облачно време с превалявания от дъжд, на повече места и по-често по южното крайбрежие. Ще духа умерен до силен североизточен вятър. Вълнението на морето ще е 3-4 бала. \n                \n                \r\nТемпературите на въздуха ще се понижат, максималните ще са между 5 и 8 градуса. Температурата на морската вода ще е около 7 градуса.\n\r\nНад планините ще бъде облачно, мъгливо и ще превалява сняг, под 1000 метра - слаб дъжд. Вечерта и в по-ниските части дъждът ще преминава в сняг. Ще духа умерен и силен изток-североизточен вятър, с него температурите ще се понижават. Максималната температура на височина 1200 метра ще е около 2 градуса, на 2000 метра - около минус 4 градуса.\n\r\nАтмосферното налягане ще е по-високо от средното за месеца, в следобедните часове още ще се повиши.\n\r\nВ четвъртък застудяването ще продължи. Преди обяд все още, главно в Северна България, ще превалява предимно сняг, но след обяд сняг ще прехвърча, само в планините. В Източна България ще духа до умерен север-североизточен вятър.\n\r\nВ петък в по-голямата част от страната ще е без валежи, от запад и облачността ще се разкъса, на изток ще остане със значителна облачност. Слаби превалявания от дъжд и сняг са възможни в крайните югоизточни райони. Вятърът ще отслабне. Минималните температури ще са между минус 4 и 1 градуса, а максималните - предимно между 3 и 8 градуса.", "date": "2019.02.05", "title": "Времето в сряда: Идват облаци, на места – дъжд"}
{"url": "https://www.dnes.bg/notifikacii/2019/02/05/tvyrdiiat-brexit-kakvo-govoriat-suhite-chisla.401215", "text": "Британският премиер Тереза Мей казва това, което имаше да каже: „Споразумението е осъществимо и сега е моментът да го свършим\". Въпреки това на последната среща на върха на ЕС нямаше никакъв напредък. Напротив, понастоящем преговорите за Brexit изглеждат блокирани.\r\nОстават само няколко седмици, за да се намери компромис, който може да бъде одобрен от мнозинството от депутатите в Британската камара на общините. Точно тя се оказа най-голямата пречка в последния кръг от преговорите. Изключително трудно е постигането на споразумение по главния неразрешен въпрос за това как да се предотврати граничният контрол между Република Ирландия и Северна Ирландия, доколкото това е възможно.\r\n                \n                Затова и двете страни се подготвят за евентуален твърд Brexit. В такъв случай Великобритания ще напусне ЕС на 29 март 2019 г., но без съгласие за бъдещите отношения, без преговори за споразумение за свободна търговия. Англичаните вече няма да бъдат част от безбройните споразумения, договори и правила на ЕС.\r\nКакъв хаос може да предизвика такава ситуация показват тези десет числа, събрани от Die Zeit:\r\n\r\n99% от камионите, пристигащи в пристанището на Дувър, превозват стоки, които отиват за ЕС. Тези превозни средства понастоящем се изпращат в рамките на две минути. Ако Великобритания напусне ЕС без споразумение, те трябва да бъдат контролирани, защото британците вече няма да са членове на митническия съюз и няма да са част от вътрешния пазар на ЕС.\r\nСъс сериозни последици: Ако времето за обработка се увеличи само с две минути, от двете страни на канала ще се образуват 17 километра задръствания, става ясно от изчисления на пристанищния оператор в Дувър. Понастоящем времето за чакане на камиони извън ЕС е средно 20 минути.\r\nОсвен това няма да има наличен достатъчно капацитет за извършване на необходимите проверки директно в пристанището. Те ще трябва да се състоят на друго място, според изявление на пристанищния оператор до британския парламент. Хаосът по улиците и в пристанищата на Дувър и Кале ще бъде толкова голям, че спедиторските компании вече работят по планове за отклоняване на транспорта от Ирландия вече не през Великобритания, а с ферибот директно към континентална Европа.\r\nКомпанията Stena-Link планира да използва своите фериботи и да намали пътуването между Великобритания и континентална Европа. Пристанищата едва ли ще са подготвени за Brexit без сделка, предупреждава изпълнителният директор Иън Хемптън.\r\nБританският автомагистрален орган също превключва на авариен план. Например М26, 16-километров участък от магистрала в южната част на Англия, трябва да бъде подготвен по такъв начин, че да може да служи като място за паркиране на хиляди камиони, които не могат да напуснат директно Великобритания в посока ЕС.\r\n\r\nBrexit без споразумение с ЕС ще е също голямо предизвикателство и за британските власти. Ако няма преходна фаза, кактвато понастоящем е предвидена в договорката, британската администрация, по-специално Министерството по Brexit, Министерството на търговията, митниците и данъчните власти изведнъж ще се сблъскат с лавина от бюрокрация. Това би могло да е предизвикателство за държавните органи, което да доведе до забавяне на митническото оформяне, ДДС, визи и шофьорски книжки.\r\nДосега британското правителство нае 7 000 държавни служители допълнително. До 2020 г., т.е. до края на преходния период, се планира набирането на още 9 000 държавни служители. Но те ще липсват, ако страната е принудена в края на март 2019 г. незабавно да въведе митнически и граничен контрол съгласно правилата на световната търговска организация. Само тогава над 200 000 средни предприятия ще трябва да попълнят и подадат митнически документи за търговия с останалата част от ЕС.\r\n\r\n ", "date": "2019.02.05", "title": "Твърдият Brexit: Какво говорят сухите числа?"}
{"url": "https://www.dnes.bg/notifikacii/2019/02/05/zelen-prestoi-na-karibite-po-malki-porcii-edni-i-syshti-charshafi.401117", "text": "У дома в САЩ Кери Спрингер се гордее, че има съзнателно отношение към околната среда. Затова, когато си резервира едноседмична почивка в крайбрежния курортен комплекс Bucuti and Tara на Аруба, тя избира опцията \"зелен престой\", като така се съгласява да използва многократно чаршафите и кърпите си, вместо да й ги сменят всеки ден.\n\r\nНе го правите вкъщи, така че защо да го правите на курорт?, пита Спрингер, която посети комплекса със съпруга си.\n\r\nВодата на Карибите е скъпоценна, така че защо да я ползваме, когато не се налага, допълва тя.\n\r\nЩадящите природата опции в туризма, които се предлагат във все повече хотели на Карибите, се оказват популярни сред туристите, което път помага да се ограничат климатичните промени и отпадъците, посочват секторни групи.\n                \n                \r\nBucuti and Tara бе сертифициран миналия август като 100% въглеродно неутрален от Natural Capital Partners, международна организация, която работи за насърчаването на ниско въглеродното устойчиво развитие, пише Ройтерс.\n\r\nКурортният комплекс, създаден от австриеца Евалд Биманс през 1987 година, след като се премества на Аруба през 60-те години, е известен с това, че използва възобновяема енергия, по-малки порции храна, за да не се пилее ядене, и опаковки за многократна употреба за всичко - от кетчуп до шампоан.\n\r\nТези промени се разпространяват все повече на Карибите - хотелите и комплексите премахват пластмасовите изделия за еднократна употреба като сламки, бутилки за вода и туби за шампоани.\n\r\nДруги преминават към по-ефективни климатици и хладилници, инсталират LED осветление, казват представители на сектора.\n\r\nТези стъпки са част от непрекъснатите усилия туризмът в региона да стане по-зелен, каза Аманда Чарлс, специалист по устойчиво развитие на туризма към Карибската туристическа организация (КТО).\n\r\n\n\r\nЛорето Дъфи-Майерс, която работи към Програмата на ООН за околната среда, каза, че усилията за подобряване на енергийната ефективност са помогнали на много хотели да намалят сметките си за изразходена енергия с 30 % до 50%.\n\r\nParadise Island Beach Club на Бахамите успя да намали енергийните си разходи, спестявайки около четвърт милион долара годишно, чрез мерки като монтирането на климатици, които се изключват, когато стаята е достатъчно охладена, и чрез изключване на хладилници, които не се ползват, каза тя.\n\r\nЧленовете на КТО са 24 страни от английските, френските и холандските карибски територии, чиито икономики зависят изключително много от туризма.\n\r\nЧарлс казва, че групата насърчава членовете си да се съсредоточат върху осигуряването на три вида ползи в страните си - щадящи природата, социални и икономически.\n\r\nВ Аруба например туризмът осигурява над 90% от брутния вътрешен продукт на страната и като цяло по-голяма част от заетостта и данъчните приходи, каза Франк Комито, генерален директор на Карибската хотелска и туристическа асоциация (CHTA).\n\r\nС тези приходи пък се финансират училища, здравеопазването и други обществени услуги, каза той.\n\r\nТъй като морето, слънцето и природните красоти на страната са основният двигател на туризма, места като Аруба също така са въвели мерки за съхранение на водата и електричеството и за защита на околната среда, каза той.\n\r\nКомито допълни, че хотелската и туристическа асоциация предлага редовно семинари по проблеми, свързани с устойчивото развитие, включително управлението на водите, устойчиво устройство и климатични промени и разяснява на членовете си сертификационните програми за околната среда.\n\r\nПровежда и семинари за членовете си, с които ги подготвя за рисковете от природни бедствия - от Американските Вирджински острови до Ямайка. Целта е да им помогне да се подготвят за засилването на опасностите от рискове, свързани с климата.\n\r\nЧарлс признава обаче, че привличането на вниманието към проблемите на околната среда в туристически сектор остава работа в процес.\n\r\nПовечето страни членки на КТО имат по-висок бюджет за маркетинг, отколкото за устойчиви инициативи в туризма, призна тя.\n\r\nЧестите смени на персонала - особено камериерките - мога да спънат последователното прилагането на зелените мерки, каза тя.\n\r\nПромените обаче бавно пускат корени. Биманс от Bucuti and Tara казва, че водата в неговия комплекс се рециклира, а слънчеви панели осигуряват 20% от електрическите нужди.\n\r\nКомплексът освен това купува 22% от енергията си от вятърен парк на правителството на Аруба, допълни той.\n\r\nИзползваме повторно всяка капка вода. Порциите ни са с около 30 % по-малки и хората всъщност са доволни от това. Нямаме нито едно оплакване. Хранителните ни отпадъци се използват в свинеферма на острова, каза Биманс.\r\n\"Това е добре за бизнеса, персонала и клиентите. Щади природата, както и спестява пари. Клиентът трябва да плаща по-малко за стая, ние трябва да плащаме по-малко за енергия (...) в крайна сметка всички имат полза“, допълни той. \r\n \r\n/БТА/\r\n ", "date": "2019.02.05", "title": "\"Зелен престой\" на Карибите - по-малки порции, едни и същи чаршафи..."}
{"url": "https://www.dnes.bg/kino/2019/02/05/smarfonyt-beglec-trygva-po-kinata-u-nas.401118", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трима приятели - Филип, Марко и Анджи са обединени от една обща цел - да съберат сума необходима за лечението на братчето на Анджи.\n\r\nС помощта на необикновен смартфон - машина на времето, те пътуват през годините сред страшни хайдути в търсене на заровеното съкровище на Вълчан войвода. Там ги очакват вълнуващи приключения и комични ситуации!\n\r\nТова е краткото резюме на филма \"Смартфонът беглец\", който постигна голям успех в чужбина и на много от големите фестивали за кино, а тази седмица тръгва и по кината у нас.\n\r\nРежисьорът на лентата Максим Генчев каза пред , че е доволен от актьорската игра, защото по думите му те са се отнесли към работата много сериозно и не са играли като в детски филм.\n                    \n                    \n                \r\n\"Изглежда проблемът е много сериозен с тези телефони\", обясни режисьорът в студиото на \"България сутрин\".\n\r\nАктьорът Матей Генчев също е на това мнение. Той разказа още, че по време на снимките в София екипът е открил много интересни места в столицата.\n\r\n\"Смартфонът беглец\" ще има своята премиера на 6 февруари в столичен търговски център, а от петък ще е по киносалоните.\r\n ", "date": "2019.02.05", "title": "\"Смарфонът беглец\" тръгва по кината у нас"}
{"url": "https://www.dnes.bg/rusia/2019/02/05/80-mln-za-reaktivi-protiv-snega-v-moskva-a-otrovni-li-sa-te.401133", "text": "От първите снежинки през ноември чак до пролетното затопляне през април из улиците на Москва плъзва цяла армия снегочистачи. Въоръжени с гребла и лопати, както и с множество препарати против заледяване - безвредни според кметството, но критикувани от мнозина жители на руската столица.\n\r\nНаричани просто \"реактив\", тези соли за размразяване се разхвърлят по московските тротоари и магистрали, след като минат снегорините и самосвалите, препълнени със сняг.\n\r\n\"Русия без сняг нямаше да е Русия\", казва Алексей Бабунашвили, докато зад него един камион стоварва 30 кубика мръсен сняг в резервоар с топла вода.\n\r\nБабунашвили ръководи център, в който събират навалелия сняг. Трима работници разтрошават там топящи се късове лед. После водата отива в московската канализация.\n                    \n                    \n                \r\nЗа да функционира нормално московският мегаполис, наброяващ по официални данни 12 милиона жители, кметството използва през последните години големи количества \"реактив\".\n\r\nНякои, Алексей Бабунашвили например, казват само, че препаратите \"са вредни за обувките и гумите\", други обаче са по-разтревожени. Във всекидневието, а и в интернет, мнозина столичани се оплакват от отровната според тях смес, включваща сол, мраморен прах, калциев хлорид и мравчена киселина.\n\r\nПрез 2009 г. изследователи от Московския университет стигнаха до извода, че \"реактивът\" уврежда уличните настилки, тръбопроводите, дрехите и може да дразни кожата.\n\r\nВластите, напротив, твърдят, че веществото е безопасно и че съставът му редовно се подобрява. Преди две години един експерт дори изяде късче хляб, посолено с този \"реактив\", пред камерите на руската държавна телевизия, за да докаже колко е безобиден.\n\r\n\n\r\n\"Гадна работа\", отронва 20-годишната студентка Ксения Шмидт, с която АФП разговаря в центъра на Москва. \"Кучето ми се разболя от \"реактива\" - твърди тя. - Беше ужасно. Ветеринарят ни каза, че сто на сто се е натровило с тая сол.\"\n\r\nЗа да защитят лапите на своите любимци, собствениците им ги обуват с терлички или просто избягват зоните, обработвани с \"реактив\".\n\r\nОпозиционерът Иля Яшин обвини кмета на руската столица в отровителство във видеоклип, публикуван тази зима под надслов: \"Сергей Собянин трови Москва с реактив. Защо?\".\n\r\nВ него се твърди, че използването на този реактив в Москва се дължи на тлъсти договори, сключени от градската управа с приближени бизнесмени.\n\r\n\"Всъщност химическите продукти, използвани от нашите градски служби, далеч не са безвредни\", заявява Яшин във видеото и добавя, че такива препарати не се използват в Западна Европа, където употребяват за разчистване на снега други смеси, съдържащи сол или пясък.\n\r\nПо официални данни московските градски власти са изразходвали тази година за това снегопочистващо средство рекордната сума от 6 милиарда рубли (близо 80 милиона евро).\n\r\n\"Средството, използвано в Москва, предварително е изпробвано от експерти\", уверява Андрей Соколов, зам.-директор на общинската служба за пътна поддръжка в руската столица.\n\r\n\"Без използване на снегопочистващи препарати би било технически невъзможно да извозваме снега веднага и да разчистваме пътищата\", мотивира се той.\n\r\nСпоред този чиновник за избягване на неблагоприятното въздействие на \"реактива\" е достатъчно \"да се почистват обувките\", както той самият правел веднъж седмично.\n\r\nПо думите му използването на този продукт се налага с оглед зимния климат, който в Москва е много по-суров, отколкото в големите западни градове.\n\r\nМосковската служба за пътна поддръжка разчита за снегопочистването на близо 6000 служители и 14 000 автомобила, без да слагаме в сметката чистачите от други структури и от частни фирми.\n\r\nШейсет и четиригодишният Виктор Антонов кара челната машина в колона от петнайсетина снегорина, попаднала в задръстване на една от градските улици между Кремъл и река Москва.\n\r\nЗаедно с колегите си той чака ден след ден, цяла зима, сигнал, за да започнат поредната си 25-километрова обиколка из центъра на града.\n\r\nАнтонов признава, че не знае дали е опасен \"реактивът\", щедро разпръсван тук и там от неговия екип. Но изпълнява съвестно задълженията си. \"Важно е улиците да са чисти и да не са хлъзгави\", казва той. \r\n \r\n/БТА/\r\n ", "date": "2019.02.05", "title": "€80 млн. за \"реактиви\" против снега в Москва. А отровни ли са те?"}
{"url": "https://www.dnes.bg/obshtestvo/2019/02/05/ananiev-uveriava-niama-da-ima-zatvorena-apteka.401297", "text": "\"Нищо страшно няма да се случи на 9 февруари – датата, от която според Директивата на ЕС от 2011 г. и делегирания Регламент от 2016 г. трябва да функционира системата за верификация на територията на Европейския съюз\", увери здравният министър Кирил Ананиев на пресконференция в МЗ по повод въвеждането на системата за верификация. \n\nТой увери, че в България въвеждането ще се случи плавно и ще отнеме минимум 6 месеца. \n\r\n\"През това време аптеките, които не са въвели системата, няма да бъдат санкционирани. И магистър-фармацевтите, и пациентите трябва да знаят, че няма да има затворени аптеки. Българските граждани трябва да са спокойни, че ще могат да открият в аптечната мрежа необходимите им лекарствени продукти“, увери здравният министър. \n                    \n                    \n                \r\nАнаниев посочи, че на територията на страната функционират 3600 аптеки, като 2400 от тях имат договор с Националната здравноосигурителна каса, т.е. работят с компютри и специализиран софтуер. Тези търговци на дребно е необходимо единствено да си закупят четец, чиято стойност е между 180 и 200 лв. и еднократно да заплатят сумата от 50 лв. за свързване със системата. При тях не се изисква никакъв друг допълнителен ресурс. \n\r\nЗа да работят останалите 1200 аптеки, най-малкото за да следят складовите си наличности, те също боравят с интернет и компютри, т.е. също трябва да си закупят единствено четец, посочи Ананиев.\n\r\n\"Вярвам, че са единични случаите, при които аптека функционира без интернет и компютър. Ако има такива, при тях цената, която трябва да бъде заплатена за въвеждане на системата за верификация, е между 1500 и 2000 лв., еднократно. Мисля че това в никакъв случай не е непосилна цена, а още повече, за този регламент магистър-фармацевтите са уведомени от 2016 г.\", посочи министърът.\n\r\nТой беше категоричен, че България трябва да спазва европейското законодателство и по никакъв начин не бива да бъде допускано българските граждани да бъдат лекувани с лекарства несертифицирани в Европейския съюз.\n\r\n\"За нашите аптеки са договорени най-добрите условия. Те няма да плащат нито такса за включване в системата, нито такса за поддръжка\", посочи председателят на Българския фармацевтичен съюз проф. Илко Гетов. Той обясни, че до окончателното въвеждане на системата в аптечната мрежа в обращение ще бъдат както лекарства с код за верификация, така и такива без.", "date": "2019.02.05", "title": "Ананиев уверява: Няма да има затворена аптека"}
{"url": "https://www.dnes.bg/stranata/2019/02/05/spipaha-dvama-imaniari-izkopali-5-metrova-dupka.401234", "text": "Двама жители на Димитровград са задържани за търсене на археологически обекти, съобщиха от полицията в Хасково. \r\nВчера в 18 часа криминалисти от димитровградското управление са установили в близост до параклис \"Свети Мина\" в землището на село Брод двама мъже на възраст 61 и 54 години.\r\nПолицаите са намерили на мястото изкопана дупка с размери 1,5 метра ширина и 5 метра дълбочина. \r\nДо нея са били кирките и лопатите, които двамата използвали. В багажника на леката им кола е бил открит металотърсач.\r\nДнес предстои втори оглед по образуваното досъдебно производство.", "date": "2019.02.05", "title": "Спипаха двама иманяри, изкопали 5-метрова дупка"}
{"url": "https://www.dnes.bg/zvezdi/2019/02/05/gadjeto-na-grisho-se-doveri-na-bylgarska-dizainerka.401286", "text": "Докато Григор Димитров си почива в България, Никол Шерцингер не спира с участията и партитата. Гаджето на нашенеца публикува снимка в Instagram, на която е с ослепителна бяла рокля. Оказа се, че тоалетът е дело на дизайнерката Невена Николова.\r\n\"Готова съм за участие\", написа Шерцингер под кадъра, който показва как стилист ѝ оправя косата. Певицата изглежда зашеметяващо в тоалета с нежни дантелени цветя.\r\n \r\n\"Никол открай време показва пристрастие както към ултрашикозните и стилни облекла, така и към провокативните силуети и сексапилния маниер. Този път тя е заложила на финия и деликатен стил, аксиоматично присъщ на НЕВЕНА Лондон\", коментира проф. Любомир Стойков във Facebook. \r\n \r\nНевена Николова се занимава с мода от близо 17 години. През последните няколко тя твори предимно в Лондон, като облича част от дамите в кралския двор. Най-известният ѝ клиент у нас е съпругата на президента Десислава Радева.\r\n \r\nВ края на миналата година Елизабет Хърли привлече вниманието на медиите с тоалет, изработен от българската дизайнерка. Актрисата се появи с елегантна черна рокля на рождения ден на колегата си Дейвид Фърниш. Оказа се, че звездата си поръчала няколко неща от Николова, след като харесала стила ѝ.\r\n \r\n", "date": "2019.02.05", "title": "Гаджето на Гришо се довери на българска дизайнерка"}
{"url": "https://www.dnes.bg/obshtestvo/2019/02/05/dogovor-s-nulevi-chasove-shto-e-to-i-ima-li-pochva-u-nas.401233", "text": "Договорът с нулеви часове не е на дневен ред, стана ясно от думите на социалния министър Бисер Петков.\r\n\"Това е вид трудов договор, доста разпространен във Великобритания и други европейски държави. Това е нова атипична форма на заетост, която набира популярност и означава, че работодателят не поема конкретен ангажимент за работно време и осигуряване на заетост. Работникът е на разположение и работодателят, когато има нужда, го повиква, за да я изпълни и я заплаща\", обясни той пред БНТ.\n\r\nПо думите му това е вид трудов договор с ниска степен на ангажираност на работодателя по отношение на осигуряването на заетост.\n\r\nПетков каза още, че този вид договори са обект на дебати в европейски мащаб.\r\n                    \n                    \n                За следващата седмица е насрочена трета среща между работодатели,  синдикати и министерството за  промените в трудовото законодателство. Той уточни, че предложенията за промени в Кодекса  на труда са много, но ще се търси съгласие.\r\nПредлага се например конкретен срок за съхранение на документи от трудовото досие, които сега трябва да се съхраняват 50 години.\r\nЩе се регламентира изрично правото на представително облекло в държавната администрация, безплатни храна и топли напитки на работещите нощен труд.\n\r\nПо-съществените промени са в областта на работното време – разширяване на полето на колективното трудово договаряне по отношение на извънредния труд.\n\r\nГодишният лимит сега е 150 часа годишно, като работодателите настояват да го няма. Социалното министерство предлага ограничението да остане, но с колективно трудово договаряне да стига до 300 часа годишно, но при съгласие на социалните партньори.\n\r\nБисер Петков обясни, че се предвижда и по-голяма гъвкавост при сумарното изчисляване на работното време.\n\r\nДо 31 март част от промените трябва да бъдат внесени в МС. За останалите изменения ще бъде даден по-дълъг срок.\r\n\r\n \r\n ", "date": "2019.02.05", "title": "Договор с нулеви часове? Що е то и има ли почва у нас? "}
{"url": "https://www.dnes.bg/notifikacii/2019/02/05/seksualni-nasilnici-debnat-deca-v-net-a-uvelichavat-se.401276", "text": "Пет операции срещу сексуални престъпления в интернет е провел отделът \"Киберпрестъпност\" в ГДБОП само за януари.\r\nПредстоят още две, съобщи началникът на отдела Явор Колев пред БНР. \r\nЛицата са разпространявали материали със сексуално насилие над деца или са осъществявали сексуално изнудване на деца. Въпреки отчетените операции, Явор Колев каза, че случаите са повече в сравнение с януари миналата година.\r\n\"За съжаление се увеличава броят на сексуалните насилници на деца, но капацитетът на Отдела за борба с киберпрестъпленията е увеличен, така че ние очакваме нашите резултати да се повишат минимум двойно\", коментира той.\r\nЦентърът за безопасен интернет връчи награди на децата – киберскаути, които през изминалата година са обучавали своите връстници. С видео Центърът за безопасен интернет насочва вниманието към езика на омразата сред децата.\r\n ", "date": "2019.02.05", "title": "Сексуални насилници дебнат деца в нет-а, увеличават се"}
{"url": "https://www.dnes.bg/business/2019/02/05/interioren-dizain-za-koli-ot-tapicerskoto-atelie-do-tvorchestvoto.401240", "text": "Ние от студио за автомобилен дизайн Vilner правим редизайн на това, което е вътре в автомобила. Създаваме идеен проект – първоначално го рисуваме и визуализираме, съобразяваме се с изискванията на клиенти за комбинации и материали, и впоследствие произвеждаме проекта. Това сподели , , в ефира на .\r\n\r\n                    \n                    \n                Първо ни забелязаха от хърватската автомобилна компания Rimac, коментира Атанас Вилнер.\r\n\r\nЕдна от последните тенденции е, че Tesla замени естествената кожа с еко кожа, спомена гостът. \"Доста производители последваха този пример. Предоставали сме студио Vilner на франчайз в Пекин. Скулптор и преподавател по дизайн за автомобили бяха инициатори за подписването на договора. В Китай бизнесът е още по-насочен към изкуството, отбеляза собственикът на Vilner. \r\n.", "date": "2019.02.05", "title": "Интериорен дизайн за коли: От тапицерското ателие до творчеството "}
{"url": "https://www.dnes.bg/notifikacii/2019/02/05/trevoga-iztrebiteli-vdigani-nad-baltika-30-pyti-za-6-meseca.401295", "text": "Германски изтребители \"Юрофайтър\" са били вдигани многократно по тревога, за да съпровождат неидентифицирани руски самолети над Балтийско море, заяви външният министър на Германия Урсула фон дер Лайен при визита във военновъздушна база на НАТО в Естония, предаде ДПА.\n\r\n\"Този голям брой показва, че тяхното присъствие тук е много важно\", каза Фон дер Лайен, която посети 160-те германски военни, разположени в базата \"Емари\" за участие в операция на НАТО за охрана на въздушното пространство в Балтика.\n\r\nПо думите й \"Юрофайтър\"-ите в базата са били вдигани по тревога 30 пъти през последните шест месеца. От август в \"Емари\" са разположени четири германски изтребителя, които ще останат там до края на април.\n                \n                \r\nФон дер Лайен отбеляза, че защитата на балтийските държави е исторически дълг за Германия. \n\r\nСтраните от НАТО помагат за патрулиране над Балтика, откакто Литва, Латвия и Естония се присъединиха към алианса през 2004 г. \n\r\nРуски самолети често прелитат над Балтика към руския анклав Калининград, граничещ с Полша и Литва, след което са придружавани от изтребители на НАТО. Германската армия ръководи многонационалния батальон на НАТО в Рукла, Литва, с около 500 военнослужещи с цел укрепване на източния фланг на алианса.", "date": "2019.02.05", "title": "Тревога: Изтребители вдигани над Балтика 30 пъти за 6 месеца"}
{"url": "https://www.dnes.bg/stranata/2019/02/05/15-godishen-napadna-i-nabi-drugo-momche-v-samokov.401259", "text": "15-годишен ученик е нанесъл побой на непълнолетно момче в Самоков, съобщиха от ОДМВР - София. \r\nЖена от Самоков сигнализирала, че непълнолетният ѝ син е бил нападнат и бит в училището му. \r\nСлужителите на реда провели нужните оперативно-издирвателни действия и разкрили, че извършител на деянието е друг непълнолетен ученик. \r\n15-годишният направил пълни самопризнания за стореното. \r\nМатериалите по случая са изпратени в Районната прокуратура.", "date": "2019.02.05", "title": "15-годишен нападна и наби друго момче в Самоков"}
{"url": "https://www.dnes.bg/stranata/2019/02/05/vidimostta-na-struma-po-vreme-pytniia-ad-ot-2-do-4-metra.401236", "text": "\nРазследването на верижната катастрофа на магистрала \"Струма\"“ ще бъде проведено от екипи на Националната следствена служба. \n\n\n Причината за мелето е гъстата мъгла. \n\r\nШефът на полицията в Благоевград комисар Николай Хаджиев обясни, че в района за кратки периоди от време метеорологичната обстановка се е променяла, като на моменти видимостта е била между 2 и 4 метра.\n\r\nПо последна информация само един е загинал в пътния ад, а ранените са 13 души.\n\r\nСигналът за верижната катастрофа е постъпил в спешното в 8.01 ч. \n\r\nВеднага са изпратени 7 линейки на Благоевград. \n                    \n                    \n                \r\nСлед това още пет санитарни автомобила от  Спешното в Благоевград и от Кюстендил. \n\r\n08.40 ч. е започнало транспортирането на пострадалите от екипите на ЦСМП – Благоевград, съобщиха от Министерството на здравеопазването. \n\r\nРанените са настанени в частната болница \"Пулс“ в Благоевград и  в болниците в Петрич и в Сандански. \n\r\nПострадалите са на възраст от 32 до 69 години с различни травми.\n\r\nЖена на 47 години е с травма на главата, друга на 72 години е с травма на таза, мъж на 51 години е с контузия на гръдния кош. Тримата са настанени в Благоевград\n\r\nС политравма в Петрич е настанени жена на 56 години. \n\r\n45-годишен мъж е с гръдна травма и контузия на глава в Сандански. Там ще бъде лекуван и мъж на 67 години с контузия на гръден кош, бял дроб и гръбначен стълб. В Сандански са настанени и мъж на 69 години с травма на глава и гръден кош, друг на 49 години с гръдна травма и травма на глава, жена на 42 години с  открита фрактура на подбредрица – в МБАЛ – Сандански, мъж на 32 години с контузия на глава, 69-годишна жена с фрактура на двете бедра и контузия на гръден кош, жена на  59 години с контузия на гръден кош и фрактура на ребра, мъж на 47 години с контузия на гръден кош и фрактура на ребра.\n\r\nВ 10.30 часа всички екипи на ЦСМП са освободени.\n\r\nУМБАЛСМ \"Н. И. Пирогов\" и Военномедицинска академия /ВМА/ също са в готовност да приемат пациенти при необходимост, допълват от МЗ. \n\r\nЗагиналият е  мъж на 55 години от област Благоевград. \n\r\nТой е бил извън колата си, като се е опитвал да сигнализира на останалите шофьори, че е станала катастрофа. \n\r\nБил е пометен от камион.", "date": "2019.02.05", "title": "Видимостта на \"Струма\" по време пътния ад - от 2 до 4 метра "}
{"url": "https://www.dnes.bg/notifikacii/2019/02/05/siurpriz-v-ukraina-komik-vodi-v-prezidentskata-nadprevara.401248", "text": "При рекорден брой кандидати и един комедиен актьор начело в социологическите проучвания надпреварата изглежда тежка за украинския президент Петро Порошенко по-малко от два месеца преди първия тур на едни твърде несигурни президентски избори, пише Франс прес.\n\r\nНеочакваният възход на Володимир Зеленски, 40-годишен актьор и обичаен участник в хумористични предавания, водещ на телевизионно шоу, даде тласък на кампания, доминирана от двама играчи от \"тежка категория\" в украинската политика: настоящия президент и бившата премиерка Юлия Тимошенко, в страна, намираща се от пет години във война и изпитваща големи икономически трудности.\n\r\nМакар че Порошенко е сред тримата фаворити, за него се канят да гласуват не повече от 15 до 16 процента от избирателите, които вече са направили избора си, според последните три анкети през януари, наравно с Тимошенко - с 16 до 19 процента. \n                \n                \r\nГолемият сюрприз на кампанията обаче е успехът на комика Володимир Зеленски, който излезе начело в последните три сондажа с 19 до 23 процента.\n\r\nСлед приключване на регистрацията на кандидатурите Централната избирателна комисия съобщи, че вече е приела документите на 90 потенциални кандидати за вота на 31 март.\n\r\nОбщо 30 от тях бяха регистрирани в последния момент - рекорд откакто Украйна получи независимост през 1991 г., според агенция Интерфакс-Украйна. Повече от 20 кандидатури са отхвърлени, а около 40 досиета ще бъдат разгледани до крайния срок в петък.\n\r\nИздигнат на власт от бунта на Майдана през 2014 г. Порошенко, 53-годишен бивш прозападен милиардер, който натрупа богатство от бизнеса с шоколади и бонбони, обяви миналата седмица намерението си да се кандидатира, представяйки се като единствен стожер срещу Владимир Путин.\n\r\nКритикуван за мудността си в обещаната борба с корупцията, действащият президент се заема с тежка кампания: близо половината от украинците твърдят, че няма да гласуват за него \"при никакви обстоятелства\", според последните изследвания на общественото мнение.\n\r\nЗалогът е голям за Украйна, изправена от пет години пред анексията на полуостров Крим от Русия, последвана от война с проруски сепаратисти, която взе близо 13 000 жертви и продължава да тлее в Източна Украйна, както и пред дълбока икономическа криза.\n\r\n\"Още пет години (на прозападна политика) и ще излезем завинаги от опеката на Русия. Засега точката на необратимост все още не е достигната\", заяви неотдавна за АФП висш украински правителствен представител.\n\r\nЗеленски, който е съосновател на конгломерат от компании, специализирани в развлеченията, няма никакъв политически опит, но е популярен в Украйна, както и в Русия със своите шоу програми и телевизионни сериали, между другото критикувани от недоброжелателите му заради липса на финес.\n\r\nМнозина го смятат като \"марионетка\" на добилия лоша слава украински олигарх Игор Коломойски, който е \"на нож\" с президента и чиято телевизия \"1+1\" посвещава на комедийния актьор значително ефирно време.\n\r\nСпоред експерта Анатолий Октисюк от центъра \"Демократичен дом\" в Киев възходът на Зеленски се обяснява с недоверието на украинците към \"старите елити\" във властта и телевизионната реклама, но няма да продължи дълго.\n\r\nНеговият електорат е съставен най-вече от \"младежи, често пасивни и нежелаещи да гласуват\", обяснява Октисюк. \"Мисля, че в крайна сметка резултатът му ще е значително по-слаб\", прогнозира експертът, според когото Порошенко и Тимошенко ще се изправят на втори тур на 21 април.\n\r\nПорошенко обеща да наблегне на прозападния курс в случай на победа и по-конкретно през 2024 г. да подаде официална молба за приемане на Украйна в Европейския съюз и да получи зелена светлина за приемане в НАТО.\n\r\nПолучил прозвището \"шоколадовия крал\", задето е направил състояние в сладкарския бизнес, Порошенко бе избран за президент през май 2014 г. скоро след въстанието на Майдана, което доведе до бягството в Русия на проруския му предшественик.\n\r\nВъпреки серия от реформи, предприети през неговия мандат, настоящият президент е силно критикуван заради мудността му, особено що се отнася до борбата с корупцията. \r\n \r\n/БТА/ \r\n ", "date": "2019.02.05", "title": "Сюрприз в Украйна: Комик води в президентската надпревара "}
{"url": "https://www.dnes.bg/football/2019/02/05/livyrpul-ili-siti-koi-shte-prenapishe-istoriiata.401256", "text": "Битката за титлата в Англия е ожесточена. Ливърпул и Манчестър Сити кръстосаха шпаги още в началото на сезона и се очаква всичко да се реши в последните кръгове на Висшата лига.\r\nВ момента мърсисайдци имат крехка преднина от три точки на върха пред \"гражданите\" и феновете им мечтаят за първи триумф на Острова от далечната 1990 г. Твърде дълъг период за клуб от подобен ранг...\r\n \r\nДо края на кампанията остават 13 кръга, в които може да се случи абсолютно всичко. Интересното е, че Ливърпул и Манчестър Сити имат сходни програми.\r\n \r\nИ за двата отбора предстоят тежки гостувания на \"Гудисън Парк\" и \"Олд Трафорд\", съответно на Евертън и намиращият се в чудесна форма Манчестър Юнайтед.\r\n \r\nОтделно фаворитите за титлата приемат на своите стадиони Челси и Тотнъм, който дебне от 3-та позиция. Има и други срещи, които могат да се окажат \"препъни камък\" за възпитаниците на Юрген Клоп и Пеп Гуардиола.\r\n \r\nВ предпоследния кръг Ливърпул играе в дома на Нюкасъл \"Сейнт Джеймсис Парк\", където наскоро Сити претърпя неочаквана загуба. Шампионите пък пътуват до Лондон в 34-ия кръг.\r\n \r\nТам гостуват на един от най-негостоприемните стадиони на Острова що се отнася до атмосфера – \"Селхърст Парк\". И \"гражданите\" ще се опитат да отмъстят на Кристъл Палас, който до момента е единственият отбор, който не само не загуби на \"Етихад\", но и спечели (3:2).\r\n \r\nКой ще ликува накрая, ще разберем в началото на месец май. Но едно е сигурно – един от двата отбора ще влезе в историята. \"Червените\" с вдигането на 30-годишната прокоба или \"небесносините\" с две последователни титли за първи път в историята им. Междувременно идват и битките в Шампионска лига, където на 1/8-финалите Ливърпул среща Байерн Мюнхен, а Сити Шалке.\r\n \r\n", "date": "2019.02.05", "title": "Ливърпул или Сити? Кой ще пренапише историята?"}
{"url": "https://www.dnes.bg/stranata/2019/02/05/netrudosposobni-kuci-s-telk-a-inache-na-gurbet-i-po-stroejite.401204", "text": "В ромската махала в Ямбол през две-три къщи живеят хора, които поне по документи, са с тежки увреждания и имат ТЕЛК. Същите тези хора обаче работят в строителството или дори са в чужбина да работят. \n\r\nЕдна от болните е Вяра Янкова. Според експертното решение от ТЕЛК жената е след тежък инфаркт и се движи трудно.\n\r\n Янкова обаче твърди, че \"няма такива работи\".\n\n\n\n\r\n\"Здрава съм напълно \", категорична е Вяра пред bTV. За ТЕЛК жената е инвалид от септември миналата година, но тя твърди, че не знае.\n\r\n\"Не, няма такива работи, може би грешна информация ви дадоха... Здрава - права съм, 10 години съм работила, заради сина си останах да гледам децата, иначе още щях да работя”, казва още Вяра Янкова.\n                    \n                    \n                \r\nНа съседната улица живее друга жена с ТЕЛК - 75% инвалид след мозъчен инфаркт, както е записано в експертно решение от април 2018 година. Според съпруга й обаче тя работи в чужбина.Заминала е за Германия преди година. Какво обаче работи в Германия жена, която би трябвало да куца с един крак и върви с бастун остава мистерия, а собственият й съпруг дори забравя, че я познава.\n\r\nНай-зле според експертиза от ТЕЛК е 55-годишен мъж на следващия адрес. В решението е записано, че освен с бастун се движи и с придружител дори на къси разстояния. През март миналата година ТЕЛК комисията му дава 95% инвалидност отново с диагноза мозъчен инфаркт. Жена му разказва, че е строител и дори в къщи не оставал без работа.\n\r\nОбщото между всички случаи е не само диагнозата, но и мястото, от което излизат решенията - болница \"Свети Пантелеймон \" в Ямбол. Председател на ТЕЛК комисията е неврологът д-р Радостин Иванов, чиито подпис стои под спорните документи. \n\r\n\"Може да се е възстановила след няколко месеца, инсулта може да е бил 5-6 месеца преди явяванета”, обяснява д-р Радостин Иванов как така хора с висока степен на нетрудоспособност работят в строителството.\n\r\nЛекарят твърди,че експертизите му са точни и хората са получили внезапно подобрение.\n\r\nЗа доктор Димитър Брънков чудотворното изцеление на пациенти с подобна анамнеза е невъзможно.\n\r\n\"И без да съм невролог щом пише тежка степен, той няма да може да работи, не знам той сигурно няма да може да си сготви в къщи, а не да работи като строител\", посочва д-р Брънков.\n\r\nГоляма част от решенията на ТЕЛК комисията към ямболската болница са без епикриза,но според председателят й тя не е задължителна.", "date": "2019.02.05", "title": "Нетрудоспособни, куци, с ТЕЛК... А иначе – на гурбет и по строежите!"}
{"url": "https://www.dnes.bg/rusia/2019/02/05/41-ot-mladite-rusnaci-iskat-da-emigrirat-kremyl-ne-sa-mnogo.401213", "text": "Кремъл не смята, че е висок процентът на жителите на Русия, които искат да емигрират, пише в заглавие \"Аргументи недели\". Прессекретарят на президента Путин Дмитрий Песков нарече \"не толкова висок показател\" данните, според които 41 на сто от младите хора искат да се изселят от Русия, посочва \"Комерсант\".\n\r\nПесков заяви, че не смята за показателни резултатите от проучването на социологическия център \"Левада\", според чиито експерти 41 на сто руски граждани от 18 до 24 години искат да заживеят постоянно в чужбина, отбелязва \"Труд\".\n\r\nКремъл \"не се притеснява от тези цифри\", не се интересува от нагласите сред младежта, на която й се ще \"да си вдигне чукалата\", гласи изводът на \"Свободная пресса\".\n                    \n                    \n                \r\nПо повод коментара на Песков вестникът пише: \"Оптимизмът по принцип, естествено, е хубаво нещо, помага в работата и в личния живот. Още повече, щом собствената ти дъщеря Елизавета отдавна вече живее и учи в Париж и засега не гори от желание да се върне в страната, в която работи татко\".\n\r\n\"Ние обаче сме хора по-обикновени и щом почти половината хора, с които е прието да свързваме бъдещето на страната, мечтаят да я напуснат, това буди известна тревога\", добавя изданието.\n\r\nВ Русия \"нямаш ли сериозни връзки, едва ли те очаква фантастичната кариера на сенатора Рауф Арашуков или на сина на Валентина Матвиенко\", оглавяваща руския сенат, констатира електронният вестник.\n\r\nСинът на Валентина Матвиенко Сергей е бизнесмен, според медиите - доларов милиардер. Руският сенатор от кавказката република Карачаево-Черкесия Рауф Арашуков бе арестуван през януари за кражба на гориво от \"Газпром\" на стойност 30 милиарда рубли.\n\r\n\"Чудовищното финансово разслояване в Русия и отдавна ръждясалите, демонтирани поради ненужност социални асансьори\" провалят всички планове за реформи в икономиката на страната, изтъква \"Свободная пресса\".\n\r\nНагласите за емиграция сред руската младеж нарастват и това не е безобидна тенденция, смята \"Ведомости\". Желанието за изселване невинаги се осъществява, но растящата готовност за заминаване сред младежта - най-активната част от населението, склонна към риск и иновации, необходими за развитието на страната, - не може да не буди тревога, пише всекидневникът в редакционен коментар, цитиран от Би Би Си.\n\r\nРусия я напускат най-квалифицираните и амбициозни млади хора. Делът на висшистите сред тях е висок - от 30 на сто (заминаващи за балтийските държави) до 50 процента ( в Австралия, Канада, Франция). Освен това официалната статистика не отчита заминалите да учат или да работят временно, които са останали там, се казва в материала.\n\r\nПри това руските емигранти не желаят да се връщат, констатира \"Ведомости\". Данни от допитвания потвърждават, че изтичането на мозъци от Русия продължава и може да затрудни технологическия пробив, анонсиран от първите лица на страната, предупреждава вестникът, цитиран от БТА.\n\r\nСедем на сто от хората в Русия със сигурност искат да се преселят в друга страна, а още 10 на сто по-скоро желаят това, отколкото не. Не виждам нищо трагично в тези цифри. Защото от тях следва, че 82 процента от гражданите на Русия не искат да емигрират, пише наблюдател на \"Московский комсомолец\".\r\nТова съвсем не прилича на страна, в която голям дял от населението просто мечтае да избяга, коментира той.\n\r\nАвторът обаче добавя, че днес руското общество е в дълбока морална криза. \"Продължителен конфликт по периметъра на границите ни. Икономика, която упорито отказва да расте. Постъпателно свиване на възможностите за развитие на бизнеса. Не съвсем здрава вътрешнополитическа атмосфера. \"Непрозрачно\" бъдеще. Всичко това, взето заедно, не съдейства за добра емоционална нагласа на страната и подхранва емиграционните нагласи сред най-мобилната част от обществото\", заключава коментаторът.\r\n ", "date": "2019.02.05", "title": "41% от младите руснаци искат да емигрират? Кремъл: Не са много!"}
{"url": "https://www.dnes.bg/obshtestvo/2019/02/05/kat-v-akciia-debne-za-nepravilno-presichashti-peshehodci.401262", "text": "Увеличение на убитите на пътя пешеходци отчитат от МВР. От началото на годината до 31 януари загиналите са 13, а катастрофите с участието на пешеходци също се увеличават, съобщи Росен Рапчев, началник на \"Пътна полиция\", пред БНР. \n Заради това \"Пътна полиция\" започва акция в цялата страна. \n\r\nЩе се следи за поведението на пешеходците, когато пресичат, а тези от тях които нарушават правилата ще бъдат глобявани с 50 лева, добави той.\n\r\nСпоред него пешеходците са най-уязвимите участници в движението, а в България явно чувството за самосъхранение при тях е извънредно ниско.\n\r\nОт началото на годината до 31 януари са регистрирани 186 пътнотранспортни произшествия с участието на пешеходци. От тях 47 са тежки, 13 пешеходци са загинали. \n                    \n                    \n                \r\n\"Сред ранените са 19 деца под 18 години, 63-ма са възрастни граждани\", съобщи началникът на \"Пътна полиция\".\n\r\nТой препоръча на шофьорите да се оглеждат за възрастни хора и да ги изчакват, защото те се придвижват по-бавно.\n\r\n\"В тази полицейска операция изключително ще заложим да предупреждаваме и наказваме хора, които пресичат с децата си на неправилни места\", каза Рапчев. \n\r\nСпоред него тази мярка е важна заради превенцията, защото децата се учат да пресичат неправилно от възрастните.", "date": "2019.02.05", "title": "КАТ в акция - дебне за неправилно пресичащи пешеходци"}
{"url": "https://www.dnes.bg/muzika-interviews/2019/02/05/zvukyt-na-iuga-na-rodna-scena-gotovi-za-tanci-s-algiers.401274", "text": "\n\r\n\n\r\nКогато нашият агент планираше това турне с различни промоутъри из цяла Европа, ние държахме да свирим отново в София. Последното ни шоу беше прекрасно. Хората се отнасяха с нас толкова добре, забавлявахме се, имаше танци. \n                    \n                    \n                \r\nОбичаме да свирим в Европа. Вече имахме някои фантастични концерта. Обичам Стокхолм, Вилнюс и Киев, но всяко място е специално.\r\n \n\r\nЗнам, че има музиканти, които се плашат да свирят пред по-малко публика. Ние обичаме всички. Фактът, че хората идват да ни видят, е всичко, което можем да поискаме.\r\n \n\r\nЗнаехме, че Ти Боун Бърнет (музикалният директор на поредицата - б.а.) е почитател на нашата музика от дълго време. Той просто трябваше да намери правилния епизод за нашия звук. Обичам първите серии, защото те улавят насилието в сърцето на Юга, както и много от южняшките готик елементи на нашата музика.\r\n \n\r\nЧувстваме се ядосани и безсилни на цялата тази абсурдност. Ето защо правим музика, можем да изразим своята позиция и да обединим своята енергия заедно. Надяваме се, заедно с другите хора да можем да променим тази ситуация.\r\n \n\r\nТази есен! И ще чуете нови песни в София.\n\r\n\n\r\nТова е възможността да пътувам по света, да свиря и да се запознавам с толкова много хора. Срещнахме и много от любимите си музиканти - от Хайро Коун (Hiro Kone) до Uniform!\r\n ", "date": "2019.02.05", "title": "Звукът на Юга на родна сцена. Готови за танци с Algiers "}
{"url": "https://www.dnes.bg/eu/2019/02/05/avstraliec-kamila-i-charlz-sa-moi-roditeli-imam-dokazatelstva.401251", "text": "Австралиецът Саймън Доранте-Дей твърди, че британският принц Чарлз и съпругата му, херцогинята на Корнуол Камила, са неговите истински родители, както и че принцеса Даяна навремето е знаела за съществуването му, пише в. \"Дейли експрес\".\r\nПетдесет и две годишният мъж казва, че е плод на аферата между престолонаследника и неговата възлюбена. Саймън Доранте-Дей смята, че е бил заченат, когато Камила е била на 18 години, а Чарлз - на 17.\r\nАвстралиецът за първи път излезе с това твърдение през 2016 г. Сега, в интервю за сп. \"New Idеa\", той е заявил, че разполага с нови доказателства за произхода си, в това число със своя фотография като тийнейджър.\r\nСаймън Доранте-Дей, баща на девет деца, е роден на 5 април 1966 г. близо до Портсмут. Осиновен е на 18-месечна възраст от Карън и Дейвид Дей, предаде БТА.\r\n                    \n                    \n                \"Бях много близък с баба ми. Тя неведнъж ми е казвала, че съм дете на Чарлз и Камила. Не само го намекваше, а го заявяваше направо\", казва Саймън Доранте-Дей за списанието.\r\nАвстралиецът, който живее в Куинсланд, вярва, че самоличността му е щяла да бъде разкрита преди 22 години, ако не е била трагичната смърт на принцеса Даяна. Лейди Ди загина в автомобилна катастрофа на 31 август 1997 г.\r\n\"По това време битуваха всевъзможни слухове около кралското семейство и моето съществуването беше един от тях. Мисля, че Даяна беше стигнала до онзи момент, когато търси отговори за живота си, за проявената към нея несправедливост, и беше готова да ги разкрие публично\", казва Саймън Доранте-Дей.\r\nОтносно своя споделена във Фейсбук снимка като тийнейджър австралиецът казва: \"Някои коментират, че костната структура на лицето ми е същата като на Нейно Величество. Не липсва и прическа в стил Камила\".\r\nЕдин от коментарите гласи: \"Уилям прилича малко на теб на тази възраст\". Съпругата на Саймън Доранте-Дей, Елвиана, също вярва във връзката му с кралското семейство.\r\nОт \"Дейли експрес\" отбелязват, че са получили отказ на молбата за коментар, отправена към официалната резиденция на принц Чарлз, Кларънс хаус.\r\n", "date": "2019.02.05", "title": "Австралиец: Камила и Чарлз са мои родители, имам доказателства!"}
{"url": "https://www.dnes.bg/world/2019/02/05/chetiri-deca-zaginaha-pri-pojar-v-kyshta-v-angliia.401275", "text": "Четири деца загинаха при пожар в къща в английския град Стафорд, северно от Бирмингам, съобщи британската полиция, цитирана от ДПА.\r\nДвама възрастни и едно дете са настанени за лечение в болница. Животът им е вън от опасност.\r\nКъм 2.40 ч. (4.40 ч. българско време) тази сутрин полицията и спешните екипи били повикани на мястото на пожара в Хайфилдс, жилищен район в Стафорд.\r\nПолицията разследва причината за пожара.\r\n\"Мислите ни са със семейството, на което в този труден момент помощ оказват специализирани служители\", заяви полицията в графство Стафордшър.\r\n \r\n/БТА/", "date": "2019.02.05", "title": "Четири деца загинаха при пожар в къща в Англия"}
{"url": "https://www.dnes.bg/obshtestvo/2019/02/05/kato-v-norvegiia-shte-vyzpitavame-decata-s-nova-strategiia.401261", "text": "Национална асоциация \"Поход за семейството\" се обяви против приемането на проекта за \"Национална стратегия за детето 2019-20130\".\r\nНа пресконференция бяха представени основните цели и приоритети на новата национална асоциация, която е обединение на различни неправителствени организации.\r\nКато асоциация организацията е учредена в началото на тази година. Поводът за обединение е Проектът на \"Национална стратегия за детето - 2019-2030 г.\", който е публикуван за обществено обсъждане. Очаква се той да бъде разгледан от парламента в първото тримесечие на тази година.\n\n\r\nИвайло Тинчев, заместник-председател на УС на Националната асоциация \"Поход за семейството\", заяви, че в този му вид документът въвежда скандинавския модел на грижа за семейството, в което фокусът изцяло е върху детето. Така, ако сработят мерките, заложени в стратегията, 66% от българските родители ще бъдат подложени на наказателно преследване, защото признават, че са наказвали децата си физически.\r\n                    \n                    \n                Сред аргументите против стратегията са, че тя нарушава грубо Закона за нормативните актове и към нея липсва финансова обосновка и предварителна оценка на въздействието.\r\nТинчев бе категоричен, че държавата не трябва да изземва функциите на родителите и да контролира методите на възпитание на децата им, а трябва да помага и съдейства в поощряване на отговорното родителство, съобщава БТА.\r\nВместо стратегия, фокусирана върху детето, от Асоциацията настояват за цялостна стратегия за семейството, която да сработи за справянето с демографската катастрофа. Освен това от асоциацията пледират и за по-обширна реформа и замяна на досегашната Държавна агенция за закрила на детето /ДАЗД/ с Държавна агенция за семейството.", "date": "2019.02.05", "title": "Като в Норвегия: Ще възпитаваме децата с нова стратегия"}
{"url": "https://www.dnes.bg/sofia-film-fest/2019/02/05/da-hodish-po-voda-otkriva-sofiia-film-fest.401273", "text": "Два български филма влизат в Международната конкурсна програма на София Филм Фест. Това са \"Прасето\" на Драгомир Шолев и \"Снимка с Юки\" на Лъчезар Аврамов. Режисьорите представиха филмите си на пресконференция по повод събитието, като стана ясно, че двата проекта са напълно различни един от друг. Ако \"Снимка с Юки\" е заснет плавно и спокойно, то \"Прасето\" е \"чепат\" филм, а камерата следи отблизо героите си, , отбеляза директорът на фестивала Стефан Китанов. Също така продукцията на Аврамов е подкрепена със субсидия от НФЦ, докато филмът на Шолев е напълно нискобюджетен. Самият режисьор определи процеса на събиране на средства като \"тъжна история\". Приятели са му помогнали финансово или с безвъзмеден труд.  Драго Шолев поясни, че филмът му отразява агресията в нашето общество, която тръгва още от детска възраст.\n                    \n                    \n                \r\nОфициално старт на 23-ия София Филм Фест е 7 март в Зала 1 на НДК с премиерата на най-новата документална творба на Андрей Паунов \"Да ходиш по вода\", представен за първи път на фестивала в Локарно. Церемонията по награждаването ще е на 16-и март. Отново ще бъде спазена традицията да има издания в още няколко български града като Бургас, Варна и Пловдив. Специална програма в Дома на киното, свързана с ретроспективи и други събития, ще подготви публиката с очакване за фестивала от 27 февруари. Ще бъдат представени повече от 150 пълнометражни игрални и документални заглавия, както и над 20 късометражни филма.\n\r\nОтново ще бъдат продавати билет в Кен. С конкурсната програма ще вървят и късометражна селекция, която се състезава за наградата Jameson. Тази година филмите са \"XVII\" на Ради Стоянов, \"Брак\" на Слава Дойчева\", \"Враг на свинята\" на Борислав Станков, \"Иван\" на Надежда Христова, \"Извинете\" на Оля Желева, \"Колелото\" на Крис Захариев, \"Пеперуда и мишка\" на Мира Янкова, \"Пипнах те!\" на Стефани Дойчинова, \"Рози в нощта\" на Пенчо кънчев, \"Рождество на Григор Антонов, \"Щастие\" на Димитър Димитров и \"Soledad\" на Стилиян Стоянов.\n\r\nЗа 17-и път международно жури ще определи фаворита за Голямата награда в конкурса за първи или втори игрален филм \"София – град на киното\" съдържаща парична премия от 7000 евро, осигурена от Столична община. \n\r\nВ тазгодишната програма ще видим и най-новите творби на големи имена в киното като Нури Билге Джейлан с \"Дивата круша\" и \"Етер\" на Кшищов Зануси. Ще има и негова ретроспектива, като самият режисьор ще е и специален гост у нас. Сред знаковите произведения ще е и \"Студена война\" на Павел Павликовски, полуил 3 номинации за \"Оскар\" (за чуждоезичен филм, операторско майсторство и режисура), а също и отличен с пет награди на Европейската филмова академия за 2018 година, сред които и престижния приз за най-добър филм.\n\r\nСред най-важните филми в програмата на фестивала несъмнено са творбите, носители на \"Златна палма\" и \"Златен лъв\" - \"Джебчии\" на Хироказду Корееда (\"Златна палма\" - Кан ’18, с номинация за чуждоезичен \"Оскар\" и десетки отличия от цял свят) и \"РОМА\" на Алфонсо Куарон (\"Златен лъв\" – Венеция ’18, с номинация за чуждоезичен \"Оскар\" и още девет номинации за наградите на Американската киноакадемия, както и с множество други отличия от цял свят). Творбите са включени в традиционната рубрика \"Големите награди\".\n\r\nЩе има отново Балкански и документален конкурс. Очакват се над 250 чуждестранни гости на форума, голяма част от които ще присъстват специално за 16-ото издание на София Мийтингс.\r\n ", "date": "2019.02.05", "title": "\"Да ходиш по вода\" открива София Филм Фест"}
{"url": "https://www.dnes.bg/politika/2019/02/05/cherveni-opaseniia-gerb-shte-uzakoniat-falshifikaciiata-na-vota.401270", "text": "\n БСП настоява за изтегляне на внесени от ГЕРБ промени в Изборния кодекс и избор на нова Централна избирателна комисия /ЦИК/. Това обяви председателят на БСП Корнелия Нинова. \n\n\n Социалистите ще сезират Венецианската комисия за внесените от ГЕРБ промени в Изборния кодекс и настояват те да бъдат изтеглени. \n\r\nПритеснени от резултатите, от евентуалната си загуба, се готвят да узаконят фалшификацията на изборите през Изборния кодекс, коментира Нинова. \n\r\nЩе се борим на второ четене за машинно гласуване, заяви лидерът на БСП. \n\r\nНинова уточни, че промените са внесени тихомълком между първо и второ четене от Анна Александрова от ГЕРБ. \n                    \n                    \n                \r\nСпоред левицата с тези изменения се узаконява диктатурата. \n\r\nНинова обясни, че досега решенията на комисиите при избори се взимат с две трети мнозинство, а с новите текстове от ГЕРБ предлагат това да става с обикновено мнозинство и падащ кворум. \n\r\n\"По този начин елиминират при взимането на решенията в комисиите другите партии\", коментира лидерът на БСП. Тя посочи, че досега, ако първоинстанционният съд отмени решение на комисия, се насрочваха нови избори там, където има установени фалшификации. \n\r\nГЕРБ предлагат това да отпадне и същата комисия със същото мнозинство от 50 плюс 1 да вземе ново решение на база на същите фалшиви протоколи, коментира Нинова. \n\r\nС новите предложения се отменяло и правото да обжалваш едно решение с касационна жалба пред Върховния административен съд. \n\r\nКорнелия Нинова коментира още, че мандатът на настоящата Централна избирателна комисия изтича и трябва да се смени. Тя обясни, че основание за такова искане им дава законът, според който на 20 февруари изтича срокът, в който трябва да започне процедура за избор на нова ЦИК. По думите й обаче от ГЕРБ се ослушват и не искат да отварят тази процедура. Ето защо ние поемаме инициативата и утре внасяме проект за решение за откриване на процедура за избор на нова ЦИК, съобщи лидерът на БСП, цитирана от БТА.", "date": "2019.02.05", "title": "Червени опасения: ГЕРБ ще узаконят фалшификацията на вота!"}
{"url": "https://www.dnes.bg/obshtestvo/2019/02/05/lunnite-deca-na-scenata-na-teatyr-nikolai-binev.401229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        На 12 февруари Луната ще бъде в своята фаза Телец. Ще бъде с осветеност на лунния диск от 46%. На 100% е сигурно, че лунната тематика ще завладее точно на тази дата театър \"Николай Бинев\". \n\r\nТогава са премиерните дати на световно известното представление \"Лунните деца\" на номинирания за \"Оскар\" американски драматург Майкъл Уеуър. Постановката разглежда как студентските мечти и неволи на 60-те години се проектират в настоящето. \n\r\n\"Играем на 12 и 13 февруари от 19 часа в младежки театър \"Николай Бинев\". Това представление ни беше за дипломна работа. То е същото, но в началото го играехме сред публиката, а сега вече сме отделни – ние на сцената, те в салона. Пиесата привлича с младежката тематика. Толкова добре е написана, че все още е актуална. Тя се играе из цял свят\", обясни актьорът Юлиян Петров. \n                    \n                    \n                \r\n\"Пиесата е доста комуникативна. Тя поставя въпроси, които всички трябва да си задаваме. Работата ни учи всеки ден на много неща. Благодарен съм на екипа си. Персонажите са представителна извадка на антисистемните настроения в обществото\", сподели актьорът Николай Владимиров пред \r\n ", "date": "2019.02.05", "title": "\"Лунните деца\" на сцената на театър \"Николай Бинев\""}
{"url": "https://www.dnes.bg/notifikacii/2019/02/05/imotniiat-pazar-u-nas-sled-evroto-kakvo-da-ochakvame.401238", "text": "Присъединяването към еврозоната няма да окаже сериозно влияние върху българския имотен пазар. Факт е, че сделките на българския пазар отдавна се сключват в евро, голяма част от банковите кредити също се отпускат в евро. Това каза , , , , в ефира на .\r\nСпоред Робинсън въвеждането на еврото у нас ще повиши ликвидността на пазара.\r\n\"Присъединяването към еврозоната ще донесе повече ликвидност на българския имотен пазар, защото ще влезе нов капитал, особено от азиатския регион. За момента инвеститорите там не оценяват страната като основен европейски пазар за бъдещи нови инвестиции. Инвестиционните решения, разбира се, зависят и от много други фактори\", заяви Робинсън.\r\n                \n                Офисите и търговските площи са и ще останат най-добрия вариант за бъдещи експозиции, смята Марк Робинсън. Логистичните площи също ще бъдат атрактивни, добави той.\r\nГостът направи прогноза и за очакваните инвестиции през 2019 г. в страните от региона на Централна и Източна Европа.\r\n\"Инвестициите през 2018 г. бяха близо до рекордните нива. Това се отнася за страните от Вишеградската четворка, България и Румъния. Тези 6 държави привлякоха общо 13,8 млрд. евро инвестиции в имоти през миналата година. Вероятно 2019 г. ще покаже сходни резултати\", допълни специалистът.\r\nПозитивната динамика при наемите на търговски имоти се дължи на местното потребление, добави експертът.\r\n\"Потребителите продължават да харчат и да поддържат стабилни наемните нива. Негативни са забавянията на икономиките в Германия и Китай, но те няма да се отразят тази година на имотните пазари\", смята Робинсън.\r\n.  ", "date": "2019.02.05", "title": "Имотният пазар у нас след еврото: Какво да очакваме? "}
{"url": "https://www.dnes.bg/notifikacii/2019/02/05/hvanaha-myj-v-shumen-udaril-i-obijdal-uniformen.401264", "text": "Мъж е задържан за проява на агресия към полицейски служител в Шумен, съобщиха от МВР. \r\nМинути след 12.00 часа на 4 февруари е приет сигнал от гражданин за възникнал скандал с друг шофьор. \r\nРазказал, че паркирал автомобила си на ул. “Цар Освободител“, но скоро бил \"затапен\" от друга кола. Помолил собственика ѝ да я премести, за да излезе, но получил отказ. Тогава потърсил съдействие от полицията и на място бил пратен патрулен екип. \r\nОтказалият да премести колата си 47-годишен водач не изпълнил полицейското разпореждане, започнал да обижда служителите на реда, посегнал и ударил единия от униформените. \r\nМъжът тутакси бил отведен в полицейския арест. \r\nОбразувано е досъдебно производство.", "date": "2019.02.05", "title": "Хванаха мъж в Шумен, ударил и обиждал униформен"}
{"url": "https://www.dnes.bg/notifikacii/2019/02/05/merkel-postavia-usloviia-na-huawei.401258", "text": "Германският канцлер Ангела Меркел заяви днес, че Германия се нуждае от гаранции, че китайската компания Huawei Technologies няма да събира данни за китайската държава, преди доставчикът на телекомуникационното оборудване да се включи в изграждането на 5G мрежата на страната, предава Ройтерс.\r\nМеркел, която е на посещение в Япония, коментира, че заради опасенията за сигурността, е важно да говори с китайското правителство, така че „компанията просто да не събира данни за държавата“.\r\nПо време на дискусия със студенти в Keio University Меркел каза, че сигурността е важна, ако фирмите искат да работят в Германия и трябва да стане ясно, че китайската държава няма достъп до всичките данни в китайските продукти. Huawei се сблъсква с проблеми в международен мащаб заради предполагаемите ѝ връзки с властите в Китай и опасенията, че Пекин може да използва нейните технологии за шпионаж. Компанията отрича всички обвинения.\r\n                \n                Германското правителство все още не е стигнало до обща позиция дали да последва примера на други държави, които изключиха Huawei от списъка с потенциални партньори, които да изградят 5G мрежите им. Те направиха това заради опасения за националната сигурност.\r\n", "date": "2019.02.05", "title": "Меркел поставя условия на Huawei"}
{"url": "https://www.dnes.bg/politika/2019/02/05/bylgariia-guaido-da-svika-prezidentski-vot-vyv-venecuela.401207", "text": "Изпълняващият функциите временен президент на Венецуела и председател на парламента Хуан Гуайдо да насрочи провеждането на свободни, честни и демократични президентски избори в съответствие с конституцията. За това се призовава в позиция на външното ни министерство. \n\r\nВече е в ход съгласувателна процедура за проект на решение, с което да се подкрепи преходът към демократично управление в страната, основан на върховенството на правото и зачитането на човешките права, става ясно от документа.\n\n\n\n\r\nОт ведомството припомнят, че още на 26 януари страните от Европейския съюз, включително България, са призовали за спешно провеждане на президентски вот във Венецуела, както и че страната е изправена пред огромна хуманитарна криза. По официални данни страната са напуснали вече около 4 млн. души. Инфлацията е на път да достигне 1,7 милиона процента. Липсват хранителни стоки, лекарства, питейна вода.\n                    \n                    \n                \r\nВ позицията на външното ни министерство е отбелязана и резолюцията на Европейския парламент, в която се заявява пълна подкрепа за Националното събрание като единствения легитимен демократичен орган на Венецуела, а Хуан Гуайдо беше признат като легитимен временен президент в съответствие с венецуелската конституция.\n\r\nОт МВнР изразяват убеденост, че венецуелският народ трябва да получи правото сам да определи своето бъдеще, основано на принципите на демократичната и правовата държава.\n\r\nВ своя позиция президентът Румен Радев вече посочи, че политическата криза във Венецуела може да се реши единствено с организирането на прозрачни избори според конституцията на страната и с международно наблюдение. Според държавния глава България трябва да се въздържи от подкрепа на предложената европейския позиция за Венецуела.", "date": "2019.02.05", "title": "България: Гуайдо да свика президентски вот във Венецуела"}
{"url": "https://www.dnes.bg/stranata/2019/02/05/tejka-verijna-katastrofa-na-struma-mnogo-raneni-i-pone-edin-zaginal.401209", "text": "Над 20 автомобила са участвали в тежка верижна катастрофа тази сутрин на магистрала \"Струма\". Пътният инцидент е станал на детелината в района на Дамяница в посока София, близо до Сандански, а към мястото на инцидента са се насочили пожарни и линейки от цялата област. \r\nПо първоначална информация поне един човек е загинал, има и много ранени. Жена е с ампутиран крак, а на място пожарникари вадят хора от смачканите автомобили.\r\nЗагиналият е излязъл от колата си и се е опитвал да спре движението, но е бил блъснат от автомобил, съобщават от полицията. \r\nКметът на Сандански Кирил Котев съобщи, че причината за пътния ад е гъста мъгла, заради която видимостта в района е по-малко от 10 метра.", "date": "2019.02.05", "title": "Тежка верижна катастрофа на \"Струма\", много ранени и поне един загинал"}
{"url": "https://www.dnes.bg/stranata/2019/02/05/kontrasti-v-klimata-sniag-na-pamporovo-plajuvashti-po-moreto.401200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Снежната покривка на Пампорово надмина 3 метра при температура от 4 градуса. В същото време на 300 километра от там - край морето - температурата е 4 пъти по висока. Заради хубавото време плажът се напълни с деца, които си играеха, а смелчаци направиха първите гмуркания в морето за новата година.\n\r\nМного бургазлии слязоха от колите си и се придвижваха с велосипеди. Според синоптиците обаче няма нищо необичайно в пролетните температури, предаде.\n\r\nНа 4-и февруари високи температури са измервани и през изминали години. През 1948 година в Плевен е било плюс 18,6 градуса, две години по-късно през 1950 година в Плевен живакът е паднал до минус 28 градуса.\n                    \n                    \n                \r\nСпоред световноизвестен френски климатолог все по-често човечеството ще преживява екстремни жеги и студове, както и природни катаклизми като наводнения, пожари, силни ветрове – дори на места, където тези явления не са обичайни.\n\r\nУ нас зърнопроизводителите все по често прибягват до сортове семена, които са по издръжливи на природните катаклизми. Според производители и преработватели на пшеница още е рано да се каже дали топлото февруарско време ще окаже влияние върху реколтата.\n\r\nНо са категорични, че суровина за покриване на нашите нужди ще има. Тъй като в страната ни се произвеждат около 6 милиона тона пшеница годишно, а за да се изхраним са ни необходими само около 1 милион тона. Очаква се в средата на седмицата времето отново ще се завърне към зимните стойности.\n\r\n\r\n ", "date": "2019.02.05", "title": "Контрасти в климата: Сняг на Пампорово, плажуващи по морето"}
{"url": "https://www.dnes.bg/notifikacii/2019/02/05/nadrusan-shofior-letia-s-nad-100-km-chas-pomlia-6-koli.401205", "text": "Дрогиран шофьор помля 6 коли на бул. \"Санкт Петербург\" в Пловдив, съобщиха от полицията. \r\nИнцидентът е станал в неделя около 18.40 часа. \r\n30-годишният надрусан шофьор е карал БМВ-то си от Метро в посока Аграрния университет. \r\nТой обаче не е успял да овладее колата, тя е криволичела и така са били блъснати общо шест автомобила. \r\nНякои от тях били в движение, а други били паркирани. \r\nЛеко пострадали са двама души. \r\nДрогираният шофьор е карал с над 100 км/час.\r\nТой е задържан и оставен в ареста за 24 часа. \r\n ", "date": "2019.02.05", "title": "Надрусан шофьор \"летя\" с над 100 км/час, помля 6 коли "}
{"url": "https://www.dnes.bg/zvezdi/2019/02/05/megan-i-hari-shte-posreshtat-otdelno-sveti-valentin.401142", "text": "Меган Маркъл и принц Хари няма да прекарат заедно първия си Свети Валентин като съпрузи. От Kensington Palace разкриха, че принц Хари ще напусне Лондон на 14 февруари и ще пътува до Норвегия. Там той ще посети Exercise Clockwork - ежегодно зимно военно обучение.\r\nТази година то ще се състои за 50 път. Принцът ще се запознае с военните и ще провери екипировките и оборудването, което те използват.  \r\n \r\nМеган пък скоро заяви, че 20-те години са били трудна възраст за нея. Тя е направила това признание в блог, твърдят от \"Express\", но сега този пост е изтрит.\r\n \r\n", "date": "2019.02.05", "title": "Меган и Хари ще посрещат отделно Свети Валентин"}
{"url": "https://www.dnes.bg/notifikacii/2019/02/05/adyt-krai-sandanski-zaradi-mygla-pojarnikarite-izvadiha-vsichki-raneni.401214", "text": "Изключително тежка е катастрофата на автомагистрала \"Струма\" край Сандански и все още не може да се каже точният брой на пострадалите. \n\n\r\nНа място са изпратени над 10 екипа от спешни медици, които оказват помощ на ранените, съобщи шефът на Спешния център в Благоевград д-р Красимир Михайлов\n\r\nПоискана е помощ и от Спешното в Дупница. \n\r\nСпоред д-р Михайлов няколко души от ранените са в тежко състояние. \n\r\nКметът на Сандански Кирил Котев съобщи, че причината за пътния ад е гъстата мъгла, заради която видимостта в района е под 10 метра.\n\r\nТой допълни, че в катастрофата са участвали над 25 коли.\n\r\nПожарникарите са извадили всички пострадали от колите, ранените се транспортират в болниците в Петрич и Сандански. \n                \n                \r\nЗасега е ясно, че има един загинал. \n\r\nМъжът е слязъл от кола и се опитал да спре движението заради инцидент, но в мъглата не е бил забелязан и е бил пометен от автомобили.\r\nЗа да помогнат на ранените, на мястото на катастрофата са отишли много хора от село Дамяница. \n\r\nПо думите на кмета на селото Атанас Ангелов почти всеки жител на населеното място има свой роднина или познат, който е попаднал в пътния ад.\n\r\nДвижението по магистралата в посока София е спряно. Автомобилите се отклоняват още от пътен възел Петрич през селата и се включват отново на главен път Е-79 на пътен възел \"Струмяни\".", "date": "2019.02.05", "title": "Адът край Сандански заради мъгла, пожарникарите извадиха всички ранени"}
{"url": "https://www.dnes.bg/sofia/2019/02/05/spirat-vodata-v-chasti-ot-sofiia-v-sriada.401216", "text": "На 06 февруари 2019 г. (сряда), във връзка с монтаж на спирателен кран до бл. 305 жк. „Дружба“ 2, се налага спиране на водоподаването от 09:00 до 17:00 часа на клиентите на „Софийска вода”, живеещи в:\r\nбл. 309, бл. 310Б, бл. 311, бл. 311А, бл. 312.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 311 до магазин „Т маркет“.\n\r\nНа 06 февруари 2019 г. (сряда), във връзка с реконструкция на уличен водопровод на ул. „Стефан Караджа“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Стефан Караджа“ от ул. „Георги С. Раковски“ до ул. „Дякон Игнатий“ и ул. „Дякон Игнатий“ от ул. „Граф Игнатиев“ до ул. „Ген. Гурко“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дякон Игнатий“ ъгъла с ул. „Стефан Караджа“.\n\r\nНа 06 февруари 2019 г. (сряда), във връзка с пресвързване на сградно водопроводно отклонение на ул. „Гергьовче“ кв. „Драгалевци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Ненко Балкански“, ул. „Гергьовче“, ул. „Крушева градина“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ненко Балабанов“ ъгъла с ул. „Гергьовче“.\n\r\nНа 06 февруари 2019 г. (сряда), във връзка с подмяна на спирателни кранове на ул. „Новачки“кв. „Бенковски“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на:\r\nул. „Календерска“ от ул. \"Поп Георги Величков\" до ул. \"Новачки\" \r\nул. \"Новачки\" от бул. \"Лазар Михайлов\" до ул. \"Логачка\".\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Новачки“ ъгъла с ул. „Календерска“.\n\r\nНа 06 февруари 2019 г. (сряда), във връзка с монтаж на спирателен кран ул. „Ст. Л. Костов“ Промишлена зона „Хладилника“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nул. „Ст. Л. Костов“, бензиностанция „Петрол“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ст. Л. Костов“ ъгъла с ул. „Сребърна“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2019.02.05", "title": "Спират водата в части от София в сряда"}
{"url": "https://www.dnes.bg/notifikacii/2019/02/05/naemnicite-syshtnostta-im-e-senchesta-a-stavat-vse-poveche.401202", "text": "Генералният секретар на ООН Антониу Гутериш заяви, че по света зачестява използването на наемници, които не само се сражават във войни и незаконно експлоатират природни ресурси, но \"вдъхват сили\" на транснационалната организирана престъпност, тероризма и насилието, предаде Асошиейтед прес.\n\r\nГутериш каза пред Съвета за сигурност, че поради \"сенчестата им същност\" за наемниците е трудно да се съберат точни данни, но резултат от техните действия е задълбочаване на конфликтите, подкопаване на стабилността на страните и на върховенството на закона.\n\r\nГутериш призова за по-голяма подкрепа за регионалните и международните конвенции против използването на наемници и за полагане на повече усилия да не се допуска млади хора да стават наемници.\n                \n                \r\nОбщото събрание на ООН прие Международната конвенция срещу вербуването, използването, финансирането и обучаването на наемници през 1989 г. и тя влезе в сила през 2001 г. Но в нея участват само 35 страни, каза Гутериш и призова всички други страни членки на ООН да я ратифицират без отлагане.\n\r\nВъншният министър на Руанда Ричард Сезибера каза на заседанието на Съвета за сигурност на ООН, че \"сме свидетели на зачестяване на кибератаките и индустриалния шпионаж, извършвани от наемнически групи, настанили се комфортно в домовете си\". Наемниците постоянно се усъвършенстват и възприемат иновации, което налага ответни действия от ООН и Африканския съюз, добави руандийският първи дипломат, цитиран от АП.", "date": "2019.02.05", "title": "Наемниците: Същността им е сенчеста, а стават все повече"}
{"url": "https://www.dnes.bg/stranata/2019/02/05/bylgarskite-myje-v-dobro-zdrave-do-64-g-jenite-do-67-5-g.401211", "text": "Българинът живее в добро здраве и средно до 64 г. за мъжете и 67,5 г. за жените, показват данни от анализ на Евростат за здравословното състояние на жителите на ЕС-28.\n\n\n\r\nСредният показател за добро здраве в ЕС се изчислява на 64,2 г. за жените и 63,5 г. за мъжете. Това представлява приблизително съответно 77 процента и 81 процента от общата продължителност на живота на жените и мъжете в Евросъюза, като анализът отчита данни от 2016 г. и изчислява очакваните \"здрави години\" живот на човек в ЕС, а не неговото моментно състояние, уточнява БТА.\n\r\nСпоред данни на НСИ за самооценката на българите относно техния здравен статус - сумарно близо 88 на сто от българите оценяват здравето си като \"задоволително или добро\", както и \"много добро\".\n                    \n                    \n                \r\nОколо 10 на сто от българите оценяват здравето си като \"лошо\", а 2 процента - като \"много лошо\".\n\r\nМъжете у нас оценяват здравето си повече в позитивна посока - 90 процента, като само 10 на сто от представителите на силния пол дават негативна оценка на здравето си.\n\r\nОбратно - около 20 процента от жените оценяват негативно здравето си, а 80 на сто - позитивно.\n\r\nОгромно значение има и възрастта на анкетираните - около 70 на сто от българите до 24 г. дават позитивна оценка на здравето си, докато при българите над 65 години - процентът за \"добро здраве\" е едва 1,5. Обратно - всеки трети българин на възраст 65 плюс години, или близо 30 процента, дават лоша оценка на здравето си.\n\r\nОколо 56 процента от българите декларират, че нямат продължителен или хроничен здравословен проблем, докато 44 на сто съобщават, че боледуват продължително. Най-малко декларират някакво хронично заболяване младите българи до 24 г. - едва 9 на сто, а най-много българите на възраст 65 плюс години - близо 86 на сто от тях имат някакво хронично заболяване.\n\r\nСтраната от ЕС с най-висок дял \"здрави години\" на живот за жените и мъжете е била Швеция - 73,3 години за жените и 73 за мъжете.\n\r\nНа обратния полюс е Латвия, където хората са имали най-малък брой години на здравословен живот: съответно - 55 за жените и 52 за мъжете .\n\r\nСпоред Евростат най-висока самооценка на здравето си в позитивна посока дават жителите на Ирландия - по 83 процента за жените и мъжете.\n\r\nОбратно - най-ниска самооценка за здравето си дават отново жителите на Латвия - съответно 50 на сто от мъжете и 40 на сто от жените там определят здравния си статус в негативна посока.\n\r\nСитуацията при съседите ни, които дават позитивна оценка на здравето си, е както следва: в Гърция и Румъния - по 76 процента слагат знак \"плюс\" на здравния си статус, в Македония - 77 процента, в Сърбия - 60 процента. Липсват данни за Турция.\n\r\nВ ЕС-28 като цяло 67 на сто от населението на 16 и повече години възприемат здравето си като много добро или добро, 23 на сто го възприемат като задоволително и 10 на сто като \"лошо или много лошо\".\n\r\nСпоред анализа на Евростат доброто здраве не е самоцел, а е основен определящ фактор за качеството на живота, благосъстоянието и социалното участие на всеки отделен индивид в ЕС и допринася за общия социален и икономически растеж. Много фактори влияят на здравословното състояние на населението в ЕС и те могат да бъдат разрешени чрез здравни и други политики на регионално, национално или европейско равнище, отчита европейската статистика.", "date": "2019.02.05", "title": "Българските мъже в добро здраве до 64 г., жените – до 67,5 г."}
{"url": "https://www.dnes.bg/politika/2019/02/05/igri-na-imunitet-shte-uspee-li-da-izleze-baneva-ot-aresta.401218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Арестуваната за пране на пари Евгения Банева ще се включи в надпреварата за място в Брюксел. Новината съобщи съпругът ѝ Николай Банев, който е с нея в следствения арест. Това задава въпроса дали имунитетът на кандидат за евродепутат ще изведе Банева от килията.\n\r\nЛидерът на \"Движение 21\" Татяна Дончева коментира, че има няколко така наречени олигарси, които в момента са клиенти на специализирания съд.\n\n\n\n\n\r\n\"Това, което се прави с всички тези процеси, е да се преразпредели имущество, раздадено някога на куфарчета. Темата с Евгения и Николай Банев трябва да се разглежда преди всичко в контекста на това има ли доказателства по делото, има ли доказателства за пране на пари и присвояване\", каза Дончева в \"България сутрин\".\n                    \n                    \n                \r\nОтносно скандала, предизвикан от разговори по телефона, провеждани от Николай Банев от ареста, Дончева заяви, че според нея всички арестанти имат мобилни телефони и телевизори, и трябва арестите у нас да придобият вид какъвто имат в Европа.\n\r\nЛидерът на \"Движение 21\" коментира и казуса с министъра на културата Боил Банов и разногласията между управляващи и опозиция. \n\r\n\"Не е нападение. Това е запис, който съществува. Доказва се просто със съответната експертиза. Поведението на Боил Банов е поведение на гузен човек. Фактът е факт - имало е забавяне, направили са документи с невярно съдържание, с които са отчели работата, за да не се плаща неустойка от фирмата\", заяви Дончева пред Bulgaria ON AIR.\n\r\nПо думите ѝ спецсъдът в този му вид не съответства на европейски критерии. Според нея въпросът е не дали ще се появят още записи, а дали това, което се изважда на показ, е нашият живот и дали той ни харесва, защото управлението налага този начин на живот.\n\r\n\"Румен Радев следва правилна линия и от името на държавна институция дава гласност на настроения, които владеят много хора. Проблемът е липсата на инструменти, с които да причинява политически процеси\", заяви Дончева относно действиято на президента.", "date": "2019.02.05", "title": "Игри на имунитет: Ще успее ли да излезе Банева от ареста?"}
{"url": "https://www.dnes.bg/stranata/2019/02/05/navodnenie-grozi-katunica-reka-chaia-moje-da-prelee-vseki-moment.401221", "text": "Наводнение заплашва Катуница. Вчера в селото беше обявено частично бедствено положение, след като дигата, укрепваща р. Чая се пропука. \n\r\nПричината за напукването на дигата е нерегламентираният добив на пясък и чакъл, който е изместил коритото на реката и е причинил пропукването на подпорната стена. Жителите на Катуница се страхуват, че р. Чая ще залее селото и ужасът от голямото наводнение преди 50 години ще се повтори отново. \n\r\nПред bTV зам.-кметът на община Садово Димитър Здравков обясни, че реката трябва се отбие и стената да се подпре, за да се предотврати евентуалното скъсване на дигата и заливането на селото. Очаква се до края на деня да бъде изсипан трошен камък и железобетон. Здравков изразява реалните опасения, че при висока вълна реката може много лесно да залее цялото село, а водите да достигнат до църквата. \n                    \n                    \n                \r\nПо повод незаконния добив на инертни материали многократно са били подавани сигнали. Извършител обаче така и не е установен от проверяващите органи и наказани няма. Здравков обясни още, че в продължение на 6 години не е намерена институция, която да отиде на място и да установи нарушението. \n\r\nВчера стана ясно, че участък от близо 80 метра от бетонното ограждение на р. Чая е поддало заради изгребването на баластра. Проблемът към момента е, че не е ясно коя институция е собственик на подпорната стена. “Байсейнова дирекция” и “Напоителни системи” обясняват, че съоръжението не е тяхно. \n\r\nЗаради голямата опасност от наводнението днес министърът на околната среда и водите Нено Димов ще посети село Катуница и ще провери състоянието на предпазната дига, съобщават от пресцентъра на министерството. \n\r\n ", "date": "2019.02.05", "title": "Наводнение грози Катуница, река Чая може да прелее всеки момент"}
{"url": "https://www.dnes.bg/business/2019/02/05/da-si-kupish-imot-i-na-moreto-i-v-grada-ima-kak-s-azimut.400476", "text": "Рано или късно почти всеки се ориентира в закупуването на собствено жилище, което да дава още по-голяма сигурност. Практиката показва, че по-изгодно излиза да си купиш недвижим имот \"на зелено\", т.е. преди да бъде построен напълно. Причината за това обикновено е проста - горе-долу всяка жилищна сграда струва по-малко преди да се реализира или преди да се започне препродаване на апартаменти след завършването ѝ.\r\nКогато вече сме стигнали до решението за ново жилище и сме заложили на по-изгодния вариант, възникват много въпроси - какво е разположението му, строителните материали, които са използвани, брой и функционалност на помещенията, големина, наличние на тераса, малък и по-евтин апартамент или по-голям и влагането на повече пари и куп други въпроси.\r\n                    \n                    Това са въпроси, които не са от вчера и със сигурност ще останат стандартни много години напред. Но все по-често хората се питат как да избягат от натоварената градска среда, която твърде често става неприятна за живеене - шум, задръствания, презастрояване, прекалено много коли, проблем с паркови места и т.н. И тук имоти извън презаселените места и особено около морето стават все по-апетитни за хората, заради което и все по-често се говори за ваканционни имоти.\r\nТакъв е новият проект на Явор АД - жилищният комплекс \"АЗИМУТ\", намиращ се във Варна. Явор АД се занимава със строителство на жилищни, търговски, промишлени и други сгради над 15 години, изграждайки си стабилна репутация за предпочитан инвеститор.\r\nе луксозен жилищен комплекс от затворен тип, намиращ се на бул. \"Св. Св. Константин и Елена\", на 900 м от центъра на ж.к. Виница и на 1000 м от к.к. Св. Св.  Константин и Елена, до автобусна спирка Черноморец/Виница. Кварталът е на 7км от центъра на Варна и на 2.5км от морето, предимно е застроен с къщи и нови малки жилищни блокчета, което е все по-голяма рядкост в големите градове в България. Този район може да се похвали с чист въздух, много зеленина, тишина и спокойствие и заобикаляща го гора.\r\nОсновното предимство на комплекса, освен красивата визия и безкомпромисното качество на изпълнението и вложените материали, е спиращата дъха морска панорама от кота терен. Класическата средиземноморска визия на сградите, с внимателно подбрани архитектурни детайли, подсилват чувството за лукс, комфорт и висок стандарт на бъдещите собственици.\r\nГодишната такса за поддръжка ще е в размер на 650лв. за тристаен апартамент и 500 лв. за двустаен, като ще е упомената и в договора за покупка на жилище.\r\nАЗИМУТ се състои от две пететажни жилищни сгради, басейн с размери 10м/16м с голяма зона за релакс и детска площадка, разположени в 5 дка богато озеленено дворно място. Сграда ЮГ и сграда ИЗТОК са еднотипни с РЗП около 2975 кв.м и ЗП 750 кв.м всяка. В сграда ЮГ има 34 бр. апартаменти, а в сграда ИЗТОК броят им е 31 бр. Във всяка от сградите апартаментите са разпределени в два жилищни входа.\r\nВсеки апартамент, независимо от етажа, разполага с просторна дневна, прекрасна морска панорама и обширна тераса. Осигурени са достатъчен брой закрити паркоместа и гаражи за живущите в комплекса, както и външни паркоместа за техните гости.\r\nКъм момента жилищният комплекс предизвиква голям интерес и вече една трета от жилищата са продадени заради по-ниските цени, които важат до края на февруари, тъй като строителството започва през март месец и ще продължи между 16 и 18 месеца.\r\n", "date": "2019.02.05", "title": "Да си купиш имот и на морето, и в града - има как с АЗИМУТ"}
{"url": "https://www.dnes.bg/stranata/2019/02/05/jena-padna-v-2-metrov-neobezopasen-izkop-za-vodoprovod.401212", "text": "Двуметров изкоп за водопровод едва не отне живота на жена, която падна в него. Инцидентът стана в пловдивското Момино село. Изкопът за новите тръби не бил обезопасен.\n\r\n49-годишната Стефка Графалска се прибирала към дома си малко след 19 часа. Уличното осветление не работило и в тъмното не видяла, че  улицата пред къщата й е разкопана. Когато стъпила на тротоара, пропаднала в изкоп, пълен с вода.\n\r\n\"Тротоар няма. Не знаех, че е разкопано. Беше много тъмно и просто се озовах в пропастта долу. Няма светлини. Просто в първия момент аз бях много стресирана и имух чувството, че много се ударих от самото падане. Стресът беше голям\", обяснява пострадалата Стефка Графалска пред \"Нова тв\".\n                    \n                    \n                \r\nЖената започнала да вика за помощ. Чули я нейни съседи, които веднага се отзовали. Близо час се опитвали да я извадят от изкопа.Тя веднага е откарана в болницата в Раковски. Била насочена към ортопедичното отделение на болница Пловдив.\n\r\n\"Това е пълно безобразие! Не знам в кой век живеем, но да са разкопани така улиците-два метра, да не се обезопасени, да няма светлина или пък сега виждам, че са опътанил някаква лента, това е един ужас. Тук всеки ден ще започнат да падат възрастни хора, като не знам какво\", заяви братът на пострадалата Николай Чапански.\n\r\nПодмяната на водопроводната мрежа се извършва с евросредства и струва 1,8 млн. лева. От строителната фирма, която извършва подмяната на водопровода твърдят, че обекът е бил обезапосен. Но лентите и знаците, които поставяли, често липсвали.\n\r\n\"Имаше кражба на ленти на един участък от пътя. Има откраднати тръби, които са за спирателните кранове. Ние не можем да сложим човек, който да пази. Имаме кражба на значите, ще погжледнем и щке разберем.  Аз от хора съм разбрал. Нито я познавам жената, нито нищо. Бих се извинил\", каза инж. Стефан Илиев - технически ръководител на строителната фирма.\n\r\nКметът на селото призова хората да бъдат изключително внимателни, когато излизат пред разкопаните си домове.\n\r\n\"Контролирам ги да не разкопават така безразборно\", заяви кметът на Момино село Никола Стоянов.\n\r\nПострадалата жена обмисля да съди фирмата. Жителите на селото настояват пред държавните органи и община Раковски за повече контрол при изпълнението на строително-ремонтните работи.", "date": "2019.02.05", "title": "Жена падна в 2-метров необезопасен изкоп за водопровод"}
{"url": "https://www.dnes.bg/sofia/2019/02/05/sofiia-orlov-most-xxi-v-fekalii-zalivat-dvor-na-kyshta-ot-9-godini.401208", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Междуроднински войни се разиграват на метри от жълтите павета в София. \n\r\nФекалии се оттичат в двора на къща до Орлов мост от години. Те идват от незаконно построен етаж в имота. \n\r\nСлед години на гурбет в Испания един от наследниците установява, че семейството на братовчед му незаконно е издигнало трети етаж на сградата, а на втория се е появила тоалетна, за която в мръсен канал се е превърнал дворът в къщата. \n\r\nДимитър Филяновски и майка му подават жалби до Столичната община, но решение на проблема така и не се намира. \n\r\n\"2010 г. заминавам на работа в Испания. Майка ми отива да живее за известно време при роднини във Варна. Прибирам се май месец 2010 г. и виждам таванската постройка, която е вдигната. Пускам две жалби в общината и дойде комисия. Казаха, че мокро помещение се прави върху мокро помещение, а не кой където иска. Собствениците на втория етаж не можаха да покажат никакво разрешително. Етажът е абсолютно незаконен, нямат един документ в общината\", разказа Филяновски пред репортер на . \n                    \n                    \n                \r\nМъжът уточни, че над входното антре е построена баня-тоалетна, а на третия етаж има още една баня-тоалетна. Тръбата обаче е паднала и всички фекалии и води се изливат на земята. \n\r\n\"Все пак живеем в 21 век. Това е за четвърти пореден път. Толкова бавно действат институциите, жалко за държавата\", възмутен е Димитър Филяновски. \n\r\nОт една година братовчедите не си говорят и комуникират единствено с жалби чрез институциите.\r\n ", "date": "2019.02.05", "title": "София, Орлов мост, XXI в.: Фекалии заливат двор на къща от 9 години"}
{"url": "https://www.dnes.bg/notifikacii/2019/02/05/9-raneni-v-bolnici-sled-meleto-na-struma-edin-e-v-tejko-systoianie.401226", "text": "Девет души са пострадали в тежката верижна катастрофа на автомагистрала \"Струма\" тази сутрин, съобщи директорът на Центъра за спешна медицинска помощ (ЦСМП) в Благоевград д-р Красимир Михайлов. \n\n\r\nШестима от тях са настанени в болницата в Сандански, двама в частната болница в Благоевград, един е в реанимация в петричката болница.\n\r\nТе са с комбинирани травми, имат фактури на крайниците и на гръдния кош. \n\r\nЕдин от тях е с опасност за живота.\n\r\nВерижната катастрофа, при която се удариха над 25 коли, бусове и един камион, стана тази сутрин заради гъста мъгла. \n\r\nВидимостта на района е била под 10 метра. \n                \n                \r\nНад 10 екипа от спешни медици бяха изпратени, за да окажат помощ на пострадалите. \n\r\nНа мястото се отзоваха и пожарникарите. Огнеборците вадиха ранените от колите. \n\r\nЗасега е ясно, че има един загинал. \n\r\nМъжът е слязъл от кола и се опитал да спре движението заради инцидент, но в мъглата не е бил забелязан и е бил пометен от автомобили.", "date": "2019.02.05", "title": "9 ранени в болници след мелето на \"Струма\", един е в тежко състояние "}
{"url": "https://www.dnes.bg/televizia/2019/02/05/biznesyt-gleda-bloomberg-tv-bulgaria.401227", "text": "Собственици, съсобственици, управители на компании и представители на висшия мениджмънт са сред основната част от аудиторията, която следи редовно . Близо 40% от зрителите на бизнес телевизията, които се доверяват на качествените новини и дискусии по Bloomberg TV Bulgaria, заемат високи ръководни позиции или управляват собствен бизнес най-често в сферата на услугите или финансите. Това показва специално маркетингово проучване сред аудиторията на телевизията, изготвено от консултантска къща \"Прогрес Консулт\".\n\r\nНай-голям процент от анкетираните работят в сектора на услугите – над една трета. След тях се нареждат професионалисти от сферата на производството (15.2%), търговията (14.3%), финансите (12.5%), както и работещите в държавни институции (12.5%) и изпълняващи свободни професии (8.9%). Проучването показва, че аудиторията на бизнес телевизията е високообразована и е концентрирана основно в София и големите градове в страната (89,2%).\n                    \n                    \n                \r\nДанните сочат още, че над 60% от зрителите избират програмата на  заради професионалните и актуални финансови и икономически новини, като 50 на сто от анкетираните са впечатлени от многообразието на теми, които телевизията предлага. Качествените и задълбочени коментари, анализи и дебати в студиото са сред основните черти, заради които зрителите се доверяват на бизнес телевизията, и са сред най-предпочитаните. Документалните филми и историите на успеха, които Bloomberg TV Bulgaria излъчва всекидневно, също са сред любимите части от програмата, показва проучването.\n\r\nОколо една трета от аудиторията признава, че оформя мнението си по дадена тема благодарение на , а близо 20% от всички анкетирани отбелязват, че успяват да се адаптират по-добре към специфичната тематика и стават по-уверени и по-добри при вземането на решения благодарение на информацията и дискусиите в студиото на телевизията.\n\r\nПроучването на аудиторията на  е поредното доказателство, че бизнес телевизията успява да изпълнява мисията си да бъде полезна за широката бизнес общност в България, включително младите хора, бъдещите предприемачи и всички, които не спират да търсят успеха. Единственият бизнес тв канал е част от портфолиото на Investor Media Group – втората най-предпочитана онлайн медийна група у нас, чиито уебплатформи се посещават редовно от над 50% от интернет потребителите. От старта си през 2015 година досега Bloomberg TV Bulgaria и талантливият екип от топ журналисти, които работят в медията, са спечелили десетки престижни призове. Само преди броени дни телевизията беше отличена и с награда от Българската фондова борса за медия с най-голям принос в популяризирането на капиталовия пазар у нас.", "date": "2019.02.05", "title": "Бизнесът гледа Bloomberg TV Bulgaria"}
{"url": "https://www.dnes.bg/eu/2019/02/05/pojar-v-centyra-na-parij-7-dushi-sa-zaginali.401196", "text": "Седем души са загинали и един е тежко ранен в пожара тази нощ в сграда в 16-и район на Париж, предаде Франс прес, като цитира противопожарната служба. \r\n\"Броят на жертвите може да нарасне, защото огънят все още гори на 7-ия и 8-ия етаж\" на осеметажната сграда, каза говорител на пожарникарите. Леко ранени са 27 души, от които трима огнеборци. \r\nОгънят пламнал по неизяснени все още причини.\r\n\"Наложи се да спасяваме много хора, включително някои, които се бяха скрили под покрива\", каза говорител на пожарната, цитиран от БТА.\r\nОколо 3.30 ч. местно време пожарникарите са успели да евакуират сградата в 16-ти район на Париж. Евакуирани са и съседни сгради. Около 200 огнеборци продължават да гасят пламъците и да помагат на ранените, добавя АФП. \r\n ", "date": "2019.02.05", "title": "Пожар в центъра на Париж, 7 души са загинали "}
{"url": "https://www.dnes.bg/stranata/2019/02/05/razvryzka-boksovata-legenda-rudi-liubers-se-pribira-v-holandiia.401192", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Боксовата легенда Руди Люберс, който живееше като клошар в България, ще се прибере скоро в Холандия. Синът му Марко потърси помощ от холандското посолство, за да се уредят по най-бърз начин документи за баща му и съпругата му Риа.\n\r\nВчера Риа беше прегледана в белодробната болница в Бургас. Холандката беше открита от екипа на почти безжизнена и спеше върху картони в каравана в село Кошарица. Според лекарите жената е абсолютно неадекватна, объркана и има нужда от психиатър.\n\n\n\r\nРуди вече е добре, а бездомните кучета, за които се грижеше, са прибрани в приют.\n                    \n                    \n                \r\n\"Понякога не е лесно. Но нямам проблем. Не съм зле, в моя живот винаги има надежда. Сега животът ми е стабилен\", сподели легендарният боксьор пред \n\r\nЗаради истерията в Холандия за съдбата на Руди, синът му Марко обмисля да отведа баща си някъде на топло и хубаво място, далеч от медиите.\r\n ", "date": "2019.02.05", "title": "Развръзка: Боксовата легенда Руди Люберс се прибира в Холандия"}
{"url": "https://www.dnes.bg/eu/2019/02/05/kato-na-kino-obraha-banka-v-belgiia-prez-dupka-v-poda.401191", "text": "Впечатляващ банков обир извършиха крадци в неделя в белгийския град Антверпен, преди да се измъкнат невредими с неизвестна още плячка. Крадците прокопали тунел между къща, която се предполага, че са обитавали, и банката, като използвали за по-голямата част от 400-те метра, делящи ги от целта им, съществуващата подземна канализационна система.\r\nВ неделя те достигнали залата на хранилището, в което стотици клиенти наемали банкови сейфове и изпразнили неизвестен брой от тях. Според източник на фламандската телевизия VRT става дума за поне 20-30 сейфа.\r\nЗаради продължаващато разследване трезорът е още недостъпен и не може да се установи размерът на откраднатото. Клиентите на банката се събраха пред вратите й и искаха да проверят сейфовете си, но полицията не ги допуска. Те ще могат да влязат в трезора, едва след като следователите приключат работа.\r\n                    \n                    \n                Обирът бе установен в неделя следобед от охраната, която задействала алармата, но от крадците вече нямало и следа.\r\nОт базата си в къща на отсрещната страна на улицата апашите прокопали 4-метров тунел до канализационната тръба, която преминава под улицата. Оттам те пробили още един тунел до трезора на банката и влезли в него през дупка в пода.\r\nСлед като приключили с работата си, крадците се измъкнали по същия маршрут необезпокоявани. Властите нямат представа кои може да са те. Засега не е известно да са оставили следи.\r\nСпоред експерт, цитиран от ежедневника Het Laatste Nieuws, избраният маршрут е бил изключително рискован, тъй като при дъжд канализацията бързо се запълва с вода от уличните канавки и крадците са могли да се удавят.\r\nОграбената банка се намира в близост до т.нар. “диамантен квартал” на Антверпен, където са съсредоточени офисите на стотици търговци на скъпоценни камъни. Антверпен е един от най-големите световни центрове за търговия с диаманти.\r\nКражбата напомня на друго престъпление, извършено в Диамантения квартал в Антврерпен. През 2003 г. от трезор бяха откраднати бижута на стойност 100 милиона долара. Кражбата бе наречена “обирът на века”.\r\nТогава престъпниците проникнаха в подземен трезор, защитен с множество механизми за сигурност, включително заключване с 100 милиона възможни комбинации, инфрачервени топлинни детектори, сеизмичен сензор, доплеров радар и магнитно поле. Отделно сградата е била пазена от частни охранители. Макар един човек да бе осъден, откраднатото не беше намерено.\n\r\n ", "date": "2019.02.05", "title": "Като на кино: Обраха банка в Белгия през дупка в пода"}
{"url": "https://www.dnes.bg/eu/2019/02/05/19-strani-ot-es-priznaha-huan-guaido-za-vremenen-prezident.401193", "text": "Венецуелският опозиционен лидер Хуан Гуайдо получи силна международна подкрепа вчера, след като деветнайсет европейски страни го признаха за временен президент и веднага бяха обвинени от Каракас, че \"подкрепят пучистките планове\" на Съединените щати, предаде Франс прес.\r\nНачело с Испания, 19 страни от Европейския съюз, сред които Великобритания, Франция, Германия, Холандия и Португалия признаха Гуайдо вчера след изтичането на европейския ултиматум към президента Николас Мадуро да свика предсрочни президентски избори.\n\n\n\r\nОсвен от европейските страни, Гуайдо получи признание от САЩ, Канада и десетина латиноамерикански държави, включително граничещите с Венецуела Колумбия и Бразилия.\r\n                    \n                    \n                Европейският съюз обаче остава разделен - Италия зае позиция на изчакване и блокира обща декларация на ЕС, съобщиха дипломатически източници в Брюксел.\r\nПодкрепата за Гуайдо бе осъдена от Русия - основен съюзник на Мадуро, отбелязва АФП. Венецуела заяви, че ще преоцени изцяло дипломатическите си отношения с европейските страни, признали Гуайдо, и ги обвини, че \"подкрепят пучистките планове\", следвайки сценария на САЩ.\r\nЕдинайсет страни от общо 14-те в Групата от Лима - Канада и десет държави от Латинска Америка, отправиха призив снощи за промяна на управлението във Венецуела без употреба на сила и приканиха въоръжените сили да подкрепят Хуан Гуайдо. 11-те от Групата от Лима смятат, че преходът към демокрация във Венецуела трябва да се извърши бързо, но без насилие и без чужда въоръжена намеса. В декларация 11-те страни подчертават, че е наложително да бъде гарантиран достъп на хуманитарна помощ, за да се отговори на спешните нужди на венецуелците.\r\nДекларацията бе подписана от Аржентина, Бразилия, Гватемала, Канада, Колумбия, Коста Рика, Панама, Парагвай, Перу, Хондурас и Чили. \r\nМексико е член на Групата от Лима, но не призна Гуайдо за временен президент на Венецуела и не участва в срещата в Отава, посочва АФП. Държавният секретар на САЩ Майк Помпейо и Хелга Шмидт, заместничка на шефката на европейската дипломация Федерика Могерини, се включиха в дебатите по видеоконферентна връзка, съобщава БТА.", "date": "2019.02.05", "title": "19 страни от ЕС признаха Хуан Гуайдо за временен президент"}
{"url": "https://www.dnes.bg/stranata/2019/02/05/120-000-lv-na-den-plashtat-aviokompaniite-za-nebeto-ni.401195", "text": "По 120 000 лева средно на ден са плащали авиокомпаниите през изминалата година, за да преминават през въздушното ни пространство. Трафикът в небето ни е огромен – 800 000 самолета са прелетели през 2018 г., което е малко над 10 на сто повече спрямо година по-рано.\r\nАвиокомпаниите, ползвали за прелитане българско въздушно пространство, са 906, като заплащат базова такса от 26,72 евро или около 52 лева, сочи статистиката на Държавно предприятие \"Ръководство на въздушното движение\" (РВД).\n\r\nБългария предвижда да увеличи таксите за прелитащи над въздушното си пространство самолети, но намалява чувствително тарифите за обслужване на машините в зоната на летищата.\r\n                    \n                    \n                Това предвиждат внесените за обществено обсъждане от правителството нови тарифи за аеронавигационните такси за прелитане и обслужване на самолетите в зоната на българските летища, които събира РВД, известно още като БУЛАТСА. Промените в наредбата за таксите влиза в сила със задна дата от 1 януари 2006 г.\n\r\nПрелитащите през българското въздушно пространство самолети ще плащат с почти 5 евро повече през тази година. От 26,72 евро за прелитане, които са плащали самолетите през 2018 г., вече ще плащат по 31,42 евро.\r\nОсвен покачването на таксите обаче, приходите на РВД се очаква да нараснат, защото се прогнозира увеличение на трафика през българското въздушно пространство с над 30 на сто. Нарастването на трафика е в резултат на увеличението на потоците от въздухоплавателни средства между Европа и Северна Америка до Турция, Близък и Далечен изток, Гърция, Кипър и Израел, както и на тези от и до Египет, пише \"Монитор\".\r\nОт РВД отчитат и нарастване на полетите от и до международните летища у нас. Предстои и дългоочакваното пускане в експлоатация на новото летище на Истанбул, което се очаква да доведе до нарастване на трафика и до Турция с около 30 на сто.", "date": "2019.02.05", "title": "120 000 лв. на ден плащат авиокомпаниите за небето ни"}
{"url": "https://www.dnes.bg/balkani/2019/02/05/srybskata-premierka-byrnabich-chaka-dete-ot-partniorkata-si.401194", "text": "Сръбският министър-председател Ана Бърнабич обяви, че чака дете от партньорката си Милица Джурджич.\r\nМилица е забременяла чрез изкуствено оплождане, а от няколко месеца е в отпуск по майчинство и избягва публични прояви, съобщи  От Центъра за радиология и магнитен резонанс, където работи, казват, че си е взела отпуск заради забременяване.\r\nБърнабич отказва да коментира личния си живот, но благодари за красивите пожелания.\r\n ", "date": "2019.02.05", "title": "Сръбската премиерка Бърнабич чака дете от партньорката си "}
{"url": "https://www.dnes.bg/snimka-na-denia/2019/02/05/prez-denia-slynce-i-temperaturi-do-15-s-vecherta-zaoblachavane.401197", "text": "Днес над Южна България облачността ще се разкъса и намалее до слънчево, но вечерта от юг отново ще се увеличи. В Дунавската равнина ще се задържи с ниска облачност или мъгла и на отделни места ще преръми. Ще духа слаб, в източните райони до умерен североизточен вятър.\r\nСпоред максималните температури ще бъдат между 10° и 15°, в Северна България малко по-ниски, в София 10°-11°. Атмосферното налягане е и ще се задържи малко по-високо от средното за месеца.\r\nПо Черноморието облачността ще е по-често значителна, на места временно ще намалее до предимно слънчево. Ще духа до умерен североизточен вятър. Максималните температури ще бъдат между 8° и 13°. Температурата на морската вода е около 7°. Вълнението на морето ще бъде 2-3 бала.\r\n                \n                Над планините ще има разкъсана облачност, по-значителна преди обяд. Вечерта от юг облачността отново ще се увеличи. Ще духа до умерен вятър от изток-югоизток. Максимална температура на 1200 метра около 9°, на 2000 метра – около 2°.\r\n ", "date": "2019.02.05", "title": "През деня слънце и температури до 15°С, вечерта - заоблачаване"}
{"url": "https://www.dnes.bg/stranata/2019/02/05/dvijenieto-v-tunel-topli-dol-kym-varna-v-edna-lenta.401198", "text": "От 9.30 ч. до 15.30 ч. днес движението ще се осъществява в изпреварващата лента в посока Варна в тунел \"Топли дол\" на АМ \"Хемус\", съобщиха от пресцентъра на Агенция \"Пътна инфраструктура\" /АПИ/.\r\nВременната организация на движението е за ремонт на пожароизвестителната система в активната лента. Предвидените дейности ще се извършват само при благоприятни метеорологични условия.\r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация.\r\n ", "date": "2019.02.05", "title": "Движението в тунел \"Топли дол\" към Варна - в една лента"}
{"url": "https://www.dnes.bg/eu/2019/02/05/ot-mesec-mai-3-za-da-posetish-veneciia-za-den.401199", "text": "Властите на на Венеция вероятно ще започнат да искат дневна такса за туристите, пребиваващи само ден в Града на каналите още от месец май, предаде ДПА. Таксата ще е от 3 евро, каза кметът на града Луиджи Бруняро.\r\nСледващата година тя може да се увеличи на 6 евро, а после да стане 10 евро в натоварените туристически дни.\r\nНастанените в хостели са освободени от плащането. Гостите на хотелите пък вече плащат местна такса за престоя си там.\r\nПарите ще помогнат на властите за поддръжката и чистотата на града, каза кметът и уточни, че Венеция не е заинтересувана от трупане на пари в брой. Кметът заяви, че властите на града искат да покажат на целия град колко трудно е да се управлява такова специално място. (БТА)", "date": "2019.02.05", "title": "От месец май: €3, за да посетиш Венеция за ден?"}
{"url": "https://www.dnes.bg/index/2019/02/05/receptata-dnes-riba-ton-s-krutoni-na-furna.401099", "text": ":\r\n1 франзела\r\n2 консерви риба тон\r\n250 г настърган чедър или кашкавал\r\n1/2 опаковка майонеза\r\nсокът на 1 лимон\r\n1 с.л. горчица\r\n2 стрити скилидки чесън\r\nсол, черен пипер\r\nмагданоз\r\n \r\n:\r\n \r\nЗагрейте фурната на 180 градуса. В голяма купа комбинирайте нарязаната на кубчета франзела, рибата и останалите съставки. Разбъркайте добре и подправете със сол, черен пипер и магданоз. След това изсипете сместа в подходяща тавичка. Запечете за около 20 минути или докато сиренето се разтопи и хлябът стане леко златист.\r\n\r\n", "date": "2019.02.05", "title": "Рецептата Dnes: Риба тон с крутони на фурна "}
{"url": "https://www.dnes.bg/balkani/2019/02/05/trus-ot-5-4-po-rihter-razliulia-gyrciia.401201", "text": "Земетресение с магнитуд от 5,4 по Рихтер разтърси Югозападна Гърция. Трусът е бил в близост до остров Лефкада в Йонийско море. \r\nДълбочина - 5 км. Земетресението е станало около 4.30 българско време. Няма данни за жертви и разрушения.\r\nПрочети още на: \r\n \r\nЗеметресение с магнитуд от 5,4 по Рихтер разтърси Югозападна Гърция. Трусът е бил в близост до остров Лефкада в Йонийско море, предаде .\r\nТо е било регистрирано около 4.30 българско време, а дълбочината му е била 5 км. \r\nНяма данни за жертви и разрушения.\r\n ", "date": "2019.02.05", "title": "Трус от 5.4 по Рихтер разлюля Гърция"}
{"url": "https://www.dnes.bg/stranata/2019/02/05/otmeniat-gripnata-epidemiia-v-sofiia-i-oshte-9-oblasti.401206", "text": "В още 10 области на страната от днес се отменя грипната епидемия и противоепидемичните мерки. \r\nОграниченията падат за София-град, Кюстендил, Шумен, Видин, Плевен, Добрич, Сливен, Варна, Велико Търново и Смолян, с изключение на община Мадан, където за лечебните и детски заведения остават в сила въведените противоепидемични мерки.\n\nОт вчера РЗИ-Русе също отмени грипната епидемия и противоепидемичните мерки на територията на областта.\r\nЕдинствено в Монтана е удължен срока на епидемията до 8 февруари заради продължаващото покачване на броя на случаите на заболявания от грип и остри респираторни заболявания. Учебните занятия там се преустановяват за периода от 5 до 8 февруари включително.", "date": "2019.02.05", "title": "Отменят грипната епидемия в София и още 9 области"}
{"url": "https://www.dnes.bg/stranata/2019/02/05/blizki-na-joro-plyha-doktoryt-triabvashe-otdavna-da-e-arestuvan.401223", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Обвиниха в умишлено убийство д-р Иван Димитров, който застреля крадеца Георги Джевизов с прякор Плъха. Срещу Димитров е повдигнато и второ обвинение - за притежание на незаконно оръжие.\n\n\n\n\r\n\"Как може този лекар да се разхожда по улиците на Пловдив!? Една година вече е свободен. Трябваше отдавна да бъде арестуван. Моля се на прокуратурата от сърце да вземе мерки\", сподели бащата на убития Георги - Димитър Джевизов.\n\r\n\"Няма етническа бомба в Пловдив. В България има демокрация и прокуратурата е независима. Държавното обвинение е повдигнало обвинение. Много граждани се подведоха от лъжите на доктора. Политиците яхнаха коня при тази тема. Ангел Джамбазки и Александър Сиди – те яхнаха вълната със смъртта на Плъха. Сиди хвана адвокати, за да извади доктор Димитров от ареста. Този доктор е убиец. Защо е имал незаконни оръжие и боеприпаси – за какво се е готвел?\", изтъкна председателят на Инициативния комитет на бедстващите в Пловдив Яшар Асан.\n                    \n                    \n                \r\nСпоред експерта по етническите въпроси Асен Колев, съдебната система трябва да има еднакво отношение към всички.\n\r\n\"Прокуратурата не трябва да се натиска от уличните неволи, иначе ще има ответна неприятна реакция\", подчерта той пред.\n\r\n\r\n ", "date": "2019.02.05", "title": "Близки на Жоро Плъха: Докторът трябваше отдавна да е арестуван!"}
{"url": "https://www.dnes.bg/stranata/2019/02/05/pojar-v-ruse-vyzrastna-jena-e-obgazena.401203", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Голям пожар избухна тази нощ в Русе. Огънят е обхванал къща в квартал \"Родина 3\", хората в съседство са напуснали домовете си. Пострадала е възрастна жена, която е била обгазена от дима и е откарана в болница.\r\nПожарът е избухнал около 23 часа, а съседи са подали сигнал на тел.112. На място са изпратени три противопожарни автомобила заедно с екипи на полицията и \"Спешна помощ\", предаде Bulgaria ON AIR.\r\nВ къщата се е намирала майката на собственичката, която е била извадена от огнеборци и съседи. Огънят е унищожил имота, заедно с гараж и лек автомобил.\r\nНамесата на пожарникарите е спряла пламъците да се прехвърлят на съседните къщи. Причините за инцидента се изясняват.\r\n ", "date": "2019.02.05", "title": "Пожар в Русе: Възрастна жена е обгазена"}
{"url": "https://www.dnes.bg/stranata/2019/02/05/policeiska-specakciia-v-burgas-pone-4-ma-dushi-v-aresta.401222", "text": "Спецакция се провежда в Бургас от рано тази сутрин, като полицейски екипи проверяваха автомобилите на изходите от града. \r\nДо 9 часа са били задържани най-малко 4-ма души, съобщи \"24часа\".\r\n\"Все още не можем да разкрием подробности, тъй като акцията продължава и вероятно броят на задържаните ще нарасне\", казаха от Областната дирекция на МВР в града.\r\nСпоред запознати този път спецакцията на бургаската полиция не е свързана с наркоразпространението по морето, а с извършени кражби на територията на града.\r\nОт прокуратурата нямаха данни за провежданата операция, но заявиха, че по-късно днес вероятно ще излязат с информация.", "date": "2019.02.05", "title": "Полицейска спецакция в Бургас – поне 4-ма души в ареста"}
{"url": "https://www.dnes.bg/akoshtete-vqrvaite/2019/02/05/sedmicata-v-liubovta-kakvo-chaka-vsiaka-zodiia.401232", "text": "\r\nФактът, че се натъквате на какви ли не пречки, опитвайки се да реализирате желанията си ще ви ядоса доста. Не стига, че настроението ви е нестабилно и непрекъснато се променя от едната крайност в другата, ами и половинката ви ще се съобразява предимно със себе си и дори няма да пита какво ви е мнението по този или онзи въпрос. Опитайте се да разберете причините преди да започнете да се сърдите. Няма смисъл да си разваляте отношенията заради временно разминаване на идеите ви. Спомнете си защо се влюбихте в приятел/ката си и ще видите, че нищо не се е променило, освен наличието на незначителни несполуки, които съвсем скоро ще останат в миналото.\r\n \r\n\r\n \r\nЖеланието ви да преживеете нещо ново и екзотично ви прави доста по-емоционални от обикновено. От нетърпение да споделите хрумванията с половинката си ставате бъбриви и повече приказвате, отколкото имате желание да слушате. Ситуацията е доста деликатна, защото той/тя може да се почувства пренебрегнат/а и да реши, че ви е омръзнал/а и искате да прекратите връзката. Сменете тактиката и обсъждайте, вместо да се оплаквате, питайте, вместо само да предлагате. Важно е заедно да измислите забавление, което ще е достатъчно романтично и за двамата.\r\n \r\n\r\n \r\nНеприятен инцидент или разправия със стар приятел от детството ще измести назад мислите ви за романтика и любов. Може да е свързан с труден разговор, който не искате да водите или с чувство за лична вина. В тази връзка настроението ви ще е нестабилно, а половинката ви ще реши, че по-скоро капризничите, за да привличате вниманието, отколкото че наистина има нещо сериозно, което ви измъчва. Общувайте само виртуално за известно време, ако искате да запазите отношенията си. Подходящото време за лична среща ще е, когато се освободите от напрежението. Дори тогава е желателно да си мерите думите и да не прекалявате с претенциите, за да не получите след време основателни критики.\r\n \r\n\r\n \r\nНа моменти изпадате в състояние на дълбоко самовглъбяване, граничещо с егоцентризъм. Говорите малко или предимно мълчите и създавате впечатление за неискреност и незаинтересованост. Следващата фаза на такова поведение е, че очаквате околните и най-вече близките ви, а в частност приятел/ката да „гадае“ мислите и желанията, че и да ги реализира с цел да ви зарадва. Ако през тази седмица следвате такава линия на поведение трябва да знаете, че няма да ви се получи. Бъдете откровени, за да ви отговорят по същия начин. Съобразявайте се с характера на половинката си, когато сте в голяма компания, за да го/я поставите в неудобното положение да се почувства излишен/на и с излъгани надежди.\r\n \r\n\r\n \r\nАко през изминалата седмица вие бяхте супер заетите, то през тази седмица почти същата съдба очаква приятел/ката ви. Изведнъж ще се окаже, че трябва да се справи с доста работа и даже няма да има време да ви предупреди, че отменя среща, че ще закъснее или че няма да присъства на някакво общо набелязано мероприятие, където ще има и други участници. Малко кофти ситуация, защото ще се почувствате самотни, изолирани и тъжни. Овладейте емоциите, участвайте активно в сбирката, трупайте информация. Половинката ще ви потърси в първия свободен миг, когато е възможно и с радост ще изслуша всяка ваша дума, а вие ще се почувствате особено щастливи от полученото внимание.\r\n\r\n", "date": "2019.02.05", "title": "Седмицата в любовта: Какво чака всяка зодия?"}
{"url": "https://www.dnes.bg/sofia/2019/02/05/zapochna-sybiraneto-na-mestnite-danyci-i-taksi-v-sofiia.401228", "text": "Местните данъци и такси в София вече могат да се внасят, съобщиха от дирекция \"Общински приходи\" на Столична община. Срокът за плащане с 5-процентна отстъпка на данък сгради и данък МПС е 30 април - при условие, че цялата дължима сума се внесе наведнъж.\n\n\r\nДо края на април е крайният срок и за първата вноска на такса битови отпадъци.\n\r\nАко се плащат налозите на части, сроковете, в които това трябва да се направи са следните: Данък недвижими имоти и данък МПС: 1 юли - първа вноска и 31 октомври - втора вноска. Такса битови отпадъци - четири вноски: 30 април, 1 юли, 30 септември и 2 декември, посочват от СО.\n\r\nПлащането може да се извършва във всеки от 22-та данъчни отдела на Столична община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти. Друга възможност е по банков път, други финансови институции или през интернет страницата на Столична община \n                    \n                    \n                \r\nПрез тази година по-висок данък сгради ще има само за недвижими имоти в парк Витоша и в курортните зони Банкя и Панчарево, които не са основни жилища за собствениците. Изменението е било въведено с промени в Закона за местните данъци и такси, гласувани от парламента, уточняват от общината.\n\r\n190 000 са данъчните партиди в Столична община, за които ще бъдат изпратени съобщения за дължимите данъци и такси след 20 февруари 2019 г. Хората, които са се отказали от хартиени съобщения и са предоставили имейл, ще получат информация за местните си данъци и такси на електронната си поща след същата дата. Справки могат да се правят и през интернет страницата на СО, ако собственикът има ПИН код, издаден от СО или ПИК от НАП, се посочва в съобщението, допълва БТА.", "date": "2019.02.05", "title": "Започна събирането на местните данъци и такси в София "}
{"url": "https://www.dnes.bg/stranata/2019/02/05/pojar-otne-jivota-na-58-godishen-myj-v-kiustendilsko.401220", "text": "58-годишен мъж е загинал при пожар в къща в село Коняво, съобщиха от МВР – Кюстендил, цитирани от Агенция \"Фокус\". \n\r\nСигналът за възникналия пожар е подаден в противопожарната служба в 5:29 часа. \r\nНа място са изпратени два екипа на Районна служба \"Пожарна безопасност и защита на населението\", които са гасили пожара. \r\nЗагиналият мъж е бил собственик на къщата. При пожара са изгорели 150 кв. м покривна конструкция и дограма. \r\nПричините за възникването на пожара са в процес на установяване.", "date": "2019.02.05", "title": "Пожар отне живота на 58-годишен мъж в Кюстендилско"}
{"url": "https://www.dnes.bg/obshtestvo/2019/02/05/da-svalish-70-kg-no-s-pyrjoli-v-meniuto.401225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Да свалиш над 30 килограма за година, без да изключваш пържолите от менюто. Да, напълно постижимо е. Това доказват Атанас Узунов и Александър Сарамандов, които гостуваха в \"България сутрин\", за да споделят тайната на успеха в битката с наднорменото тегло.\n\r\nПримерът на Узунов вдъхнови повече от 250 хил. души в социалните мрежи. Сарамандов пък свали 65 килограма, следвайки съветите на Атанас.\n\r\n\"Бях 140 килограма, сега съм 73-74. Трудно намерих пътя, минахме през всички диети. Обиколки на градинки, тичане и нищо не ставаше. Трябваше да взема нещата в свои ръце. Това е режим на хранене, който изключва всички въглехидрати - хляб, тесто, захар. Влизане в кетоза. По този начин горим мазнините по нас и подобряваме здравето си от мозък до кости\", сподели специалистът по хранене Атанас Узунов пред \r\n                    \n                    \n                Той вече залага на пълномасленото сирене, маслото, яйцата, зеленчуците, рибата и периодична гладува от 15 до 36 часа.\n\r\nКонсумираме само естествени мазнини, подчерта Александър Сарамандов. За него закуската трябва да е изключена, освен ако човек сутрин не приема медикаменти. А ако се закусва, то трябва да се приемат 1-2 варени яйца и малко сирене\n\r\n\"Хубаво е между обядът и вечерята да има поне 5-6 часа. Препоръчително е да се избягва йодираната сол\", каза още Александър.\n\r\nИ двамата мъже не спортуват. Настояват, че храната е на първо място за здравето на човек. Според Атанас и Александър българите масово не знаят как и с какво да се хранят.\r\n ", "date": "2019.02.05", "title": "Да свалиш 70 кг, но с пържоли в менюто!"}
{"url": "https://www.dnes.bg/obshtestvo/2019/02/05/bylgariia-zad-es-i-guaido-prizna-go-za-vremenen-prezident.401237", "text": "България подкрепи партньорите си в Европейския съюз и международната общност, които признават Хуан Гуайдо като временно изпълняващ функциите на държавен глава във Венецуела.\n\nПозицията в подкрепа на председателя на Националната асамблея е с оглед \"скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната\".\r\nТя бе приета на извънредно заседание на Съвета за сигурността при Министерския съвет, председателствано от премиера Бойко Борисов.\r\nВ него  участваха вицепремиерът и министър на външните работи Екатерина  Захариева, представители на службите за сигурност и на президента на  Република България, съобщиха от правителствената пресслужба. \n                    \n                    \n                \r\n\"Република България изразява своята солидарност към всички граждани на Венецуела, както и към гражданите на държавите членки на Европейския съюз, които живеят там. Това са над 1 милион души, предимно от Испания и Португалия – страни, които са надеждни партньори на България, за което има редица примери, като последният за това е подкрепата им за българската позиция в защита на българските превозвачи и транспортни работници\", се казва още в позицията.\n\r\nДокументът е бил подкрепен от всички членове на Съвета с изключение на представителите на президента Румен Радев.\r\nВчера държавният глава призова страната ни да се въздържи от подкрепа на предложената общоевропейска позиция и гражданите на Венецуела сами да изберат кой да ги управлява след провеждането на честни избори с международно наблюдение.", "date": "2019.02.05", "title": "България зад ЕС и Гуайдо, призна го за временен президент"}
{"url": "https://www.dnes.bg/stranata/2019/02/05/spipan-sled-samohvalstvo-shofior-letial-s-280-km-chas-iz-veliko-tyrnovo.401235", "text": "\r\nПолицаи от Велико Търново намериха автоджигит, който преминал с 280 км/час по улица в областния град. \n\r\nСлужителите на реда са се самосезирали след клип в социалните мрежи и незабавно са започнали издирването на шофьора на мощния автомобил. \n\r\nШофьорът е засечен да вдига 280 км/ч с тунингования си Nissan GT-R на западния изход от града в посока София. \n\r\nНа видео, разпространено в социалните мрежи, се вижда, че бясната гонка започва от бул. \"България\" в града. Спътникът на шофьора пък заснема \"теста\", докато колата преминава на червено на светофарите. \n                    \n                    \n                \r\nДръзналите да пресекат булеварда пешеходци пък са наречени \"ненормални\" от участниците в скоростната отсечка. \n\r\nБордовият компютър на таблото на колата показва 18:07 часа, когато движението в града все още е оживено. Стрелката на километража пък стремглаво отчита нарастващата скорост, която при излизането на автомобила на главния път София-Варна достига главозамайващите 280 км/час.\n\r\n\"След като се запознахме с клипа, незабавно предприехме действия. В понеделник вечерта установихме извършителя. Той бе открит в София. Призован е веднага да се яви за показания в полицията във Велико Търново. След като бъдат събрани достатъчно доказателства за скоростта, с която се е движил, всички материали ще бъдат предадени на прокуратурата. По случая ще бъде образувано досъдебно производство\", заяви пред \"Труд\" директорът на ОД на МВР във Велико Търново старши комисар Димитър Машов.\n\r\nПри разследването се оказало, че през уикенда, софиянецът е бил на гости на свой приятел в старата столица. На тръгване в неделя вечерта, той и търновецът са решили да тестват мощната кола на излизане от болярския град.", "date": "2019.02.05", "title": "Спипан след самохвалство: Шофьор, летял с 280 км/час из Велико Търново"}
{"url": "https://www.dnes.bg/notifikacii/2019/02/05/istoricheska-mesa-papata-sybra-175-000-na-bogoslujenie-v-oae.401244", "text": "Папа Франциск приключи днес посещението си в Обединените арабски емирства, като отслужи меса, превърнала се в историческо събитие - най-голямото публично християнско богослужение на Арабския полуостров, където е родното място на исляма, предадоха Франс прес и Асошиейтед прес.\n\r\nСпоред организаторите общо 175 000 души са присъствали на богослужението на стадион \"Зайед спортс сити\" в Абу Даби, най-големият в емирствата. Повече от 2000 автобуса превозваха безплатно тази сутрин хора от цялата страна за събитието.\n\r\nПри появяването на папамобила публиката бурно приветства Светия отец. В проповедта си на италиански, излъчвана едновременно на огромни екрани с превод на арабски и английски, папата се обърна директно към католиците в ОАЕ - около един милион от общо деветмилионното население, 85 процента от което са чужденци.\n                \n                \r\n\"Със сигурност не ви е лесно да живеете далеч от дома и любимите си хора и може би усещате несигурност за бъдещето. Знайте, че Господ не изоставя народа си\", каза Светият отец.\n\r\nПапа Франциск напомни на паството си, че не е необходимо да извършваш свръхчовешки дела, за да си вярваш - намек за амбициозните проекти в емирствата, сред които и най-високият небостъргач на света.\n\r\n\"Исус не иска от нас големи дела или да привличаме вниманието към себе си с необикновени постъпки. Той иска от нас да създадем само едно произведение на изкуството, постижимо за всички - собствения ни живот\", подчерта папата.\n\r\nСветият отец се срещна вчера с лидерите на ОАЕ и подписа декларация за \"човешко братство\" с ръководителя на египетския университет \"Ал Азхар\" шейх Ахмед ат Тайеб, припомня Асошиейтед прес, цитирана от БТА.", "date": "2019.02.05", "title": "Историческа меса: Папата събра 175 000 на богослужение в ОАЕ"}
{"url": "https://www.dnes.bg/notifikacii/2019/02/05/arestuvaha-jena-jiviala-v-opojarenata-sgrada-v-parij.401246", "text": "Арестувана е жителка на сградата, опожарена тази нощ в Париж. Разследването продължава и властите подозират, че трагедията се дължи на престъпни действия, заяви прокурорът на френската столица Реми Ейц, цитиран от Франс прес и Асошиейтед прес.\n\r\nВпоследствие прокурорът допълни, че в миналото жената е имала проблеми от психиатрично естество, добавя АФП.\n\r\nПо данни на радио \"Европа-1\", става дума за 40-годишна жена, задържана 10 минути след пожара край сградата, докато се опитвала да подпали кола и контейнери за боклук, отбелязва ТАСС. Източник на радиото заявил, че тя отдавна страда от психически заболявания. Според телевизия Бе Еф Ем жената е била пияна в момента на ареста.\n\r\n                \n                Прокуратурата съобщи, че е започнала разследване за \"подпалвачество, причинило смъртта на хора\", посочва АФП, цитирана от БТА.\n\r\nНови данни показват, че в пожара са загинали девет души, информира прокуратурата, цитирана от Асошиейтед прес. Според различни източници има около 30 леко ранени.\n\r\n\"Париж тази сутрин е в траур\" - \"жертвите са ужасно много\", написа в Тwitter кметът на столицата Ан Идалго, пристигнала на местопроизшествието. Тя изрази съболезнования на пострадалите и близките на жертвите. Идалго увери, че на всички обитатели на сградата ще бъде осигурен временен подслон.\n\r\nПарижките пожарникари спасиха от огъня над 50 жители на опожарената сграда, изтъкна френският вътрешен министър Кристоф Кастанер. На мястото действаха над 250 огнеборци, съобщи той. Сред пострадалите има осем пожарникари, сочат данни на прокуратурата.\r\nВижте още във видеото на                      \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.02.05", "title": "Арестуваха жена, живяла в опожарената сграда в Париж"}
{"url": "https://www.dnes.bg/obshtestvo/2019/02/05/radev-razgovaria-s-rubin-za-modernizaciiata-na-armiiata-ni.401245", "text": "Президентът Румен Радев се срещна с посланика на САЩ Ерик Рубин на \"Дондуков\" 2.\r\nСрещата се е състояла по инициатива на държавния глава и на нея са били разгледани теми в рамките на стратегическото партньорство между България и САЩ.\n\nДвамата са обсъдили въпроси на глобалната и регионална сигурност, двустранното сътрудничество в икономиката, енергетиката и науката, процесът на модернизация на Българската армия.\r\nСАЩ е страната, с която преговаряме за покупка на нов изтребител за ВВС - F-16, конкурс, който държавният глава остро разкритикува при отчета си за 2 години мандат. \n\r\nПред посланика президентът Румен Радев е призовал за засилване на двустранния индустриален и технологичен обмен, съобщиха от прессекретариата на държавния глава.\r\n                    \n                    \n                Той е откроил способностите на страната ни за много по-активно партньорство със САЩ в сферата на информационните и комуникационни технологии, науката и образованието в областта на високите технологии.", "date": "2019.02.05", "title": "Радев разговаря с Рубин за модернизацията на армията ни"}
{"url": "https://www.dnes.bg/stranata/2019/02/05/8-kilogramov-piton-beglec-zatvori-plovdivski-mol.401252", "text": "Екзотична змия е избягала от зоомагазин в търговски център в Пловдив, съобщи говорителят на местната пожарна инспекция.\n\n\r\nОказало се, че това е около 8-килограмов питон, с дължина около 1,3 метра.\r\nСигналът за змията беглец е постъпил на тел. 112 в 11:25 часа. Незабавно на място е изпратен екип от Регионалната дирекция, сектор \"Специализирани оперативни дейности\". \r\nВ момента пожарникарите търсят змията.\r\nПълзящото животно е било забелязано от продавачи в близките магазини. Търговските обекти са били заключени до приключване на операцията.", "date": "2019.02.05", "title": "8-килограмов питон беглец затвори пловдивски мол "}
{"url": "https://www.dnes.bg/notifikacii/2019/02/05/maduro-kym-sasht-voenna-namesa-vyv-venecuela-shte-struva-skypo.401268", "text": "Евентуално военно нахлуване на САЩ във Венецуела ще им струва огромни човешки и военни загуби, заяви днес президентът на страната Николас Мадуро, цитиран от ТАСС.\n\r\nВ интервю за руската телевизия Ар Ти Мадуро каза, че \"войната може да бъде избегната с помощта на мирна дипломация и на международното обществено мнение\". Това \"обаче не означава, че ние не се готвим да защитим нашата свещена земя\", подчерта венецуелският президент.\n\n\n\r\nВ неделя президентът на САЩ Доналд Тръмп заяви, че не изключва възможността страната му да използва въоръжените си сили във Венецуела, припомня ТАСС, цитирана от БТА.\n                \n                \r\nВ интервюто Мадуро каза още, че онези европейски страни, които признаха опозиционния лидер Хуан Гуайдо за временен президент на страната, са допуснали грешка. \"Те признават нещо, което не съществува в действителността\", посочи той, като се изказа особено язвително за испанския премиер Педро Санчес, чиито \"ръце винаги ще останат в кръв до лактите\".\n\r\nМадуро окачестви като \"незаконна конфискация\" санкциите на Съединените щати срещу венецуелската държавна петролна компания \"Петролеос де Венесуела\".\n\r\nНа 29 януари САЩ въведоха санкции срещу \"Петролеос де Венесуела\", като замразиха нейни активи, възлизащи на 7 млрд. долара. Вашингтон даде да се разбере, че ще смекчи санкциите само ако контролът върху компанията бъде поет от Гуайдо.\n\r\n\r\n ", "date": "2019.02.05", "title": "Мадуро към САЩ: Военна намеса във Венецуела ще струва скъпо"}
{"url": "https://www.dnes.bg/football/2019/02/05/levski-podpisa-s-martin-rainov.401277", "text": "Левски официално привлече Мартин Райнов от Берое. Договорът на полузащитника е за срок от година и половина, съобщиха от клуба.\r\nХалфът е роден на 25 април 1992 г. в Габрово. Започва да тренира футбол в школата на местния клуб Янтра. На 13-годишна възраст е привлечен в Берое (Стара Загора). \r\n \r\nПрез сезон 2011/12, за да трупа опит изкарва по един полусезон във втородивизионните Етър 1924 и Сливен. След това се завръща в Берое и дебютира в \"А\" група на 11 август 2012 г. при успех с 4:0 у дома над Ботев (Враца). За година и половина записва 16 мача в първенството, а през пролетта на 2014 г. е преотстъпен на Банско.\r\n \r\nПрез лятото на 2014 г. Райнов се разделя с Берое и преминава в Хасково, където един сезон е титуляр в \"А\" група. След като Хасково изпада през лятото на 2015 г. Райнов преминава в Локомотив (Горна Оряховица), където за един полусезон бележи 5 гола в 17 мача в \"Б\" група. През 2016 г. подписва договор с Локомотив (Пловдив). През 2017 г. Райнов напуска Локомотив (Пловдив) и подписва с Берое (Стара Загора), като става и капитан на отбора.\r\n \r\nИма шест мача за националния отбор на страната.\r\n \r\n", "date": "2019.02.05", "title": "Левски подписа с Мартин Райнов"}
{"url": "https://www.dnes.bg/temida/2019/02/05/deloto-za-iztochvaneto-na-ktb-po-nova-procedura.401267", "text": "Спецсъдът реши да спре с четенето на обвинителния акт по делото КТБ. До тази крачка се стигна след приетите промени в НПК.\nТака процесът ще продължи по новата процедура и обвинението само ще бъде представено, при това в съкратен вариант, предаде БТА.\r\nЗа почти година прокуратурата успя да представи в съдебната зала едва половината от обвинителния акт, който е хиляди страници.\r\nПо-рано днес защитата обясни, че промяната в закона не може да действа със задна дата, а само за бъдещи дела.\r\n ", "date": "2019.02.05", "title": "Делото за източването на КТБ - по нова процедура"}
{"url": "https://www.dnes.bg/obshtestvo/2019/02/05/armiiata-kani-na-slujba-mladi-i-motivirani-s-bydi-voinik.401284", "text": "Българската армия иска да привлече качествени и мотивирани млади хора за служба с кампанията \"Бъди войник\".\r\nЩе им бъде предоставена възможност за кариерно развитие, сигурно възнаграждение и социален пакет за тях и семействата им, стана ясно от думите на заместник-началника на отбраната генерал-лейтенант Димитър Илиев на пресконференция в Стара Загора.\r\nСред задачите на кампанията е повишаване на информираността на младите хора за перспективите, които дава Българската армия. За тази цел ще бъдат използвани различни канали, но най-много ще се разчита на живия контакт по време на информационните борси.\r\n\"Службата в Българската армия на първо място е служба в името на Родината и по време на кампанията ще се търси и засилването на връзката на обществото с армията\", посочи още генерал-лейтенантът. В тази връзка са организираните статични покази на въоръжение, оборудване и техника, както и концерти на оркестрите на Националната гвардейска част и на формированията в страната.\n                    \n                    \n                \r\nЗа миналата година е преодоляна негативната тенденция на по-голям брой напуснали, отколкото постъпили в Българската армия. За 2019 г. предстои на първо време да бъдат обявени конкурси за попълване на 185 места в Сухопътните войски. \r\nПрез годината ще бъдат обявявани конкурси и за военните формирования от състава на Военновъздушните и Военноморските сили, както и други конкурси за Сухопътните войски и 68-а бригада Специални сили.\n\r\nДомакините на представянето на кампанията - Втора Тунджанска механизирана бригада, са едно от най-големите военни формирования в страната.\r\nНекомплектът в бригадата е около 30 процента, какъвто е приблизително средният некомплект на войниците във формированията на Сухопътните войски. И в момента в бригадата се провежда конкурс за 40 вакантни места, като за цялата година се предвижда да има 4 или 5 подбора. \n\r\nНа 7 февруари в Стара Загора от 15.00 ч ще започне информационната борса за набиране на войници и матроси за Българската армия, както и показът на военна техника в парк \"Пети октомври\", а вечерта от 18.30 ч е концертът на Гвардейския представителен духов оркестър и Представителния ансамбъл на Въоръжените сили.\n\r\n ", "date": "2019.02.05", "title": "Армията кани на служба млади и мотивирани с \"Бъди войник\""}
{"url": "https://www.dnes.bg/stranata/2019/02/05/letiashtiiat-s-280-km-ch-ne-sym-bil-az-ne-e-moiata-kola.401285", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Не съм карал аз, нито моят автомобил е участвал в клипа. За мен е минал някой през Търново, направил си е клип и си е заминал към София. Аз ходя на регламентирани състезания, където е позволена тази скорост някъде да се развие. Два пъти в годината има такива - в Сливен има състезание за драг\", това обясни Николай Кръстев, който бе на разпит в полицията заради скандалния клип с вдигнати 280 км/ч във Велико Търново.\n\r\nМладежът пристигна със супермощната кола Nissan GT-R пред сградата на полицията с адвоката си Любен Казанлиев. Влезе в районното с усмивка, точно в 14 ч. и първоначално остана мълчалив пред чакащите го журналисти. Около час и половина мъжът дава обяснения, след което се насочи към паркираната кола, пише \"\".\n\n                    \n                    \n                \r\n\"Категорично не е този автомобил и не е моят клиент. Полицаите казаха, че ще се правят експертизи, ще се събират материали от АПИ и незнам още откъде. На този клип се вижда как някой кара с ненормално висока скорост. В крайна сметка това, което разбрахме от полицаите, че сега ще разпитат абсолютно всички собственици на такива автомобили, които могат да развият такава скорост и ще се опитват да установят кой го е направил\", каза адвокат Казанлиев.\n\r\nСпоред него са се насочили към Николай, защото е от Велико Търново. Преди време е живял през по-голямата част от годината в старопрестолния град, но сега се прибира по-рядко, защото е в София.\n\r\nНиколай е познат в града. Той се занимавал с бизнеса на родителите си, който управлява донякъде.\n\r\n\"В града са два такива автомобила, но за последните години са продадени около 30 само от един дилър. Този е тунингован само визуално. Електронно всички от този модел са ограничени на 250 км/ч, няма как да се развие 280\", коментира Николай през прозореца на лъскавото возило.\r\n ", "date": "2019.02.05", "title": "Летящият с 280 км/ч: Не съм бил аз, не е моята кола!"}
{"url": "https://www.dnes.bg/muzika/2019/02/05/nova-pesen-nov-album-i-koncert-ot-grupa-tube-hedzzz.401231", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Група Tube hedzzz представи новия си провокативен клип и новия си албум в студиото на \"България сутрин\". Всичко това само ден преди концерта на бандата в в столичния клуб \"Терминал 1\".\r\nМузикантите Веселин Веселинов-Еко и Росен Ватев повдигнаха завесата около последните процеси, свързани с Tube hedzzz. А промяна в звученето на групата внася новият четвърти неин член Пламен Денчев.\r\n\"Със сигурност е променено звученето във втория албум. Всеки следва пътя си, развиваме се по някакъв начин\", каза Росен Ватев  пред Bulgaria ON AIR.", "date": "2019.02.05", "title": "Нова песен, нов албум и концерт от група Tube hedzzz"}
{"url": "https://www.dnes.bg/akoshtete-vqrvaite/2019/02/05/3-zodii-koito-shte-imat-strahoten-sveti-valentin.401146", "text": "По това време на годината навсякъде е пълно със сърчица, балони, бонбони, плюшени мечета, цветя. 14 февруари е ден за празнуване на любовта. Ето за кои зодии този ден ще е много романтичен.\r\n\r\n \r\nОбичат да правят бели, отдават се на приключения. Партньорът ще ги зарадва с нещо съвсем неочаквано, лудо, което ще накара сърцата на Близнаците да бият ускорено. Тези знаци ще анализират любовните си отношения на 14 февруари и ще са леко изомерни в началото. Но след като видят изненадата от половинката, ще се заредят с енергия и сили, ще изпитат истинска радост и ще се забавляват много.\r\n \r\n\r\n \r\nТова е един от любимите празници на Везните. Те го чакат с нетърпение. Харесва им романтиката наоколо, украсата навън. Ще отпразнуват 14 февруари подобаващо. Необвързаните ще отидат на шумно и диво парти, където ще си изкарат много забавно и ще флиртуват цяла нощ. Ще бъдат център на внимание. Обвързаните ще са много страстни, ще се отдадат на емоциите и ще прекарат доста романтична и весела вечер с половинката. Ще получат сладки подаръци.\r\n \r\n\r\n ", "date": "2019.02.05", "title": "3 зодии, които ще имат страхотен Свети Валентин"}
{"url": "https://www.dnes.bg/politika/2019/02/05/ne-mu-bilo-vremeto-za-nova-cik-bsp-si-tyrsila-provokacii.401282", "text": "ГЕРБ не закъсня с отговора си на нападките на червената шефка Корнелия Нинова, която обвини управляващите, че целят да узаконят фалшификациите на вота. \n \"Опозицията търси провокации, а не честни избори, защото ако искаме такива, би следвало да делегираме доверие на сегашната ЦИК\", скочи Данаил Кирилов в отговор на левицата.\n\r\nСоциалистите поискаха по-рано да бъдат изтеглени внесените от ГЕРБ поправки в Изборния кодекс и да бъда назначена нова ЦИК, защото мандатът на настоящата изтича. \n\r\n\"Предполагаме, даже имаме дълбокото убеждение, че тези изявления на лидерката на БСП целят да подрият Изборния процес чрез една нова, неподготвена, нестикована, некомпактно и организационно стъпила в правомощията си нова ЦИК.\n                    \n                    \n                \r\nСпоред него от БСП не искат предстоящият вот за евродепутати и за кметове и общински съветници да бъдат прозрачни и честни.\r\n\"Ако искаме честни избори, би следвало да делегираме доверие на сегашната ЦИК, която е провела множество избори. Такива и които ние не сме печелили. Да разчитаме на обстоятелството, че тази комисия има опит. Да, ние имаме много резерви по отношение на ЦИК\", каза още Кирилов и посочи, че ГЕРБ също биха искали да се ползват от новото положение и да увеличат квотата си в ЦИК, защото са управляващи.\n\r\n\"Заради политическата целесъобразност и заради честността не сме поставяли този въпрос\", допълни Кирилов.", "date": "2019.02.05", "title": "Не му било времето за нова ЦИК, БСП си търсила провокации"}
{"url": "https://www.dnes.bg/akoshtete-vqrvaite/2019/02/05/severniiat-polius-podludi-uchenite-mesti-se-prekaleno-byrzo.401241", "text": "Земният северен магнитен полюс се измества толкова бързо от няколко десетилетия, че предишните изчисления вече не бяха достатъчно точни за навигация и специалистите актуализираха мястото му вчера година по-рано от графика, съобщи Асошиейтед прес.\n\n\n\r\nСеверният магнитен полюс се измества с около 55 км годишно. Той премина международната линия за смяна на датата през 2017 г. и излиза от Канадския Арктик на път към Сибир.\n\r\nПостоянното изместване е проблем за компасите в смартфоните и потребителската електроника. Самолетите и корабите също го използват за помощна ориентация, обясни геофизикът Арно Чулиат, главен автор на новоиздадения Световен магнитен модел. Джи Пи Ес системата обаче не е засегната, защото е спътникова.\n                    \n                    \n                \r\nАмериканското Национално управление по изследване на океаните и атмосферата и Британският геоложки институт актуализират мястото на северния магнитен полюс на пет години през декември. Сега обаче го направиха по-рано заради по-бързото му движение.\r\nОт 1831 г., когато е измерен за първи път в канадския далечен север, магнитният полюс се е придвижил с 2300 км към Сибир. От 2000 г. обаче изместването му се ускори от 15 км годишно на 55 км годишно. Причината е турбулентност в течното външно земно ядро.\n\r\nМагнитният южен полюс се движи много по-бавно от северния, пише БТА. \n\r\nЗемното магнитно поле отслабва и след време северният и южен полюс ще разменят полярността си. Това се е случвало многократно в историята на Земята, но не и през последните 780 000 години. Когато стане, няма да е като обръщането на монета, а ще отнеме поне 1000 години.", "date": "2019.02.05", "title": "Северният полюс подлуди учените – мести се прекалено бързо! "}
{"url": "https://www.dnes.bg/akoshtete-vqrvaite/2019/02/05/otglejdate-li-ptici-iavno-ste-super-seksi.401143", "text": "Хората, които отглеждат птица като домашен любимец, са много секси. Това установи ново проучване на марката за кучешка храна - \"Ollie\", пишат от американското издание на \"Cosmopolitan\".\r\n10% от притежателите на куче отговарят, че са по-привлечени от хората, които притежават птица. Някои големи папагали, живеят по 60-65 години, което прави хората, отглеждащи тези животинки, да изглеждат като стабилни и сериозни личности. Вземането за птица за домашен любимец рядко е просто мерак, като взимането на костенурка, заек или коте, например, защото знаеш, че евентуално трябва да посветиш целия си живот в отглеждането ѝ.\r\n \r\n", "date": "2019.02.05", "title": "Отглеждате ли птици? Явно сте супер секси!"}
{"url": "https://www.dnes.bg/obshtestvo/2019/02/05/na-zaem-ot-franciia-aptekari-obliakoha-jyltite-jiletki.401257", "text": "\nФармацевтите в някои аптеки протестираха днес като облякоха жълти жилетки на работните си места. \n\r\nИдеята е взета на заем от Франция, където хиляди шофьори излязоха по улиците срещу скока на горивата като носиха жълтите си жилетки, с които задължително трябва да разполагат. \n А причината за недоволството на родните аптекари е нова европейска наредба, която влиза в сила от 9 февруари.\n\r\nСпоред фармацевтите, за да я изпълнят трябва да направят големи инвестиции за нов софтуер.\n\r\nПо изчисление на фармацевти новата система ще струва на всяка аптека между 1 000 и 2 000 лева. Идеята е всеки продаден медикамент да се отразява в специален софтуер за верификация и по този начин да се гарантира, че до пациентите няма да достигат фалшиви лекарства.\n                    \n                    \n                \r\nОт Здравното министерство уверяват, че аптеките ще имат шест месечен период за адаптаци, през който няма да бъдат глобявани.\r\nОще по темата гледайте във видеото на !\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.02.05", "title": "На заем от Франция: Аптекари облякоха \"жълтите жилетки\""}
