{"url": "https://www.dnes.bg/notifikacii/2018/11/01/chicho-djim-i-nai-masovoto-samo-ubiistvo-sekta-ili-proekt-na-cru.392307", "text": "\n\r\n\"Народният храм\" - мястото, в което всеки е повече от добре дошъл. Млади, стари, чернокожи, бели... И всички живеят щастливо в Джоунстаун – изкуствено създадено селище в джунглите на Гвиана. Повече от 900 души, които живеят в мир и разбирателство, ръководени от харизматичния проповедник Джим Джоунс. Това звучи като една филмова антиутопия с потенциално лош край, но е съвсем реална и зловеща история.\r\n\r\n913 души поглъщат питие, подправено с цианид от хартиени чашки. 5 минути по-късно телата им се сгромолясват на земята. Джоунстаун се превръща в гробница. Труповете са предимно на чернокожи, жени и деца.\r\n                \n                \"Революционно самоубийство\". Така е наречена зловещата история в джунглата на Гвиана от самия пастор Джим Джоунс. Думите му са запечатани върху един от най-зловещите аудиозаписи в историята. Пасторът също се самоубива. Тялото му е намерено с куршум в главата.\r\n\r\nНад 200 деца са били инжектирани или принудени да изпият отровата от цианид – убити от ръцете на собствените си родители. Други членове на комуната са били държани там против волята си или мозъците им са били промити постепенно от проповедите на харизматичния пастор.\r\nОчевидно е, че някои от 913-те загинали са били убити. Но има ли още по-зловеща страна на историята?\r\nНякои мрачни конспиративни теории твърдят, че събитията в Джоунстаун са били експеримент за контрол на човешкото съзнание на ЦРУ.\r\nВъпроси витаят и около личността на харизматичния пастор, успял да спечели доверието на над 900 суши и да ги поведе умело към смъртта.\r\nДжим Джоунс е роден през 1931 година по време на Голямата депресия. Расте в семейство с много проблеми. Баща му е част от Ку Клукс Клан – нещо, което ще даде огромно отражение върху политическите възгледи на Джоунс до края на живота му.\r\nДжим се превръща в изкусен оратор. С това се развива и умението му да манипулира хората. Расистките възгледи на баща му силно отблъскват младият Джим Джоунс. Мъжът започнал да привлича чернокожи като своя аудитория. Те били сравнително податливи на проповедите, в които младият пастор прокламирал равенство и се противопоставял на несправедливостите на капитализма. Джоунс бил атеист и не пропускал възможност да омаловажи написаното в Библията по време на своите проповеди.\r\nПарадоксално – мъжът, който мрази религията от дъното на душата си, създава своя собствена църква през 1956 година. \"Народният храм\" е всъщност култ. А богът е самият той – пастор Джим Джоунс.\r\nСектата бързо се разпространява в Калифорния през 60-те и 70-те години на миналия век. Привлича десетки поклонници, предимно чернокожи. Всичко това се случва в момент, в който движенията за граждански права е в своя пик. Политици умело използват \"Народния храм\" на пастор Джоунс за своите кампании, а това дава на проповедника властта и влиянието, за които винаги е мечтал.\r\nНе само политици, обаче, били заинтригувани от харизматичната личност и култа на Джим Джоунс. През 60-те години на XX век от ЦРУ започват да водят негово досие, но така и не става ясно защо имат интерес към пастора. По-късно агентите започват да твърдят, че досието е празно и в него няма абсолютно никаква информация.\r\n\r\nНякои смятат, че пасторът е бил агент на ЦРУ. Спекулациите се засилили още повече, когато станало ясно, че близък приятел от детството на Джим Джоунс е бившият полицейски началник Дан Матрионе, който работи на висок пост в секретната организация в същия период – 60-те години на XX век. \r\nДо 70-те години \"Народният храм\" е в своя разцвет. С това, обаче, нараствал и броя на критиките и споровете около култа.\r\nПоявили се обвинения в сексуален тормоз, измъчване, промиване на мозъци. Това, разбира се, предизвикало огромен скандал, който застанал на чело на всички вестникарски издания в страната и привлича вниманието и на американския конгрес.\r\nДжим Джоунс, очаквано, отхвърлил всички обвинения и заявил, че това е режисирана кампания срещу него. Тогава предприема радикални действия и сменя локацията на храма си. Мести се в джунглите на Гвиана в Южна Америка, където се случва свещеното кръщение Джоунстаун.\r\nСелището прилича на затворнически лагер заради многобройната въоръжена охрана, която постоянно патрулира наоколо. Историите за зловещия \"Народен храм\" продължават да циркулират в медийното и общественото пространство, въпреки че култът се е преместил далеч от Калифорния.\r\nНякои от членовете на сектата, които успяват да избягат от \"лагера на ада\", разказват, че много от членовете на комуната са държани там против тяхната воля. Правителството трябвало да се намеси.\r\nБила организирана акция, в която конгресменът Лио Райън, заедно с репортери отива да провери какви са условията в Джоунстаун. По време на тяхното посещение членове на комуната подхвърляли бележки, в които умолявали правителството да ги измъкне.\r\nРазбира се, пасторът продължавал да отрича всякакви обвинения и спекулации, че там се случва нещо нередно и зловещо. Джоунс, обаче, ясно осъзнавал, че ако конгресменът напусне селището, култът е обречен.\r\n\r\nНа 18 ноември 1978 година конгресменът Лио Райън, заедно с двама репортери и още един оператор са застреляни докато се качват на самолета си.\r\nМалко след това пасторът провежда последната си \"Бяла нощ\". Така наричал самият той редовните ритуални самоубийства, които били провеждани в комуната. Пасторът излъгал, че въоръжени пътуват към Джоунстаун. Уверил паството, че самоубийството било единственият вариант и достоен изход.\r\n\r\nСамо за няколко часа почти всеки от тях бил мъртъв, в това число и самият пастор Джоунс. Малцина са успели да излъжат и да не погълнат отровата с цианид.\r\n\r\nНякои смятат, че Джоунстаун е всъщност част от програма за промиване на мозъци на американското разузнаване.\r\nБлизките на убития конгресмен Лио Райън смятат точно това. Те завеждат дело 2 години по-късно, в което хвърлят обвинението, че Джоунстаун е продължение на тайна операция на ЦРУ за контролиране на съзнанието, наречена \"MK ULTRA\". За съществуването и се разбира само няколко години преди зловещите събития в Джоунстаун.\r\nМного е възможно това да е напълно вярно, защото създаването на комуната може много лесно да бъде свързано с ЦРУ още от самото начало. И връзката не е само една.\r\nМястото, на което култът се мести в Гвиана, някога е било тренировъчен лагер на американското разузнаване. Освен това Джордж Филип Блеки - ключова фигура в основаването на комуната, плаща 650 000 долара като първоначална вноска за земята през 1973 година.\r\nСмята се, че именно той е един от основните виновници \"Народният храм\" да се премести в Южна Америка. Блеки е бивш агент на ЦРУ, участвал в множество нелегални операции на организацията в Ангола, както и член на култа на Джим Джоунс. Много удобно Джордж Блеки не присъства в селището по време на \"революционното самоубийство\".\r\nСъпругата на Блеки – Дубора Лейтън е един от първите хора в сектата, които започват открито да говорят и да излагат на показ всичко онова, което се случва в Джоунстаун. Това води до проверката на американския конгресмен, който е бил лично убит от нейния брат, отново член на комуната, а впоследствие и до ужасяващото масово самоубийство. Бащата на Лейтън пък е правителствен учен, който от години работи върху създаването на биологични оръжия.\r\nОще по-солидната връзка с ЦРУ идва в лицето на Ричард Дуайър – официален представител на американското посолство, който придружава конгресмен Райън по време на визитата в комуната. Дуайър, също е таен агент, но за това никой не знае. Точната му роля в масовото (само)убийство в Джонстаун остава мистерия и до днес.\r\nВ ранните часове на 19 ноември, много преди гвианските власти да разберат за случилото се, от ЦРУ съобщават за зловещата история. Но агентите няма как да знаят за това, освен ако нямат вътрешни лица, които са замесени. \n\r\nРазбира се, от организацията отричат. Доказателствата, обаче, сочат друго. Освен това, подробното разглеждане на случая и аутопсиите на телата удобно не са направени от патологът, който пръв ги открива, а от друг човек. \n\r\nОт всички 913 трупа официално аутопсии са направени само на 7. Дори и те не са били заключителни. Всички открити тела са били оставени на горещината достатъчно дълго, че да се разградят и голяма част от доказателствата са заличени и причината за смъртта им остава неясна. \n\r\nТвърденията, че всички са умрели заради отрова с цианид се базират на откритото в Джоунстаун вещество, както и спринцовки и бутилки, съдържащи отровата. С две думи – доказателствата са косвени.\n\r\nСпоред д-р Моото, която първа изследва телата, стига до заключението, че 83 от възрастните са имали следи от игли на места, на които не биха могли да достигнат сами. Това я навежда на мисълта, че хората са били държани, а веществата са били принудително инжектирани в телата им. Някои от убитите имали огнестрелни рани. Други пък били убити със стрели. \n\r\nСпоред заключенията на патолога между 80 и 90% от мъртвите всъщност не са се самоубили. Въпреки това, обаче, зловещата история за масовото самоубийство на 913 души продължава да се тиражира от американското правителство и медиите. \n\r\nСлед като са били транспортирани, много от труповете са били незаконно кремирани преди близките им да могат да ги видят. Всяко останало ДНК лесно може да бъде унищожено именно след изгаряне. \n\r\nБроят на телата, преброени от властите в Гаяна е 408. Когато на място пристигат американските служби, мистериозно труповете стават прогресивно 775, 800, 869, 810, 912 и накрая стигат заключителната цифра от 913 души. Колосалната разлика в броя е обяснен от американското правителство като \"невъзможност на гвианските жители да броят\" - обида, която много бързо е била оттеглена.\r\nПоследвалата версия е, че всъщност телата са били едно върху друго и голяма част от труповете са били покрити. Интересно е, обаче, как 408 тела скриват 505 други трупа. Освен това, официално жителите на Джоунстаун наброяват близо 1200 души и то като изключим онези, които не са постоянно в комуната. Това означава, че най-малко 100 от членовете на сектата някак си са се изпарили без да оставят следи.", "date": "2018.11.01", "title": "Чичо Джим и най-масовото (само)убийство: Секта или проект на ЦРУ?"}
{"url": "https://www.dnes.bg/stranata/2018/11/01/bsp-za-ploskiia-danyk-nespravedliv-upravliavashtite-a-koi-go-vyvede.392298", "text": "Изчерпал ли се е плоският данък, създава ли той разслоение в обществото и кой го е въвел. Тези въпроси дебатираха депутатите близо два часа и скараха управляващи и опозиция.\n\r\nПо време на второто четене на промените в Закона за корпоративното подоходно облагане БСП за пореден път предложиха да отпадне плоския данък, който е 10%, и да се въведе прогресивно подоходно облагане. Червените настояват и за данъчни облекчения за работещите родители.\n\r\nОчаквана, обаче, мнозинството гласува против и не направи поправки в данъчната система, за което се обявиха единствено от левицата.\n\r\nСпоред БСП плоският данък е изживял своето време и задълбочава неравенствата, и настояха, че редица държави са с прогресивно подоходно облагане.\n                    \n                    \n                \r\n\"Плоският данък е изживял своето време, т. нар. 10% скала. Ако беше толкова хубав, всички развити държави щяха да имат подобна данъчна система. Мина времето на плоския данък. Той не можа да допринесе за ограничаване на сивата икономика\", каза соцдепутатът Драгомир Стойнев.\n\r\nЧервеният Румен Гечев пък настоя, че в едни от най-развитите държави - САЩ, Германия, Швеция, няма плосък данък. Той разказа и случай, в който е пътувал в самолет към България и е срещнал чуждестранни експерти.\n\r\n\"Те ми казаха: Ние сме специалисти от Швейцария и Дания и летим към плоския данък\", разказа той.\n\r\nПавел Шопов и проф. Станислав Станилов от \"Обединени патриоти\" пък припомниха, че именно по време на Тройната коация е бил приет плоският данък и обвиниха социалистите в демагогия.\n\r\n\"Плоският данък е на БСП. Предимството на депутатите тук е, че са нови хора. Това беше гениален трик на председателката на БСП - да отрежете опашката си, да изхвърлите старите хора, които участваха в приемането на данъка. И сега с чисти одежди, социално справедливи, социално отговорни, да громите разслоението, което се дължи на този ваш данък\", атакува Павел Шопов.\n\r\nПроф. Станилов пък настоя, че БСП не е социалистическа партия и с плоския данък е превърнала \"България в корпоративна държава\".\n\r\nОт ДПС застанаха твърдо зад плоския данък и настояха, че именно той привлича чуждите инвестиции.\n\r\n\"ДПС ще защитава този данък. Ако този данък остане, парите за социална политика ще бъдат повече. ИТ сектора и аутсорсинг сектора са в България само благодарение на 10% ставка, по нито една друга причина\", настоя Йордан Цонев и добави, че и с предлаганата скала от БСП най-бедните пак ще плащат същия данък от 10%.\n\r\nВ отговор червеният Крум Зарков контрира, че една страна не може да привлича инвестиции само с ниските данъци и трябва да има и други стимули за бизнеса.\n\r\nСпоред шефката на бюджетната комисия Менда Стоянова пък правилният път не е да се взима от по-образованите, предприемчивите и работливите, за да се даде на другите.\n\r\nКолегата и от ГЕРБ Тома Биков пък настоя, че управляващите няма да излъжат избирателите си, на които са обещали да няма промени в данъчното законодателство и да не се отменя плоският данък.\n\r\n\"Не казвам дали прогресивният данък е добър или лош. Добър данък няма. Прогресивният данък не е гаранция за това, че неравенството ще бъде унищожено. Ако подкрепим предложението за отпадане на плосък данък ще излъжем избирателите си, а те са ни по-важни от БСП\", отсече Биков.", "date": "2018.11.01", "title": "БСП за плоския данък: Несправедлив! Управляващите: А кой го въведе?"}
{"url": "https://www.dnes.bg/politika/2018/11/01/proektobiudjetyt-na-nzok-priet-na-pyrvo-chetene.392325", "text": "Три парламентарни комисии - Комисията по труда, социалната и демографската политика, Комисията по здравеопазването и Комисия по бюджет и финанси, приеха на първо четене проектобюджета на Националната здравно-осигурителна каса (НЗОК) за 2019 г.\n\r\nЗа първи път през следващата година бюджетът за здравеопазване ще надхвърли 5 млрд. лева, съобщи \n\r\nПроектът предвижда разходите да бъдат увеличени с 490 млн. лв. Здравноосигурителните приходи са в размер на 4,2 млн. лв., от които 2,8 млн. лв. са приходи от здравноосигурителни вноски и близо 1,4 млн. лв. са трансфери за здравно осигуряване. Трансферите за здравно осигуряване за 2019 г. са разчетени с ръст от 132,4 млн. лв. спрямо 2018 г., което се дължи на промяна в размера на пенсиите, информация от НОИ за пенсионерите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите.\n                    \n                    \n                \r\nЗа неданъчни приходи са предвидени 19,7 млн. лв., което е с 2 259,8 хил. лв. повече спрямо заложените през 2018 г.\r\nЗапазва се размерът на здравноосигурителната вноска в размер на 8%. \n\r\n2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медикодиагностична дейност - 90 млн. лева; за болнична медицинска помощ - 2 млрд. лева). Близо 167 млн. лева са предвидени за дентални дейности, а 1,2 млрд. лева за лекарства и медицински изделия.\n\r\nАко законопроектът бъде приет и на второ четене, всеки месец Министерството на здравеопазването ще отпуска на НЗОК 43 млн. лева за разходи.\n\r\nОчакваните резултати през 2019 г. са ефективното функциониране на системата на задължително здравно осигуряване във всички направления, както и осигуряване на достъпна, качествена и своевременна медицинска помощ. Това каза здравният министър Кирил Ананиев на съвместното заседание. „Правим промени, за да създадем възможности от 1 януари 2020 г. да постигнем съгласие и да влезе в сила новият здравноосигурителен модел“, посочи той и изрази готовност за дебати.", "date": "2018.11.01", "title": "Проектобюджетът на НЗОК – приет на първо четене"}
{"url": "https://www.dnes.bg/science/2018/11/01/neizbejnata-katastrofa-okeanite-se-zatopliat-po-byrzo-ot-ochakvanoto.392273", "text": "Задачата да опазим Земята от глобалното затопляне става все  по-трудна. Ново проучване, публикувано в списание Nature показва, че  температурата на Световния океан се покачва по-бързо отколкото учените  предполагаха.\r\nСпоред данните от доклада на Междуправителствената експертна група по  климатични промени океаните са поели 90% от излишната топлина,  произведена от парниковите газове.\r\nПрез последните 25 години,  човечеството е заложило 150 пъти повече на производството на  електричество посредством водоизточниците. И това се оказва огромен  проблем. В своите предишни изследвания, експертите не взимат под  внимание този фактор и, разбира се, бъркат в сметките си.\r\nПреизчислението показва, че океаните не само повишават температурата  си, но и че парниковите газове в атмосферата генерират много повече  топлина отколкото сме предполагали. А това означава, че Земята е много  по-чувствителна към емисиите от въглероден диоксид и е много по-близо до  глобална катастрофа.\r\n                    \n                    \n                Парижкото споразумение постави за цел през това деситилетие затоплянето  на Земята да не надвиши 1.5 градуса по Целзий. Но по думите на доктор  Лаура Респланд от университета \"Принстън\", през следващите години ще е  трудно да опазим планетата си да не прескочи заветните 2 градуса, след  които парниковият ефект ще е необратим.\r\nЗа да успеем, човечеството трябва да намали въглеродните си емисии с  25% повече от тези, заложени в първите доклади по темата. Нужно е  атмосферата да се охлади, но изстудяването на океаните ще отнеме векове.\r\nАла провалим ли се, повишаването на температурата на океаните с  повече от 2 градуса ще доведе до разтопяване на полярните шапки и смърт  за някои морски организми, които няма да понесат жегата. \r\nНовото откритие притеснява експертите, тъй като малко от тях вярват,  че хората ще успеят да се справят с наближаващата екокатастрофа преди да е  станало твърде късно. \r\n ", "date": "2018.11.01", "title": "Неизбежната катастрофа! Океаните се затоплят по-бързо от очакваното "}
{"url": "https://www.dnes.bg/stranata/2018/11/01/katastrofa-krai-liaskovec-zatvori-pytia-sofiia-varna.392327", "text": "Майка и син са в реанимацията на Великотърновската болница след тежка катастрофа на главния път София- Варна край Лясковец, предаде \"\".\r\nЖената е в травматичен шок, а момчето е със счупен крак, състоянието му все още се уточнява. Чакат се резултати от скенера, казаха медиците. Още една жена е пострадала по-леко.\r\nКатастрофата стана минути преди 17 ч. в участъка между разклоните за селата Козаревец и Джулюница. По първоначални данни са се блъснали челно две леки коли с търновска и варненска регистрация.\r\nНа мястото огледите продължават, движението остава затворено повече от 2 ч. Товарните автомобили изчакват на място, а леките се пренасочват по обходен маршрут.\r\n ", "date": "2018.11.01", "title": "Катастрофа край Лясковец затвори пътя София - Варна"}
{"url": "https://www.dnes.bg/eu/2018/11/01/seksualen-tormoz-i-slujitelite-na-google-na-ulicata.392312", "text": "Хиляди служители на технологичния гигант Google по целия свят излязоха на протест срещу отношението на фирмата към жените и неправилното третиране на теми като сексуалния тормоз.\r\nРаботещите в офисите на Google в Сингапур, Токио, Лондон и Дъблин заляха улиците точно в 11:10 местно време.\r\nТяхното недоволство бе предизвикано от статия, публикувана във в. \"Ню Йорк Таймс\". Според нея, създателят на Андроид е получил 90 хил. долара обещетение, след като е напуснал работното си място. Оставката на Анди Рубин е поискана, след като жена го обвинява в сексуален тормоз. Жертвата е била принудена да прави орален секс с мъжа.\r\nВъв вторник друг висшестоящ служител във фирмата Ричард ДеВол също подаде оставка, след като бе обвинен в това, че се е възползвал от жена по време на интервю за работа. Google всъщност му позвалява да остане на позицията си, но той не издържа на напрежението, създадено след излизането на статията.\r\n                    \n                    \n                На бюрото си протестиращите днес оставиха бележки, които гласят: \"Не съм на бюрото си, защото излизам с други колеги да протестираме срещу сексуално посегателство, лошо поведение, липса на прозрачност и работна култура, която не работи за всеки\".\r\nТехните искания са ясни - ангажимент за прекратяване изплащането на пари на обвинени в сексуален тормоз. Равни възможности за всички и прозрачни публични доклади, разкриващи сексуален тормоз.\r\nПротестиращите също настояват процес за безопасно и анонимно подаване на сигнали при посегателство и представител на служителите да заема пост в борда на директорите.\r\nНай-вече те желаят прекратяване на задължителните арбитражни случаи на тормоз и дискриминация за всички настоящи и бъдещи служители и др.", "date": "2018.11.01", "title": "Сексуален тормоз и... служителите на Google – на улицата! "}
{"url": "https://www.dnes.bg/stranata/2018/11/01/bunardjika-v-plovdiv-greiva-remontirat-go-za-2-mln.392284", "text": "Кметът на Пловдив Иван Тотев и кметът на район \"Централен\" Георги Стаменов дадоха символичното начало на проекта за облагородяване на парка \"Бунарджика\", информира БТА. \n\n\r\nСтойността на проекта е 2 милиона лева, но в бюджета за тази година са осигурени половината, необходими за първия етап, уточни Стаменов.\r\nПо думите му в тази сума са включени обследването на хълма, ремонт на подходите и подмяната на цялата подземна инфраструктура - питейна и т.нар. обратна вода, електричество, ще бъде изградена мрежа за видеонаблюдение, безжичен интернет и художествено осветление.\r\nПаркът \"Бунарджика\" заема площ от 350 дка, като ремонтът ще започне от върха и ще завърши до бул. \"Руски\". Предвижда се възстановяване на акведуктите и езерата, на детските пързалки, както и изграждане на нови кътове и места за отдих. Стаменов очаква до края на март 2019 г. да приключи първият етап, което включва обновяването на акведуктите и езерата с прилежащата инфраструктура.\r\n                    \n                    \n                Иван Тотев допълни, че заедно с ремонта предстои да се направи обследване и почистване на растителността от болни и саморасли дървета. За поддържането й ще се възстанови намиращият се на върха резервоар за вода. По думите му ще бъдат обособени панорамни тераси за отдих, а осветлението ще се вижда от всички краища на града.\r\nПредвижда се в подножието на хълма да има зона за търговия, на върха - да се построи панорамно кафе и Информационен център, а между тях ще пътува туристическо влакче, каза Тотев.\r\nКметът уточни, че работата е мащабна, но се ангажира пловдивчани още през следващата пролет да видят разликата, а до лятото гостите да открият и нова туристическа дестинация.", "date": "2018.11.01", "title": "\"Бунарджика\" в Пловдив грейва! Ремонтират го за 2 млн."}
{"url": "https://www.dnes.bg/politika/2018/11/01/kak-da-zapazim-miasto-na-gazovata-karta-na-evropa.392311", "text": "\"Булгартрансгаз\" ще загуби повече от половината си приходи с реализацията на проекта \"Турски поток\", стана ясно от изслушването на енергийния министър Теменужка Петкова пред ресорната парламентарна комисия.\r\nПо думите й приходите, които дружеството реализира, са около 207 млн. лева годишно, а малко над 125 млн. лева са постъпленията от транзит на природен газ за съседката ни.\r\nОт 17 млрд. куб. метра газ, които транзитира българският оператор, 14 млрд. са за Турция, около 2 млрд. за Гърция и малко по 1 млрд. куб. метра за Македония.\r\nЕнергийният министър допълни, че вчера Съветът по енергийна сигурност към Министерския съвет е одобрил актуализиране на Енергийната стратегия на България, за да може да се реагира адекватно във връзка с променената среда заради изграждащата се в региона енергийна инфраструктура.\r\n                    \n                    \n                Според Петкова трябва да се инвестира в разширяването на българската газопреносна инфраструктура чрез изграждането на тази част, която ще бъде важна за реализацията на газоразпределителния център на територията на България.\r\nАнализите, които от \"Булгартрансгаз\" са направили, сочат, че ако това се направи, приходите, които България ще получава от транспортирането на природен газ, биха били около 400 млн. лева на година, предаде БТА.\r\nПриблизителната стойност на една подобна инвестиция би била около 2,8 млрд. лева. Това включва цялата налична инфраструктура, както и 4 компресорни станции, което ще даде възможност освен да се реализират тези приходи, но и България да запази своето стратегическо място на газовата карта на Европа, добави Петкова.", "date": "2018.11.01", "title": "Как да запазим място на газовата карта на Европа?"}
{"url": "https://www.dnes.bg/politika/2018/11/01/za-edni-imoti-prichina-za-sblysyka-nimh-ban.392293", "text": "НИМХ е институтът с най-много имоти, каза акад. Дамян Дамянов - член на Събранието на академиците и член-кореспондентите в БАН, в словото си на тържественото събрание за Деня на будителите в Академията.\r\nТой постави въпроса \"защо само този институт надигна глава\" и обясни, че причините са най-малко две. \r\nПърво, дейността на НИМХ е приложна и е ежедневно важна за държавата, а това може да се използва по спекулативен начин.\r\n\"И  второ, това е институтът с най-много имоти, към които държавата отдавна  проявява интерес и прави опити да сложи ръка върху тях\", заяви акад.  Дамянов.\n\n\n\n\r\n                    \n                    \n                Напускането на НИМХ е тежък и единствен прецедент в 150-годишната история на БАН, при което учени решиха да напуснат храма на науката. Причината е основателна - хроничен недостиг на пари за заплати и научни изследвания, допълни той.\r\nИмаше преговори за НИМХ и беше подписано споразумение, в което беше обещано да се спазва Законът за БАН и автономията на Академията, припомни акад. Дамянов.\r\nСблъсъкът между БАН и НИМХ започна от лятото, когато метеоролозите поискаха да се отделят от Академията, а причините - липса на пари и лошо управление. След мъчителни преговори се постигна съгласие за раздялата, но преди дни БАН изненадващо се отказа от сключеното споразумение за НИМХ - институцията да се изведе от структурите на Академията. Като причина за решението беше: \"противоконституционни параграфи в Бюджет 2019\".\r\nОбразователният министър Красимир Вълчев остро заяви вчера, че БАН изнудва обществото и целенасочено търси конфронтация с държавата. Той заподозря, че действията на Академията до известна степен са политически мотивирани.\r\n\"Изненадан съм, че БАН говорят за национализация на собствеността им. Откога тя е била приватизирана\", попита министърът.\r\nВчера се оказа, че Академията е взела спешно решение за закриването на НИМХ, а писмото за това е получено на 26 октомври в Института. Преждевременното закриване означава: или има правоприемник, какъвто няма как да се случи преди края на годината, или хората да се прехвърлят към друг институт, обясни бившият директор на НИМХ проф. Христомир Брънзов.\r\nПо каквато и процедура да се открие новият Институт от 1 януари, той ще бъде куха структура, която няма да има нито хора, нито инфраструктура, обясни той.\r\nСпоред акад. Дамянов обаче, когато напрежението заглъхнало, в преходните и заключителните разпоредби в Закона за бюджета са залегнали \"постановки за ултимативно отделяне на НИМХ и за усвояване на имотите му до края на годината\".\r\nОбещанието от предишния преговорен процес за спазване на автономията, уважението и правилата на институцията БАН се забравиха, посочи акад. Дамянов, цитиран от БТА.\r\nВ словото си той цитира и данни от проучване на \"Алфа рисърч\", според което 87 процента от българите очакват науката и технологиите да разкрият повече възможности за бъдещите поколения. В представите на българския народ БАН е най-уважаваната институция в страната - с около 50 процента одобрение, в Академията българите разпознават основния създател на научни резултати и днес и в бъдеще, отбеляза акад. Дамян Дамянов.", "date": "2018.11.01", "title": "За едни имоти... Причина за сблъсъка НИМХ - БАН!"}
{"url": "https://www.dnes.bg/obshtestvo/2018/11/01/der-shtandart-za-stolipinovo-mizeriia-bezrabotica-zabrava.392270", "text": "Безработица, сегрегирани училища, мизерия: така изглежда Столипиново, едно от най-големите ромски гета на Балканите. Пловдивският квартал, подобно на много други из страната, е забравен от държавата, пише \"Дер Щандарт\".\n\r\nЗапуснати панелни блокове, край които се движат автомобили и каруци, а в канавките се търкалят отпадъци. Така изглежда Столипиново, което със своите около 55 000 жители представлява един от най-големите ромски квартали на Балканите, пише австрийското издание, цитирано от . Контейнерите за боклук тук са рядкост. Но насред квартала е издигнато малко сметище - крепят го три бетонни стени. Това е и мястото, на което камионите на службата по чистота пристигат, за да приберат отпадъците. Мнозина в Столипиново се опитват да си осигурят прехраната, ровейки се из боклука с надеждата да намерят нещо ценно, се казва в репортажа на австрийското издание.\n                    \n                    \n                \r\n\"Това е един забравен от всички квартал, каквито има и другаде в България. Никой обаче не взима ситуацията на сериозно. За всичко, което в България върви наопаки, виновни се оказват ромите\", казва Антон Карагьозов, председател на самоорганизиралата се Фондация за регионално развитие \"Роми в Столипиново\". \n\r\nВ репортажа на \"Дер Щандарт\" се  пояснява, че тази организация от 25 години насам оказва помощ на обеднелите роми - например при попълването на формуляри и документи за пред институциите. Освен това от фондацията предлагат и семейни консултации.\n\r\n\n\r\nПред австрийския вестник Карагьозов казва, че основните проблеми в квартала са свързани с безработицата, ниското образователно ниво, здравеопазването и жилищната ситуация. 62-годишният Карагьозов твърди, че партиите в България са напълно неспособни да подобрят положението на ромите в страната, както и че европейските пари рядко попадат там, за където са били предназначени.\n\n\n\n\r\nВ репортажа на австрийския вестник се описва окаяната жилищна ситуация в Столипиново и малките, нелегално изградени бараки от ламарина, дърво и тухли в покрайнините на квартала. \n\r\nВ тях живеят семейства, които не могат да си позволят никакво нормално жилище, пише авторката Щефани Рюп и описва едно от тези жилища така: \"В розово боядисаната къщичка с размери около три на четири живеят общо седем души. Тук няма нито вода, нито тоалетна, защото нелегалните строежи не са свързани с канализацията. Зад бараката семейството е изкопало септична яма, вода си носят от река Марица, а ток получават от едно жилище в съседния панелен блок. За да имат светлина, те плащат на собствениците на жилището по 60 лева месечно - почти колкото социалната помощ, която получават. Малък електрически котлон вляво от вратата замества цялата кухня.\"\n\r\nПо-нататък авторката на репортажа посочва, че семейството спешно се нуждае от работа. Пред нея 28-годишната Лиляна, която има три деца, казва, че е готова да работи каквото и да било. Жената се определя като туркиня и говори български с акцент, посочва Щефани Рюп и добавя, че най-голямата ѝ дъщеря - седемгодишната Антоанета - вече ходи на училище, но няма нито подходящи дрехи, нито учебни пособия.\n\r\n\n\r\nПочти всички ромски деца ходят на училище - макар това да е свързано с големи трудности за много от семействата, посочва австрийското издание. \"Социалните помощи са обвързани с това условие\", казва Антон Карагьозов. Според него медиите неоправдано твърдят, че ромските деца не ходели на училище. В действителност те са принудени да учат на две смени - едните сутрин, а другите след обяд, защото не можели да се намерят достатъчно учители за сегрегираните училища.\n\r\nКарагьозов разказва за един проект отпреди 5 години, който събирал ромски и неромски деца в едно училище. Близо 200 ромчета били откарвани всеки ден с автобуси от Столипиново в центъра на Пловдив. Но след като се изчерпали субсидиите от Ромския образователен фонд, Градският съвет на Пловдив гласувал против продължаването на проекта. Според Карагьозов обаче тъкмо това е един от възможните пътища за интеграцията на ромските деца. Показателен, според него е фактът, че познанията на децата, които в Столипиново са били в седми клас, се оказали по-слаби от тези на четвъртокласниците от останалите училища в Пловдив.\n\r\nЖурналистът на свободна практика Андреас Кунц, който живее край Пловдив, е един от създателите на местното радио \"Столипиново\". Той се противопоставя на широко разпространеното твърдение, че ромите в България не живеят уседнало, а обикалят като номади от катун на катун. Кунц казва, че това е един от многобройните предразсъдъци спрямо ромите и пояснява: \"Те не се местят по собствена воля, а само защото бедността ги принуждава\".\n\r\nАнтон Карагьозов казва, че за много от ромите в Столипиново единственият изход от бедността е миграцията, включително и към Германия. \"Независимо от всички трудности в чужбина положението им там е по-добро, отколкото в България\", казва той и пояснява, че в България има прикрита дискриминация в сферата на трудовия пазар, която прави почти невъзможно намирането на работа за човек с тъмен цвят на кожата.\n\r\n\r\n", "date": "2018.11.01", "title": "\"Дер Щандарт\" за Столипиново: Мизерия, безработица, забрава"}
{"url": "https://www.dnes.bg/notifikacii/2018/11/01/netaniahu-s-predlojenie-da-se-vkliuchim-v-gazov-proekt.392328", "text": "В рамките на три месеца два пъти премиерът на Израел прави едно и също изказване, което възстановява една историческа правда, каза министър-председателят Бойко Борисов след срещата си във Варна с Бенямин Нетаняху.\n\r\n\"Много наричаха България фашистки окупатор, а българският народ действително е извършил подвиг и когато премиерът на Израел припомня как българите са спасили над 50 000 евреи, това отеква в целия свят\", посочи Борисов, цитиран от БТА.\n\n\n\r\nМинистър-председателят Бойко Борисов утре ще бъде домакин на Четиристранната среща на високо равнище между България, Гърция, Румъния и Сърбия.\n\r\nСрещата е свързана с желанието на Балканите да бъдат все по-развиващи се и проспериращи страни, каза Борисов. \n                \n                \r\n\"Точно в сферите, в които Израел е водещ, а България и Балканите имат възможности, могат да се развиват високите технологии. Българите са изключително силни в природните науки, математическите науки\", програмирането, изтъкна премиерът.\n\r\nРазвитието на киберсигурността и общите тренировки на военните са сред обсъжданите теми, информира Борисов. \n\r\nТой съобщи, че е запознал Нетаняху с посещенията си в ОАЕ и Египет, защото хранителните хъбове, които има желание да се правят на Балканите, в частност и в България, са изключително важни. \n\r\nМостът, който искаме да направим с Обединените арабски емирства, е свързан със сферите на образованието и културата, допълни Борисов.\n\r\nС израелския премиер ще бъдат обсъдени и теми от сферите на медицината и фармацията, добави Бойко Борисов.\n\r\nБългария да се включи в проекта за газопровод EASTMED между Израел, Кипър и Гърция и по него да получава израелски газ. Това предложение отправи израелският премиер Бенямин Нетаняху към българския Бойко Борисов. \n\r\nТемата за доставките на природен газ ще бъдат обсъждани и на среща между Нетаняху и Борисов с гръцкия премиер Алексис Ципрас в петък, отново в Евксиноград.\n\r\nГазопроводът под Източното Средиземноморие включва освен Израел и Гърция, и Кипър и Италия. \n\r\n\"Част от доставяния по него газ може да стига и до България\", предложи снощи Нетаняху.\n\r\n\"Това че се срещаме три пъти за четири месеца показва интензивността на нашето приятелство\", подчерта Нетаняху в изказването си след разговорите на четири очи с Борисов.\n\r\nИзраелският премиер отправи от Варна и предупреждение за атаки на територията на Европа, които според него се организирали от Иран, предава \"\".\n\r\n\"Ние сме част от цивилизация, която цени свободата и мира. Тези ценности са под атака от страна на екстремисти, които се стремят да подкопаят нашите ценности. Иран стоят зад тези екстремистки действия, проявяват се в Ливан, в Сирия, а наскоро в Израел открихме ирански дейности, които да генерират атаки в Европа\", заяви Нетаняху.\n\r\n\"Продължаваме разговорите за съвместни проекти във военното производство и разработването на специално оборудване\", подчерта премиерът на Израел. Българският Бойко Борисов пък му напомни, че Нетаняху му е обещал в България да бъде направен съвместен завод за производство на бойни дронове.\n\r\nНетаняху благодари на Борисов и за предадените от България новооткрити документи за спасяването на българските евреи през Втората световна война. Документите бяха дадени през септември, когато двамата министър-председатели откриха паметник на спасяването на българските евреи в Тел Авив.", "date": "2018.11.01", "title": "Нетаняху с предложение: Да се включим в газов проект"}
{"url": "https://www.dnes.bg/stranata/2018/11/01/bylgarski-helouin-psihar-sys-satyr-rani-policai.392316", "text": "37-годишен полицай е пострадал при обезоръжаване на психично болен мъж в Шумен, съобщиха от МВР.\n\n\n\r\nМалко след 13:00 часа полицейски екип, който бил пратен на сигнал в кв. \"Дивдядово\", забелязал мъж в неадекватно състояние на бул. \"Велики Преслав\". Мъжът носил в себе си нож и сатър.\r\nУниформените спрели автомобила, слезли да изяснят ситуацията, и да предпазят от евентуално посегателство преминаващите граждани.\r\nМъжът се ядосал на полицаите и хвърлил по предното стъкло на полицейския автомобил сатъра, което довело до счупването му.\r\nПри падането сатъра наранил коляното и ръката на 37-годишния полицай. На мястото веднага пристигнали 4 патрулки и криминалистична лаборатория.\r\nМеждувременно на тел. 112 постъпил сигнал от бащата на психично болния мъж. Той обяснил, че синът му ги тормозел. Нахвърлил се да души него и майка си. След това излязъл, а бащата съобщил на спешния телефон, че синът му е опасен.", "date": "2018.11.01", "title": "Български Хелоуин: Психар със сатър рани полицай "}
{"url": "https://www.dnes.bg/notifikacii/2018/11/01/po-visokite-hora-po-predrazpolojeni-kym-rak.392308", "text": "Изследовател в катедрата по еволюция, екология и органична биология в Университета в Калифорния е открил доказателства, че по-високите хора са по-склонни да получат рак поради по-големия им брой клетки в тялото.\r\nВ статията си, публикувана в Сборника на \"Кралско Общество Б\", Ленард Нуни описва своето изследване, включващо сравняване на височината на тялото с рискът от раково заболяване и факторинг на общия брой клетки в тялото, пише Медикъл Експрес.\r\nПредишни изследвания предполагат, че по-високите хора биха могли да бъдат по-податливи на рак - откритие, което се наблюдава и при други животни, като кучетата.\r\nВ новия си труд, Нуни и сътрудниците на Университета в Калифорния събират статистика за известни рискове от рак, свързани с височината. Те използват данни от проучвания, които са събрали подобна информация в Норвегия, Корея, Австрия и Швеция. Нуни и неговият екип след това изграждат модели, които да отговорят на общия брой клетки в тялото на човека.\r\n                \n                Изследователят съобщава, че е открил 13% увеличение на риска от рак при жени на всеки 10 см увеличена височина. За мъжете увеличението на риска е 11 на сто. Той също така съобщава, че 23 вида ракови заболявания са включени в проучването, а увеличената височина е рисков фактор за цели 18 от тях.\r\nВид рак, който не показва никакъв риск, свързан с височината, е този на шийката на матката, което, отбелязва Нуни, е свързано с инфекции в резултат на ч. Ракът на кожата, от друга страна, показва най-голямо увеличение на риска.\r\nНуни предполага, че това може да се дължи на увеличения брой растежни хормони, което може да доведе до увеличаване на честотата на клетъчното делене, водещо до по-големи мутации, наблюдавани при рак на кожата.\r\nЛенард Нуни подсказва още, че неговият модел предлага просто обяснение за повишения риск от рак и когато хората стават по-високи - те имат повече клетки в тялото си, а повече клетки означават повече мутации, което увеличава шансовете за развиването на раково заболяване.", "date": "2018.11.01", "title": "По-високите хора – по-предразположени към рак!"}
{"url": "https://www.dnes.bg/akoshtete-vqrvaite/2018/11/01/7-neshta-koito-se-sluchvat-s-tialoto-ni-sled-40-te.392196", "text": "От какво се страхувате? Със сигурност всеки от нас има много и различни страхове, някои от които са свързани с остаряването.\r\nПсихолозите смятат, че е нормално, ако се страхувате да остареете. Но трябва да преодолеем тези наши страхове и да осъзнаем, че всяка възраст има своите предимства и недостатъци. Какво освен леко нарушеното зрение се случва след 40-годишна възраст с тялото ни?\r\n\r\nНамаляването на плътността на косата е проблем, който по-често се проявява при представителите на силния пол. Много от мъжете губят гъстата си коса още преди да навършат 30, а след 40 някои стават плешиви. Дамите също губят коса, но не така интензивно като господата. Не забравяйте, че начинът на хранене е от ключово значение за здравината и красотата на косата.\r\n                    \n                    \n                \r\nСлед 40-годишна възраст не само метаболизмът ни се забавя, но губим и повече мускулна маса. За да намалите риска от нежелано покачване на телесното тегло, обърнете внимание на начина си на хранене. Също така спортувайте и добавете към менюто си храни, които изграждат мускулна маса. \r\n", "date": "2018.11.01", "title": "7 неща, които се случват с тялото ни след 40-те"}
{"url": "https://www.dnes.bg/index/2018/11/01/bez-budilnik-kyde-da-hapnete-no-moje-da-e-ekstremno.392282", "text": "\n\r\n. 5.8 Undersea е най-големият стъклен ресторант в света, разположен под вода. Името му идва от дълбочината, на която е изградена структурата – 5.8 метра под морското равнище. Намира се в курортния комплекс Хуравалхи на Малдивите и предлага наистина забележителен фон, на който да се нахраните. Докато коралите край стъклата се поклащат, а всевъзможни екзотични риби плуват над главите ви, може да опитате хайвер и прочутия малдивски омар. \r\n                \n                Cargo Hold Restaurant се намира в Дърбан, Южна Африка, и се помещава в потънал кораб. Или поне така го представят собствениците му – плавателният съд е потопен нарочно, за да се превърне в място за хранене за хора с екстремен вкус – кой друг би желал да каже \"Наздраве\" с чаша южноафриканско вино, докато на сантиметри край него преминават акули? Стриди, миди и скариди са звездите в менюто. \n\r\n. Докато още сме мокри от подводни вечери, се местим към далечния край на планетата – заливът Колс в Тасмания. Фермата за стриди Freycinet Marine Oyster съществува от 2005 с идеята да покаже какви богатства има в морето на юг от Австралия. Стридите са най-популярната й продукция, а от няколко години собствениците организират и специален начин да ги опитате – директно във водата, където се вадят. Маса, чаши, вино и чифт високи гумени ботуши са нещата, които са нужни, за да усетим вкуса на морето, току-що изваден под формата на свежа стрида. \n\r\n. Още през XVIII век пещерата Grotta di Palazzo в Пулия е място за забавления и гуляи – благородниците пристигали тук във вечерно облекло и заредени с вино и храна, за да използват естествено оформеното като галерия място над морето. Днес в него се помещава Grotta Palazzese – ресторант, който използва пещерата за зала за хранене. Тъй като е без прозорци, той работи до края на октомври, когато, освен вкуса на типичните за Пулия специалитети, може да усетите морските пръски по време на вечеря. Варовиковите образувания са по-добър декор за приятно прекарване от работата на който и да било интериорен дизайнер, а фактът, че се налага доста да повървите на идване и на тръгване от ресторанта, ще ви позволи да не броите калориите, които неусетно поглъщате. \n\r\n. Идеята за Dinner in the Sky се ражда през 2006, когато една белгийска рекламна агенция и компания за кранове обединяват усилия, за да организират специална вечеря за 22 млади европейски готвачи. Те са издигнати с кран на 50 метра над земята на специално укрепена маса със столове, където им е сервирано 5-степенно меню. Оттогава инициативата се разраства с главоломна скорост – може да вечеряте по този начин над Акропола в Атина, над Сен Тропе, над  руините Теотиуакан в Мексико и на още над 45 места по света. Сред тях са множество страни в Европа, като една от тях е и България -  Dinner in the Sky се провежда над пристанище \"Варна\" с гурме меню, в което има пушена змиорка, телешко бонфиле и трюфели от рикота. \n\r\n. Издигаме се още по-високо и се озоваваме в Шамони, Франция. На връх Бревен (2525 м) е разположен Le Panoramic – ресторант, от който се открива гледка към Монблан. Облечете се добре, защото ще сте на открито, но затова пък ще се насладите на сгряващи ястия от региона Савоя, като фондю например. Добрата новина е, че трасето до заведението е удобно и лесно и за най-неопитния турист, а Шамони предлага и по-традиционни места за похапване, ако Le Panoramic ви дойде прекалено екстремен.  \r\nАко е така, тогава въобще и не си помисляйте да вечеряте в The Irish Pub в Намче Базар. Пъбът се намира малко под базата за изкачване на връх Еверест на 3440 м височина, така че е ясно каква е клиентелата му. Бира и билярд са забавленията за ентусиастите, решили да изкачат най-високия връх на земята, а според отзивите пицата в The Irish Pub е най-добрата в Намче. \n\r\n. Колкото екзотичен, толкова и клаустрофобичен е Sarnic – ресторант, подреден в римска водохранилище на повече от хиляда години. Намира се на един от хълмовете над Истанбул, а тухлените му стени са високи над 10 метра. Осветен от пламъчетата на свещите, Sarnic предлага романтична, приказна и отчасти призрачна атмосфера. За сметка на това лятото е особено желан заради факта, че температурите в него са много по-поносими от тези по улиците на турския мегаполис. Менюто е традиционно. \n\r\n. Танзания е сред най-популярните дестинации в Африка благодарение на невероятната природа и желанието да се задоволяват всякакви туристически капризи. Заради това тук може да вечеряте както в кратер на вулкан, така и на скала в морето, която е достъпна само за няколко часа на ден. Ngorongoro Crater Lodge се намира на ръба на кратера на едноименния неизригнал вулкан. Терасите му предлагат гледка към зелената вътрешност, а за клиентите са подсигурени бинокли, с които да наблюдават дивите животни. Кухнята е местна – месо, дивеч и зеленчуци, отгледани в околните села. The Rock пък се намира на скала край брега на Танзания. Ресторантът е достъпен пеша по време на отлив, но за времето на прилив са осигурени лодки. Мястото е малко с едва 12 маси, на които обаче може да се насладите на прясна морска храна. Логично. \n\r\n. Villa Escudero е курортен комплекс, изграден в 130-годишна кокосова плантация на два часа път от Манила, Филипините. Колкото и да е приятно самото място, повечето му посетители са тук заради един специален ресторант - Labassin Waterfall. Намира се под изкуствено създаден водопад, чиято цел е да регулира водата в близкия язовир. На бамбуковите маси може да похапнете традиционна филипински специалитети, като условието е да сте боси и да не се притеснявате да се намокрите. \n\r\n. Така наричат Огнена земя – южния остров, поделен по равно между Чили и Аржентина. В аржентинската му част се намира La Mesita de Almanza – ресторантче в градчето Алманса с общо... 20 жители. До него се стига по черен път от 120 км, по който няма бензиностанции. Всъщност няма почти нищо друго наоколо, но това не пречи на ентусиастите да вземат ферибот от континента и да изминат разстоянието, за да хапнат морска храна, уловена преди часове на крайбрежието на острова. В миниатюрно градче има и друг ресторант - Oveja Verde Almanza, където се предлагат местни меса на грил. Явно няма за какво да се притесняваме за благоденствието на Алманса.\r\n\r\n ", "date": "2018.11.01", "title": "\"Без будилник\": Къде да хапнете? Но може да е екстремно!"}
{"url": "https://www.dnes.bg/notifikacii/2018/11/01/ryanair-ot-dnes-bez-bezplatni-10-kg-rychen-bagaj.392289", "text": "Пътуващите с нискотарифната ирландска компания Ryanair няма да могат да качват безплатно 10-килограмов ръчен багаж в самолета зарaди влизащите в сила днес нови правила, предаде ДПА.\n\r\nСпоред тези правила пътниците, които искат да качат на борда багаж, който е по-голям от \"малка лична чанта\", ще трябва да плащат допълнително, освен ако не са клиенти с приоритетно качване.\n\r\nПриоритетното качване струва 6 евро (7 долара). Пътниците, които не са го избрали, ще трябва да плащат 10 евро за всеки допълнителен багаж в кабината.\n\n\n\r\nНовата политика за багажа на Ryanair предизвика възмущение на хората в социалните мрежи, като някои клиенти твърдят, че никога повече няма да летят отново с Ryanair, пише БТА.\n                \n                \r\nНискотарифната авиокомпания имаше трудна година заради стачките в Европа. Миналия месец Ryanair обяви спад от 7 процента на приходите през първата половина на финансовата си година, като обвини за това наред с други причини \"повсеместните щети\" от стачките.\n\r\nВ същото време Ryanair обяви днес, че ще обжалва заповедта на италианската служба за защита на конкуренцията и пазарите (Антитръст), която иска да й наложи да приеме безплатния ръчен багаж на пътниците, предаде Франс прес.\n\r\nВчера италианският Антитръст нареди на Ryanair да не въвежда новата си система, която влиза в сила днес. Нареждането засяга и и друга нискотарифна компания - унгарската Wizzair, която реши да приложи подобна политика.", "date": "2018.11.01", "title": "Ryanair от днес: Без безплатни 10 кг ръчен багаж"}
{"url": "https://www.dnes.bg/zvezdi/2018/11/01/bezoblachen-brak-vensan-kasel-i-tina-kunaki.392304", "text": "Брачният живот на актьора Венсан Касел с 30-години по-младата от него Тина Кунаки изглежда безоблачен. Звездата не спира да публикува фотоси в социалните мрежи, където да показва колко щастливи са заедно, въпреки че негови фенове още го упрекват за раздялата му с фаталната брюнетка Моника Белучи. \r\nКасел със сигурност не им обръща внимание, а наскоро сподели и ярка лятна снимка, припомняйки медения си месец със своята любима. На кадъра двамата изглеждат абсолютно безгрижни. Кадърът събра положителни коментари.\r\n \r\nПоследователите им в социалните мрежи ги поздравяват и им желаят чудесен брачен живот, а някои споменават, че те изглеждат така хармонични, че не се забелязва и толкова възрастовата им разлика.\r\n \r\nКасел има две дъщери от брака си с Белучи, но не крие, че е готов отново да стане баща. За първи път той и Кунаки бяха забелязани заедно на почивка в Ибиса през 2015 г.\r\n\r\n", "date": "2018.11.01", "title": "Безоблачен брак: Венсан Касел и Тина Кунаки"}
{"url": "https://www.dnes.bg/obshtestvo/2018/11/01/eksshefka-na-bg-grajdanstvo-pisala-do-prezident-premier.392302", "text": "Изпратеният от президентската институция сигнал до прокуратурата за нарушения в Държавната агенция за българите в чужбина (ДАБЧ) няма отношение и не е послужил за започване на разследването, по което обвиняем е Петър Харалампиев.\r\nТова съобщават от пресцентъра на прокуратурата.\n\r\nПисмото до главния прокурор е постъпило на 20 март миналата година и е било изпратено от главния секретар на президента. С него е изпратен сигнал, получен в администрацията на президента на 09.03.2017 г.\r\nСигналът е бил подаден от лице, заемащо тогава длъжността директор на дирекция \"Българско гражданство\" в Министерство на правосъдието. В него се излагат твърдения за закононарушения в МП и в ДАБЧ, свързани с процедурите по предоставяне на българско гражданство.\r\n                    \n                    \n                Изложени са и множество твърдения за \"репресивна политика\" на служебен министър на правосъдието, както и на министъра – негов предшественик, по отношение на служителите в дирекция \"Българско гражданство\", уточняват от държавното обвинение.\r\nПретендира се разпореждане на \"ревизия\" на работата на министъра на правосъдието за периода юни 2016 г. – януари 2017 г., поради решения на Съвета за българско гражданство, взети в нарушение на закона. Към сигнала до президента от подателя му са приложени подадени вече сигнали до министър-председателя и до ДАНС.\r\nС постановление от 31.03.2017 г. на прокурор от ВКП, на ДАНС е възложена пълна проверка по изпратения сигнал. В хода ѝ са изисквани документи и са снемани обяснения от бивши министри и заместник-министри на правосъдието, от бивш председател на ДАБЧ и от множество други длъжностни лица.\r\nТова е наложило удължаване на срока на проверката, като по нея, на 05.06.2017 г. е постъпил нов сигнал от същия подател с оплаквания за упражняван натиск и осъществяване на незаконосъобразни действия, свързани със служебното й правоотношение, от страна на заместник на министър-председателя.\r\nИ този сигнал е бил предмет на проверка от ДАНС. Заключенията от представените от ДАНС справки за резултатите от проверките са за липса на данни за извършени престъпления. С постановление от 25.10.2017 г. прокуратурата е отказала образуване на наказателно производство.\r\nОт изявленията на вицепремиерите Красимир Каракачанов и Валери Симеонов тези дни стана ясно, че подалата сигнали е Катя Матева, бивша шефка на Дирекция \"Българско гражданство\" в Министерството на правосъдието.\r\nСпоред Каракачанов тя спирала производството на български документи за издаване на паспорти. Симеонов пък заяви днес, че не успял да установи фактите в сигнала й, но го препратил до компетентните служби.", "date": "2018.11.01", "title": "Ексшефка на \"БГ гражданство\" писала до президент, премиер..."}
{"url": "https://www.dnes.bg/sport/2018/11/01/prashtame-shestima-boici-na-svetovnoto-po-kiokushin.392314", "text": "БККФ изпраща шестима състезатели на Световното първенство по киокушинкай в Астана, Казахстан. Световното първенство по правилата на KWF ще се проведе на 3 и 4 ноември в столицата на Казахстан. Четирима наши състезатели при мъжете и две състезателки при жените ще премерят сили с най-добрите в света този уикенд.\r\nПри мъжете в битка за медалите ще влязат Кристиян Станков, Стоян Илчев, Ивайло Маринов и Йордан Миладинов. При жените българската чест ще защитават Валерия Лозанова и Мариела Любенова.\r\nНационалите ни са предвождани от треньорите на националния отбор на БККФ Захари Дамянов и Живко Андреев. С отбора е и докторът на националния отбор – Стоян Стаматов.\r\nТова е второ световно първенство организирано от KWF. Очаквайте резултати от състезанието и представянето на нашите бойци в .\r\n", "date": "2018.11.01", "title": "Пращаме шестима бойци на световното по киокушин"}
{"url": "https://www.dnes.bg/akoshtete-vqrvaite/2018/11/01/top-3-zodii-za-koito-noemvri-shte-e-strahoten.392288", "text": "Предпоследният месец на 2018 г. ще донесе много промени на знаците от зодиака. Есента ще е в разгара си, а времето ще е идеално за разходки сред природата, както и за гушкане с половинката на дивана вкъщи. Ето и за кои зодии е най-вероятно да имат много вълнуващи моменти и приятни изненади през ноември. \r\n\r\n \r\nСлънцето е в Скорпион, а Скорпионът и Ракът си приличат много. Затова за Раците ще има доста хубави моменти през сезона на Скорпионите. Те трябва да очакват много романтични жестове, флиртове, забавни купони. Раците ще имат и много възвожности да проявяват креативност. Те ще са заредени с енергия, а това ще им помогне да просперират в работата, ще се справят отлично със задълженията си и ще са в перфектно здравословно състояние. Трябва просто да са малко по-търпеливи в края на месеца.\r\n \r\n\r\n \r\nЛъвовете ще излязат от черупката си. Октомври не беше много успешен за тях и ще чувстват това и в началото на ноември, но после нещата ще се наредят. Ще се занимават с творчество, което ще ги накара отново да се почувстват като себе си. Ще са във вихъра си, ще реализират свои арт проекти и ще се забавляват. Ако още не са срещнали любовта, много е вероятно сега това да се случи. Ще са толкова чаровни, нахъсани и привлекателни, че трудно някой ще им устои. \r\n \r\n\r\n ", "date": "2018.11.01", "title": "Топ 3 зодии, за които ноември ще е страхотен!"}
{"url": "https://www.dnes.bg/politika/2018/11/01/karakachanov-zapodozria-partiiki-v-demontaj-na-vlastta.392291", "text": "Вицепремиерът Красимир Каракачанов смята, че опозицията се опитва да се възползва от скандала в Агенцията за българите в чужбина, където бе разкрита корупционна схема.\r\n\"Демонтаж на правителството - не го разбирам. Това че ДАНС и Прокуратурата са си свършили работата и са заловили един висш чиновник, който прибирал рушвети, е едната страна на въпроса, но последвалата след това атака е чисто политическа\", коментира вицепремиерът.\n\n\n\r\nСпоред него от ситуацията се опитват да се възползват и \"разни малки партийки и формацийки, които на последните избори са взели по 2-3 хиляди гласа и те искат да трупат авторитет\". Най-вероятно те са изпълнители на политическа поръчка на тези, които искат да свалят правителството, смята Каракачанов.\r\n                    \n                    \n                По думите му в една ситуация, когато има стабилност, ръст на доходите, икономически растеж, увеличение на БВП, не бива да ставаме заложници на една опозиция, която на всяка цена иска да се докопа до властта и на 3-4 партийки, стоящи извън парламента, за които не е важно как се развива държавата, а да съборят нещата, за да могат евентуално случайно да се промъкнат отново в парламента, предаде БТА.\r\nНа въпрос за корупционния скандал в агенцията той отговори, че според него вчера прокуратурата си е казала мнението по въпроса.\r\n\"Аз неслучайно съвсем директно заявих, че в такова нещо ВМРО не е участвало и прокуратурата го потвърди, допълни Каракачанов. Той уточни, че наистина \"изборът е бил погрешен и затова цялата строгост на закона трябва да се стовари върху него, ако обвиненията се докажат\".\r\nНа въпрос за продължаващите протести на майките, той каза, че според него там има представители на разни политически партии - зелени, защото не искат втора кабинка на Банско, има партии, които на последните избори са останали извън парламента. Всички те излизат от името на майките и говорят, целта е ясна - да се дестабилизира управлението, е убеден вицепремиерът, който бе гост на  официалното откриване на факултета по фармация при Медицинския  университет в Плевен.", "date": "2018.11.01", "title": "Каракачанов заподозря \"партийки\" в демонтаж на властта"}
{"url": "https://www.dnes.bg/stranata/2018/11/01/hvanaha-otnovo-18-godishniiat-arestant-ot-blagoevgrad.392305", "text": "Полицията в Благоевград е задържала  днес от Спешното приемно отделение в града тийнейджър, който бе хванат с дрога, съобщи \"\".\r\nС.С бе спрян за проверка от полицаи в центъра на Благоевград тази сутрин. Проверка в масивите показала, че е криминално проявен с 5 регистрации - 2 за кражби, 2 за увреждания на имущество и 1 за притежание на наркотици. \r\nПри направен допълнително личен обиск, у него са намерени 0,6 грама канабис. След като е оформено 24-часовото му задържане, е конвоиран до спешното отделение за преглед.\r\n                    \n                    \n                Там дежурният лекар казал, че момчето не може да бъде задържано, защото има заболяване. \r\nТогава С.С поискал да отиде до тоалетната и един от полицаите тръгнал с него по коридора. \r\nМомчето обаче започнало да бяга, влязло в лекарски кабинет и скочило през отворен прозорец. По-късно С.С бе обявен за издирване.\r\n ", "date": "2018.11.01", "title": "Хванаха... отново, 18-годишният арестант от Благоевград"}
{"url": "https://www.dnes.bg/temida/2018/11/01/viktorio-si-poiska-domashen-arest-uprekna-darina-losha-maika.392317", "text": "\nСъдът остави в ареста 26-годишният Викторио Александров, който уби приятелката си, а после застреля и едногодишната си дъщеря. Съдът прецени, че Викторио е с лабилна психика, не може да контролира поведението си и изтъкна, че и преди мъжът е заплашвал родителите на приятелката си с убийство.\n\r\n\"Не мога да повярвам, че съм го направил аз. Съжалявам за абсолютно всичко\", заяви пред Софийския градски съд Викторио. \n\r\nТой помоли съда да го пусне под домашен арест, защото не чувал добре. Имал отворена рана на главата и щял да се чувства добре край родителите си - единствените хора, които могат да го подкрепят. \n\r\nПред съда Викторио спокойно обясняваше какви са били отношенията му с Дарина - бившата му приятелка и майка на детето му. Мъжът обясни и какво се е случило на 25 октомври, когато в 23 часа е напуснал жилището в \"Надежда\", където застреля Дарина,  до момента на залавянето му от полицията.\n\n\n\n\n\n                    \n                    \n                \r\nТой хвърли цялата вина за срива в отношенията им върху жена си и нейните родители, включително упрекна Дарина, че е била лоша майка и че е малтретирала детето им. Себе си похвали, твърдейки, че Дарина неведнъж му е казвала, че по-добър баща от него няма. \n\r\nПред съда Викторио разказа, че майката на Дарина не искала детето им да носи неговото име, а фамилията на мйка си - Министерска. \n\r\nВ свободен разказ той изложи своята версия за събитията от 25 до 29 октомври. Спомените му са ясни, освен за времето между двете убийства. \n\r\nВикторио разказа, че се е изнесъл от жилището на кв. \"Надежда\" към 23 часа доброволно след скандал с Дарина, оставил и ключовете. На 26 и 27 октомври двамата прекарали почти 8 часа заедно. \n\r\nС тях била и дъщеря им. Викторио си играл с детето, нямало скандали. На 28-ми октомври бил дневна смяна от 7:15 до 19:15, а вечерта заедно със своя баща отишли в жилището в кв. \"Надежда\". \n\r\nТам заварили и бащата на Дарина, който бил силно афектиран. За да не присъства на скандал в хола, Викторио се изнесъл в детската стая, където 30-40 минути играел с детенцето. После се върнал в хола и се включил в спора. \n\r\nОбяснил на баща й какво говори тя за него, както и че дъщеря му не казва цялата истина. Повреме на скандала имало и заплахи.\n\r\nСлед като се прибрал в жилището си в кв. \"Хаджи Димитър\" с Дарина продължил да спори в чат във Facebook. Поискал, тъй като той нямало да живее вече в жилището, тя да поеме сметките за интернета и телевизията, както и за сигнално-охранителната система, която се водела на негово име. \n\r\nНа 29-ти сутринта, като се събудил, се чул с майка си, тя го попитала как е и той й обяснил, че е добре. После отново започнали чат разговори с Дарина. Викторио се интересувал как е детето.\n\r\n\"Моята бивша приятелка не се справяше в грижите за детето. Мога да кажа и за нейното малтретиране\", обясни Викторио пред съда. През цялото време той не наричаше Дарина с име, а \"бивша приятелка\". \n\r\nДвамата отново поспорили за сметките за телевизия, интернет и СОТ. После, дискутирали и въпроса за кучето, което Дарина намерила през април 2017-та г. и го смятала за свое, но то било гледано от родителите на Викторио. В чата Дарина го заплашила, че повече никога няма да види детето. \n\r\n\"Господин съдия, ако на вас ви кажат това и това, няма ли да ви ядоса\", обърна се Викторио към съда. След това Дарина му се обадила по телефона и му обяснила, че ще се видят след споразумението за детето. \n\r\nПо време на обясненията си пред съда, той каза, че една от заплахите, които баща й отправял към него, била, че те имат достатъчно пари и не е необходимо той да им помага. \n\r\nКогато се озовал в апартамента на Дарина, тя го приканила да побърза, че след малко щял да идва един приятел, за да не е сама. Викторио й отвърнал, че няма да се бави, \n\r\n\"Каквото било - било, всичко приключи, ще се видим след споразумението, трима адвокати го пишат в момента\", казала му Дарина. След това тя взела един плик от кухнята и започнала да разглобява устройствата за телевизия и интернет и да му крещи \"Нали това искаше?\". \n\r\nСлед това го заплашила, че ще се виждат само в присъствието на адвокат и го погледнала иронично, заявявайки му: \"Ти никога няма да промениш отношението си към моите родители\". \n\r\nУверила го, че след съдебното решение те дори щели да му заплатят разноските. След това изтръгнала детето от ръцете му. \n\r\n\"Малката се разплака и следващото, което помня е как бягам с нея на ръце в Северния парк. Нямам спомен от действията си.\" \n\r\nЗа мотива да убие Дарина Викторио обяснил, че се чувствал пренебрегнат във връзката им, отношенията им охладнели, вече не се обръщала към него с мили думи.\n\r\nРодителите на Дарина били силно притеснени за дъщеря си след раздялата ѝ с гарда. Те я молили да се прибере заедно с момиченцето си при тях, но тя отказала, каза \"Нова тв\" Ивайло Радев, който е дългогодишен приятел на семейството.\n\r\nМладата жена ги успокоявала, че ще се заключи и нищо страшно няма да ѝ се случи. Силно обезпокоен, баща ѝ отишъл в събота и неделя вечерта да спи при нея.\n\r\nСпоред Радев Дарина не се чувствала щастлива с Викторио. На семейни събирания тя изглеждала притеснена и не смеела да се отпусне. Викторио пък не предразполагал роднините на жена си да потърсят по-близък контакт с него, държал се отчуждено.\n\r\nСемейният приятел предположи, че родителите на Дарина отдавна са знаели, че дъщеря им не е щастлива, но го таели у себе си и не споделяли с близките. Когато Радев ги питал как са Дарина и детето, те лаконично отвръщали “Добре са”.\n\r\n“Цяла нощ ѝ пееше “Зайченцето бяло” и все ѝ казваше: Тук съм тате, тук съм”, каза майката на Викторио Лидия Александрова. Според бащата Детелин Александров синът му не е давал и косъм да падне от главата на дъщеричката си.\n\r\n“Това, което е извършил, е ужасно, не го оправдавам. Той ще си получи наказанието, но питам ви вас, мили хора, знаете ли защо се е стигнало дотук? Някой от вас попадал ли е в такава ситуация?\", добави Лилия Александрова.\n\r\nВикторио следял коментарите на Дарина във Facebook, звънял ѝ, докато е на работа, постоянно се съмнявал, че го лъже и в последните 10 дни станал още по-мълчалив, разказват колегите му от охранителната фирма. Викторио трудно понасял шегите, че докато е на работа, любимата му може да се среща с друг.\n\r\nВикторио нямал висше образование. Завършил училището в Горна Малина. Дарина била студентка и скоро щяла да се дипломира, което също тежало на Викторио.\n\r\nПараноя от ревност е подбудила Викторио да убие Дарина, предположи психиатърът д-р Веселин Герев в сряда. Според него тази параноя е голям бич за съвременните семейства. При нея единият партньор ревнува другия от всеки и от всичко без причина.", "date": "2018.11.01", "title": "Викторио си поиска домашен арест, упрекна Дарина: Лоша майка!"}
{"url": "https://www.dnes.bg/politika/2018/11/01/politolozi-praznite-dushi-vyv-vlastta-gorivo-za-korupciiata.392254", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПразните души във властта са гориво за корупцията, а за политиците ни няма да има спокойствие. Това предупредиха политолозите проф. Евгени Дайнов и доц. Татяна Буруджиева пред .\r\nСлед арестите за корупция в Държавната агенция за българите в чужбина властта за пореден път се разтресе. Вицепремиерът Красимир Каракачанов призна, че лично той е назначил арестувания шеф на Агенцията Петър Харалампиев, което към днешна дата било грешка.\r\nКаракачанов отрече ръководената от него партия ВМРО да се е финансирала от нелегална продажба на документи за българско гражданство. По темата говори и Волен Сидеров, който съзря политически удар и офанзива срещу \"Патриотите\". \n\n\n\n\r\n                    \n                    \n                ВМРО се опитва да замете следите, че ДАБЧ е контролирана именно от представители на \"Патриотите\", но ще успее ли?\r\n\"Когато е пусто в душата и там няма нищо освен пари – нещата се случват по подобен начин. Политическите удари са от политически лица, които искат да свалят властта. Не отиваш на власт, за да паднеш от власт, освен ако не си сигурен, че на следващите избори пак ще спечелиш. Всички знаеха, че има голям проблем в законодателството за това как се взимат паспортите. В ДАБЧ работят най-различни хора. Няма как да се преборим с корупцията, ако нямаме стимули да запазим хората, които ще я разкрият\", отбеляза политологът доц. Татяна Буруджиева.\r\nСпоред нея няма да има спокойствие за политиците, независимо от изборите.\r\n\"Ние нямаме системни партии. По-скоро са еднодневки. Една-две партии знаят какво правят и вървят в една посока. Нямаме сериозни тенденции за раждане на алтернатива\", добавя тя. \n\r\n\"Управляващите крадат от всичко. Те крадат бизнесите на хората в провинцията, крадат от пътища… Когато е пусто в душата и се опитваш да запълниш дупката с пари – ти преставаш да работиш онова, за което си поставен на тази позиция. Това, което се случва в Агенцията за българите в чужбина, е това, което се случва навсякъде. Всички знаят, че те крадат. Те престават да се крият, когато повярват, че са вечни. Тогава започват да се фукат\", допълни проф. Евгени Дайнов. \n\r\nТой подчерта, че всеки трус може да доведе до падането на сегашната власт. \"Тя е крайно крехка. Може и да добутат до края на мандата, но правителството се разпада пред очите ни. Не виждам как ще издържат зимата\", категоричен бе анализаторът.", "date": "2018.11.01", "title": "Политолози: Празните души във властта – гориво за корупцията!"}
{"url": "https://www.dnes.bg/sport/2018/11/01/absurd-indiia-otkaza-vizi-na-boksiorkite-ni.392313", "text": "С абсурден казус се сблъска женския национален отбор на България по бокс в навечерието на световното първенство. Домакините от Индия са отказали визи на 11 души от делегацията, а одобрените са едва двама.\n\r\n\"Получихме отказа по пощата. Причини не се посочват и няма обяснение. Веднага сигнализирахме до индийското посолство в България, но от там ни казаха, че не могат да реагират тази седмица, а чак в понеделник. Отборът заминава в събота, което е проблем\", заяви пред  изпълнителният директор на Българска федерация по бокс Светослав Сапунджиев.\n\r\nБългарската делегация, която ще пътува до Индия, наброява 13 души, като шест са състезателките, трима са треньорите и има един масажист. По план всички те трябва да пътуват в събота, като целта е да имат 10 дни за аклиматизация на индийска земя преди старта на световното първенство в Ню Делхи, което ще се проведе от 15 до 24 ноември. \n                    \n                    \n                \r\n\"Малко е абсурдна ситуацията, но мисля, че ще се разреши. Потърсихме съдействие от всички възможни министерства и агенции и мисля, че всичко ще се оправи\" оптимист е все пак Сапунджиев. Ако до утре отборът не получи визи, ще трябва да се купуват билети за друг полет и групата да тръгне по-късно през другата седмица. Това от своя страна със сигурност ще наруши плана за подготовка на старши треньор Фикрет Ереджебов.\n\r\nСъставът ни на боксьорките и ", "date": "2018.11.01", "title": "Абсурд: Индия отказа визи на боксьорките ни"}
{"url": "https://www.dnes.bg/stranata/2018/11/01/brali-gybi-iali-myj-pochina-jena-mu-e-v-bolnica.392315", "text": "Мъж почина след натравяне с гъби в Смолянско. Съпругата му също яла от гъбите и е настанена в местната болница, но няма опасност за живота й, предаде БТА, като цитира здравното заведение.\r\nСъпрузите на възраст около 60 г. набрали диворастящи гъби в района на село Средец, от които приготвили ястие.\r\nЧасове по-късно се обърнали към личния лекар с неразположение, но пропуснали да информират, че са яли гъби.\r\nСлед влошаване на състоянието им са транспортирани до болницата в Смолян, където мъжът издъхнал.\r\nНеговото състояние било по-тежко заради съпътстващи заболявания.\r\nПредполага се, че семейството се е натровило с бяла мухоморка.", "date": "2018.11.01", "title": "Брали гъби, яли... Мъж почина, жена му е в болница "}
{"url": "https://www.dnes.bg/stranata/2018/11/01/pyrvi-sluchai-na-afrikanska-chuma-pri-divi-svine-v-dobrich.392321", "text": "Първи случаи на инфекция с вируса на Африканска чума по свинете (АЧС) са констатирани при четири диви прасета в област Добрич. Те са отстреляни в ловно стопанство в землището на село Българево, съобщиха от Българската агенция за безопасност на храните.\n\r\nСъс заповед на изпълнителния директор на Българската агенция по безопасност на храните (БАБХ) д-р Дамян Илиев са наложени мерки за превенция и ограничаване разпространението на инфекцията в съответствие с действащото законодателство. \r\nСъздадени са зони на ограничение, засилен е надзорът при дивите и сред популацията домашни свине.\n\r\nБАБХ ще извършва постоянни клинични прегледи за Африканска чума по свинете при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта АЧС в България. \n                    \n                    \n                \r\nМерките при домашни свине са насочени към стриктни мерки за биосигурност с цел прекъсването на възможността за прехвърляне на заразата между дивата и питомната популация свине в страната.\n\r\nДнес се провежда заседание на Областната епизоотична комисия в гр. Добрич, на която ще бъдат обсъдени мерките за контрол, предотвратяване на разпространението и организацията по изпълнението им.\n\r\nБиосигурността на фермите е ключов фактор за предпазване на домашни прасета от навлизане на инфекция с вируса на АЧС. В тази връзка БАБХ напомня, че прасетата в стопанства „заден двор“ трябва да се отглеждат затворени и при засилена биосигурност, и да нямат контакт с диви прасета.", "date": "2018.11.01", "title": "Първи случаи на африканска чума при диви свине в Добрич"}
{"url": "https://www.dnes.bg/zvezdi/2018/11/01/dyrvoto-vi-spored-keltskata-astrologiia-2-chast.392306", "text": "Келтите са древен народ със множество традиции и обичаи. В миналото племената, които са поставяли на почит природата, измислили свой начин, по който да определят характера на един човек според неговата дата на раждане. За целта създали специален календар, разделен на 13 знака, отразяващи циклите на Луната. \r\nЗа келтите дърветата са живи същества, които притежават мъдрост и магическа сила. Те вярват, че Вселената се свързва с формата на дървото – корените са дълбоко в земята, а клоните се извисяват към небето.\r\n \r\n\r\n \r\nТези хора са доста амбициозни и активни, защото са родени под царствен знак. Те не могат да стоят на едно място и да си почиват, а постоянно се втурват към предизвикателствата на живота. Понякога са доста арогантни и се държат дистанцирано с хората, но когато ги опознаят, стават щедри и мили. Ясенът и Бъзът са знаците, с които си подхождат най-много.\r\n\r\n\r\n \r\nИнтелигентни и организирани личности. Те винаги са добре информирани по всеки един въпрос. Освен това имат аналитично мислене. Не обичат да следват правила, а по-скоро ги създават. Хората под този знак държат на детайлите. Глогът и Офиката са знаците, с които се разбират най-добре.\r\n\r\n\r\n\r\n\r\n\r\n\r\n\r\n", "date": "2018.11.01", "title": "Дървото ви според келтската астрология (2 част)"}
{"url": "https://www.dnes.bg/notifikacii/2018/11/01/17-noemvri-belgiia-den-bez-pokupki-zaradi-skypi-goriva.392324", "text": "Белгиец призова на 17 ноември своите съграждани да се откажат от всякакви покупки и да останат у дома в съботния ден, съобщиха местни медии. Досега призивът е подкрепен от хиляди последователи във Facebook.\n\r\nСпоред предложението в този ден хората не трябва да плащат за нищо, за да \"накажат\" правителството. Конкретната причина за протеста са растящите цени на горивата, пише БТА.\n\r\nДруга група в същата социална мрежа зове за \"обща стачка срещу правителството\" и приканва водачите на частни автомобили и на камиони да препречат изходите на магистралите в страната от 16 ноември (петък) до 18 ноември (неделя). \n\r\nСпоред организаторите правителството трябва да разбере, че хората не могат да търпят да бъдат \"негови портфейли\". Организаторите призовават към участие всеки, който работи, за да може да зареди гориво, за да отиде на работа.\n                \n                \r\nСнощи покрай празника Вси светии няколко десетки младежи, предрешени като мъртъвци и снабдени с моторни резачки и прътове, са обиколили банкови офиси в центъра на Брюксел, показват репортажи от събитието. Символичният протест бил насочен срещу \"неутолимата жажда за печалба на финансовия свят\", която тласка управляващите към решения, вредни за хората и природата. \n\r\nУчастниците отправили упрек към безчовечните действия на финансистите и техния стремеж за безкраен растеж на икономиката.", "date": "2018.11.01", "title": "17 ноември, Белгия: Ден без покупки – заради скъпи горива!"}
{"url": "https://www.dnes.bg/usa/2018/11/01/migranti-vs-voenni-naprejenie-na-us-granicata.392320", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМигранти продължават да стоят на мексиканската граница и да правят опити да влязат в Съединените щати. Огромният керван от хиляди мигранти е от Централна Америка. Американският държавен глава Доналд Тръмп се закани, че няма да допусне бежанците да преминат на територията на страната и заяви, че броят на военните по границата може да се увеличи и да достигне 15 000. \n\r\nЧетири кервана от мигранти, сред които много майки и деца предприемат несигурното и опасно пътуване в опит да избягат от престъпността, бедността и насилието в родните си страни.\n\r\n\"В Хондурас има много насилие и банди, които ни заплашват. Правя го за децата си – искам да им осигуря по-добро бъдеще\", споделя една от жените на границата, предава . \n                    \n                    \n                \r\nВъпреки това походът на мигрантите не спира. Мексиканските власти се надяват да успеят да овладеят потока от хора, които създават редица бюрократични проблеми на мигрантите от родината си.\n\r\n ", "date": "2018.11.01", "title": "Мигранти vs. военни – напрежение на US границата"}
{"url": "https://www.dnes.bg/obshtestvo/2018/11/01/po-malko-biurokraciia-proveriavat-e-vinetkata-po-e-pyt.392256", "text": "Шофьорите няма да са длъжни да показват  издадена електронна винетка или бележки за платена при проверка на пътя. Наличието им ще се установява от контролните органи по електронен път, съобщиха от МРРБ.\n\r\nТова предвижда проект на Наредба за смесената система за таксуване на превозни средства на база време и на база изминато разстояние, публикувана от МРРБ за обществено обсъждане.\n\n\r\nОт 1 януари 2019 г. хартиените винетни стикери ще бъдат заменени с електронни, като цените няма да бъдат променяни.\r\nЗа леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса.\r\n                    \n                    \n                Потребителите ще могат да плащат пътни такси в брой, по банков път или с карта, в обекти за продажба, разположени на граничните контролно-пропускателни пунктове или в близост до тях, в областните градове на страната, по протежение на платената пътна мрежа, както и чрез терминали за самотаксуване.\n\r\nЕлектронната винетка ще съдържа уникален идентификационнен номер, данни за регистрационния номер на пътното превозно средство, държавата, в която то е регистрирано, неговата категория, датата на плащане и период на валидност.\r\nТя ще се изпраща под формата на електронно съобщение на имейл адрес, в случай че такъв е посочен при купуването й. Тя ще се отразява и в електронната система за издадените винетки, поддържана от Агенция \"Пътна инфраструктура\".\n\r\nАвтомобилите над 3,5 т ще плащат тол такса на база изминато разстояние след 16 август 2019 г.\n\r\nОсновният механизъм на отчитане на тежкотоварните автомобили ще е посредством монтирано бордово устройство, което изпраща данни, необходими за изчисляване дължимата сума. Водачите, които нямат такова устройство, ще могат да платят тол такса посредством еднократна маршрутна карта.\n\r\nВ проекта на наредбата са регламентирани и изискванията, на които трябва да отговарят доставчиците на услуги за електронно събиране на такса за изминато разстояние, за да бъдат вписани в националните електронни регистри.", "date": "2018.11.01", "title": "По-малко бюрокрация: Проверяват е-винетката по е-път"}
{"url": "https://www.dnes.bg/obrazovanie/2018/11/01/vylchev-za-denia-na-buditelite-uchitelite-sa-tihite-geroi.392281", "text": "Денят на народните будители е празник, който ни напомня за духовния и просветителски размах на една хилядолетна традиция на труд и упорство и ни прави още по-отговорни към бъдещето. В този ден трябва да си кажем, че както свободата, така и знанието, науката, успехът и възходът трябва да бъдат извоювани и спечелени от всяко следващо поколение отново и отново. И всяко поколение трябва да се погрижи, като подготви по най-добрия начин своите деца, за да продължат по този нелек, но верен път към успеха. С тези думи министърът на образованието и науката Красимир Вълчев поздравява учителите, учените и творците по повод Деня на народните будители.\r\nВ това отношение най-важна е ролята на образованието и възпитанието. А те се градят на доброто взаимодействие между двете най-важни страни в този процес - учителите и родителите, отбелязва образователният министър, цитиран от МОН.\r\n                    \n                    \n                По думите му всички, които днес подготвят бъдещите поколения чрез наука, образование, творчество, възпитание, са последователи на българските будители. На тях се полага и уважение, и разбиране, и подкрепа, и възхищение.\r\n\"За мен учителите са тихите герои в класната стая. Нека не си спомняме само един ден от годината за тях, за отговорността и всеотдайността им, и да им пожелаем да продължават да вдъхновяват и да поддържат живо любопитството на младите хора към знанието и науката\", заявява Вълчев.\r\nДнес първата ни мисия е нито едно дете да не бъде лишено от най-голямата ценност - образованието, посочва Вълчев. И отбелязва, че българското правителство и Министерството на образованието и науката полагат все по-големи усилия за привличането на децата и учениците в образователната система.\r\nЗа формирането на образовани, мислещи, осъзнати и креативни личности са необходими целенасочени усилия, обществена ангажираност и уважение към нашите учители и преподаватели. От образованието на нашите деца зависи развитието на България. Една от важните стъпки, които предприемаме, е да осигурим издигането на преподавателския, изследователския и творческия труд, настоява министърът.\r\nНие не знаем със сигурност какви ще са професиите на бъдещето, но сме убедени, че само образованието гарантира на следващите поколения успешна реализация и справяне с предизвикателствата на технологичното развитие, изразява увереност Вълчев. И пожелава на всички учители, радетели за просвета и наука, на творците и учените здраве и успехи. Честит празник на всички съвременни будители, завършва поздравлението на образователния министър.", "date": "2018.11.01", "title": "Вълчев за Деня на будителите: Учителите са тихите герои"}
{"url": "https://www.dnes.bg/obshtestvo/2018/11/01/ubiec-na-jena-syden-po-byrzata-procedura-i-25-g-zatvor.392237", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПовторното гледане на делото срещу Георги Генов, който по особено жесток начин уби съпругата си Катя на кръстовище в Пещера, се провали.\n\r\nГеорги бе осъден от Окръжния съд в Пазарджик на 25 години затвор, но Апелативният съд в Пловдив върна делото за ново разглеждане, след като се оказа, че в протокола липсва един от подписите на председателя на съдебния състав Ивета Парпулова.\n\n\n\r\nМайката на убитата Катя не събра сили да дойде отново в съдебна зала и да срещне убиеца на дъщеря си.\r\nСпоред почернената жена най-възмутителното е, че по бързата приоцедура е разгледано делото срещу Георги Генов. Тя поиска и по-тежко наказание за убиеца на дъщеря си.\r\n                    \n                    \n                \"Аз искам от българския съд и от Народното събрание да гласуват да се премахне за тежките престъпления това бързо производство. В този случай трябва да бъде доживотна присъда, без право на замяна\", отсече майката на Катя пред .\n\r\n\r\n ", "date": "2018.11.01", "title": "Убиец на жена: Съден по бързата процедура и... 25 г. затвор"}
{"url": "https://www.dnes.bg/technology/2018/11/01/bylgaro-iaponski-startyp-syzdade-pyrviia-izcialo-avtomatiziran-sklad.392267", "text": "Базираната в Токио стартъп компания Mujin, чийто съосновател и главен технологичен директор е българинът Росен Дянков, се стреми да се превърне в лидер на автоматизираните логистични процеси.\r\nРазработената от компанията технология се основава на планирането на движението и компютърното зрение и позволява на индустриални роботи да извършват автономни и интелигентни действия, пише CNBC.\r\nMujin предизвика сензация, когато показа трансформацията си на склад, опериран от китайския гигант в електронната търговия JD.com. Обектът с площ от 40 хил. кв. м в Шанхай заработи с пълен капацитет през юни. Той е оборудван с 20 индустриални робота, които вземат, пренасят и пакетират стоки, като използват кашони върху конвейер, както и камерни системи и роботизирани контрольори на Mujin. Други роботи пренасят стоките, за да бъдат натоварени на кораби и камиони.\n                    \n                    \n                \r\nAmazon също инвестира усилено в автоматизирането на центровете за обработване на заявките за електронните магазини, като купи производителя на роботи Kiva Systems за 775 млн. долара през 2012 г. Но JD.com определи обекта си като първия напълно автоматизиран склад за електронна търговия. Вместо 400-500 служители, необходими за управлението на склад с подобни размери, той се нуждае само от пет. Тяхната работа е да обслужват машините, а не да извършват операции.\r\nПродължението на материала вижте в продължението \r\n ", "date": "2018.11.01", "title": "Българо-японски стартъп създаде първия изцяло автоматизиран склад  "}
{"url": "https://www.dnes.bg/sofia/2018/11/01/lovki-prysti-otivash-na-obiad-v-zavedenie-ostavash-bez-pari.392248", "text": "Ловки джебчии отмъкнаха парите на мъж в заведение в столичния квартал \"Дружба\".\r\nНиколай Попов сам алармира за инцидента в социалната мрежа Facebook, публикувайки кадри на престъпниците, заловени от охранителните камери.\r\nТе стоят на съседната маса с гръб към него и с отработено движение отмъкват парите от портфейла му, сложен в джоба на якето му.\r\nВ профила си той написа: \r\n\r\n                    \n                    \n                Публикацията на Попов е била споделена от над 200 души. Джебчиите все още не са арестувани, но в коментар към поста мъжът благодари на всеки, разпространил статуса му и обяснява, че не залавянето на апашите е целта, а предотвратяването на други подобни инциденти. \r\n ", "date": "2018.11.01", "title": "Ловки пръсти: Отиваш на обяд в заведение – оставаш без пари!"}
{"url": "https://www.dnes.bg/rock/2018/11/01/nova-data-godsmack-idvat-v-sofiia-na-30-mart.392269", "text": "Днес бяха обявени новите дати от европейското турне на Godsmack, което се отложи заради трагедията в семейството на китариста Тони Ромбола.\r\nДългоочакваното първо гостуване на рок бандата в София, ще се проведе на 30 март в \"Арена Армеец\".\r\nВсички билети, купени до момента, ще важат за новата дата без да е нужно презаверяване. \r\nВсеки, който иска да върне билета си, ще може да го направи до 30 ноември, петък, от мястото на закупуване.\r\nПропуските са в продажба в мрежaта на Eventim в цялата страна, Билетен център на НДК, Български пощи. \r\nЦените на терен са 70 лева, а седящите са на цени от 80 и 90 лева.\r\n ", "date": "2018.11.01", "title": "Нова дата: Godsmack идват в София на 30 март "}
{"url": "https://www.dnes.bg/obshtestvo/2018/11/01/simeonov-pak-ne-dava-ostavka-rabotia-za-bylgarite-v-chujbina.392266", "text": "\n\r\nВицепремиерът Валери Симеонов заяви, че е изпълнил задълженията си към Агенцията за българите в чужбина и не смята да подава оставка.\n\n\r\nВ изявление в Министерския съвет той разясни, че има функции на администратор - по координация, а не да контролира ръководството й.\r\n\"Смея да твърдя, че до момента стриктно, прецизно и ефективно изпълнявам задълженията си. Това е работата ми като администратор, който трябва да координира дейността на агенцията\", изтъкна той.\r\nОпозицията поиска оставката на Симеонов заради корупционния скандал в държавното звено. Шефът на Агенцията Петър Харалампиев се сдоби с обвинение, че ръководи престъпна група, която издавала документи срещу подкупи. В ареста са и негови служители.\r\n                    \n                    \n                Симеонов заяви, че миналото лято е получил сигнали за злоупотреби за тогавашната работа на Агенцията за българите в чужбина - от служителка в Министерството на правосъдието.\r\n\"Предоставиха ми данни, но тъй като не успях да установя достоверността на тези факти, информирах Каракачанов за сигналите и получих от него съгласие да предоставя съответните материли на компетентните служби\", каза вицепремиерът.\r\nПо думите му след като 2016 година нямаме сезонни работници от държавите с български общност, тази година те са над 16 хил. души, а работата с бъгарските общности в Украйна, Западните Балкани, Албания и Македония е засилена. Това доказвало, че изпълнява задълженията си на принципал.  ", "date": "2018.11.01", "title": "Симеонов пак не дава оставка: Работя за българите в чужбина!"}
{"url": "https://www.dnes.bg/eu/2018/11/01/nova-bolest-luda-ovca-mori-jivotnite-v-rumyniia.392262", "text": "Нова болест мори животни в Румъния, като този път са засегнати овцете, съобщава информационният сайт Зиаре.\r\n\"Скрейпи\" или \"болест на лудата овца\" е открита в пет селища в окръг Сибиу в Централна Румъния, а 600 овце ще бъдат умъртвени, за да се спре разпространението на заразата.\n\n\n\r\nЙоан Боариу - овчар, който е загубил вече 92 животни заради болестта, заяви пред телевизия Про ТеВе, че от 30 години не се е случвало да остане без животни. Друг овчар - Думитру Дънку, каза, че ще трябва да отведе 180 млади овци в кланица в окръг Хунедоара. Ветеринарните лекари са му казали, че трябва да евтанизира животните, след като една от тях се е разболяла.\r\n                    \n                    \n                Други две хиляди овце от ферма в окръг Муреш (Северна Румъния) са засегнати от болестта, като в окръга е открито още едно огнище. Специалистите посочват, че няма лечение за болестта Скрейпи и в крайна сметка болните животни умират. Единственото решение е евтаназия на овцете, предава БТА.\r\nМинистърът на земеделието Петре Дая също заяви, че умъртвяването на болните животни е единственото решение.\r\nБолестта \"Скрейпи\" не се предава на хората, но заразеното месо не трябва да се консумира.\r\nОвчарите, които умъртвяват животните си, получават от кланиците 3-4 леи, а от държавата - по 250 леи (105 лв.) за всяко животно.", "date": "2018.11.01", "title": "Нова болест! \"Луда овца\" мори животните в Румъния"}
{"url": "https://www.dnes.bg/politika/2018/11/01/bsp-sreshtu-sdelkata-za-remonta-na-su-25-zashto-edin-uchastnik.392268", "text": "БСП скочи срещу обществената поръчка за ремонт на бойните самолети Су-25, за чиито изпълнител е определена беларуска компания, и настояват военният министър Красимир Каракачанов да преразгледа сделката.\n\r\nСоциалистите питат защо от първоначално предвидената цена на поръчката от 80 млн. тя е скочила почти три пъти - на близо 180 млн. лева и защо в обществената поръчка е имало само един участник.\n\n\r\n\"Изпращат покани до две компании - в Беларус и Русия. Защо само до тези две компании? Връща се отговор само от едната - беларуската. Тази поръчка е на стойност 82 млн. лева, а предложението е за три пъти по-висока стойност -  около 180 млн. лева. Защо само една компания участва в обществената поръчка. Тук виждаме състезание с един кон, грубо погазване на законите. Защо изведнъж поръчката придобива съвсем различна стойност като цена\", запита соцдепутатът Николай Цонков.\n                    \n                    \n                \r\nЧервените настояват и самолетите да бъдат ремонтирани в българския завод \"Авионамс\" и питат защо не е отправена покана към него. Според тях ремонтът може да се извърши там за много по-ниска цена.\n\r\n\"Защо трайно е пренебрегнат националният интерес в лицето на \"Авионамс\", който преди две години получи уверението на премиера, че ще започне да извършва ремонта и на самолети. Готово ли е това управление да остави 300 авиоспециалисти без работа, давайки поръчката на фирма в Беларус?\", каза и червеният Атанас Зафиров.\n\r\n\"Основателно се съмняваме и задаваме нашите въпроси. Министърът на отбраната Каракачанов да преразгледа сделката и да не обвинява БСП, че лобира за един или друг завод, защото ние не лобираме, а защитаваме националния интерес\", завърши Цонков.", "date": "2018.11.01", "title": "БСП срещу сделката за ремонта на Су-25. Защо eдин участник?"}
{"url": "https://www.dnes.bg/science/2018/11/01/jiveem-po-dylgo-ako-imame-poveche-nevroni-v-mozyka.392260", "text": "Новите изследвания на университета \"Вандербилт\" показват, че продължителността на живота, когато се достигне сексуална зрялост зависи повече от мозъка, отколкото от тялото. По-конкретно - индивиди с по-големи тела и по-бърз метаболизъм не са тези, които живеят по-дълго. По-дълголетни са индивиди с повече неврони в мозъчната кора, независимо от размера на тялото, пише Медикъл експрес.\n\r\nВ проучването на Херкулано-Хузел са изследвни повече от 700 топлокръвни животински видове и е констатирано, че папагалите и пойните птици живеят систематично по-дълго, отколкото бозайници с подобна телесна маса. Също така, на птиците им отнема по-дълго време, за да достигнат полова зрялост, отколкото на много видове бозайници. Редица изследвания показват, причина за това е, че пойните птици имат повече неврони в мозъчната кора, отколкото примати с подобен размер.\n                    \n                    \n                \r\nВ новото изследване на Херкулано-Хузел, която е се потвърждава, че дълголетието се увеличава равномерно в топлокръвните видове заедно с абсолютния брой неврони в мозъчната кора.\n\r\n\"Колкото повече неврони има даден вид в мозъчната кора, толкова по-дълго живее, без значение дали е птица или бозайник, колко е голям и колко бързо изгаря енергията\", казва Херкулано-Хузел.\n\r\nНовите данни на Хузел показват, че хората живеят толкова дълго, колкото се очаква от броя на невроните в мозъка им. Размерът на тялото, оказва се, няма отношение към дълголетието.\n\r\n\"Има логика, че колкото повече неврони имате в кората, толкова по-дълго трябва да ви отнеме, за да стигне до зрялост и независимост\", казва Herculano-Houzel. \n\r\nКаква е връзката между наличието на повече неврони в кората и продължителността на живота? Херкулано-Хузел казва, че това е новият голям въпрос, който изследователите трябва да се справят.\n\r\n\"Това, което ограничава живота е увреждането на мозъчната кора, а не на останалата част от тялото. Колкото повече неврони в мозъчната кора имате, толкова по-дълго те ще поддържат тялото ви функционално\", казва тя.\n\r\nПротивно на останалата част от тялото, която получава нови клетки, които запълват старите, се смята, че коровите неврони трябва да издържат цял ​​живот, защото като клетки, те не се възобновяват. \n\r\n\"Мозъчната кора придава адаптивност на организма ви, тъй като той се научава как да реагира на стреса и да го предсказва. Това включва поддържане на гладкото функциониране на физиологичните функции и гарантиране, че сърдечната и дихателната функции и метаболизмът ви са наясно с това какво правите, как се чувствате и какво очаквате да се случи по-нататък. И очевидно това е ключов фактор, който оказва влияние върху дълголетието \", добавя тя.", "date": "2018.11.01", "title": "Живеем по-дълго, ако имаме повече неврони в мозъка!"}
{"url": "https://www.dnes.bg/sofia/2018/11/01/betonovoz-premaza-i-vlachi-myj-pod-mosta-na-stochna-gara.392274", "text": "Бетоновоз сгази 81-годишен велосипедист и го влачи няколко метра, стигайки под моста на Сточна гара в София, съобщиха от пресцентъра на МВР.\r\nСигналът за катастрофата е подаден малко след 12.00 часа днес.\r\nПо първоначални данни в района на улиците „Индустриална“ и „Козлодуй“ бетоновоз е прегазил 81-годишен велосипедист, който е починал на място. Извършен е оглед. Пробата на водача за алкохол е отрицателна.\r\nПо случая е образувано досъдебно производство. Изясняват се всички обстоятелства и причини за тежкия инцидент.\r\nШофьорът на бетоновоза е 60-годишен мъж. \r\n ", "date": "2018.11.01", "title": "Бетоновоз премаза и влачи мъж под моста на Сточна гара"}
{"url": "https://www.dnes.bg/stranata/2018/11/01/baba-pomogna-s-10-bona-sedmica-po-kysno-izmamena-sym.392247", "text": "Възрастна жена от Димитровград е станала жертва на телефонна измама, съобщиха от МВР - Хасково.\r\nСигналът за престъплението бил подаден от 78-годишната тъжителка следобяд вчера, въпреки че самото деяние било извършено преди седмица.\r\nПенсионерката била въведена в заблуждение по схемата \"съдействие на полицията\".\r\nСлед като изпълнила инструкциите на мним полицаи, тя хвърлила от терасата на жилището си на ул. \"Капитан Петко войвода\" сумата от 10 000 лева и зачакала връщането им.\r\nОбразувано е досъдебно производство.", "date": "2018.11.01", "title": "Баба \"помогна\" с 10 бона, седмица по-късно: Измамена съм!"}
{"url": "https://www.dnes.bg/sofia/2018/11/01/28-nelegalni-migranti-hvanaha-v-sofiia.392279", "text": "28 незаконни мигранти са били хванати от полицията в София, информира МВР. \n\n\r\n15 от чужденците са били открити в необитаема къща в софийски квартал. Те не притежавали документи за самоличност, а в рамките на извършените проверки било установено, че са влезли незаконно в страната. 14 от тях са се самоопределили като афганистанци, а един - като пакистанец.\r\nВ рамките на операцията криминалистите засекли в имот в друг квартал на столицата още една група от 13 чужди граждани.\r\nТе също били без документи за самоличност, осем от тях се представили за граждани на Афганистан, трима - на Пакистан, а други трима - на Ирак.", "date": "2018.11.01", "title": "28 нелегални мигранти хванаха в София"}
{"url": "https://www.dnes.bg/rusia/2018/11/01/rusiia-naloji-kontrasankcii-na-ukraina.392263", "text": "Премиерът на Русия Дмитрий Медведев подписа правителствено постановление, с което се въвеждат ограничения, засягащи 322 граждани на Украйна и 68 компании от тази страна, съобщи пресслужбата на кабинета в Москва, цитирана от ТАСС.\n\r\nКонтрамерките на Русия спрямо юридически и физически лица от Украйна предвиждат замразяване на некешови парични средства, бездокументни (безналични) ценни книжа и имущество на територията на Русия и забрана за прехвърляне на средства (капитали) в чужбина.\n\r\nПрез февруари 2014 г. Украйна въведе санкции срещу 1228 физически и 468 юридически лица, сред които руски чиновници, политици, шефове на компании, журналисти, някои жители на Донбас, концернът \"Алмаз-Антей\", \"Газпромбанк\", \"Аерофлот\" и др. През 2017 г. Киев наложи санкции на руски компании от сферата на интернет и медиите.\n                    \n                    \n                \r\nРуският президент Владимир Путин подписа на 22 октомври т. г. указ за специални икономически мерки в отговор на антируските санкции на Украйна. Според документа решението е \"в отговор на враждебните и противоречащи на международното право действия на Украйна, свързани с въвеждането на ограничителни мерки спрямо граждани и юридически лица от Руската Федерация\", както и с оглед защита на националните интереси.\n\r\nОграниченията, наложени от Москва, обхващат съдии от Конституционния съд на Украйна, генералния прокурор, депутати от Върховната рада, крупни бизнесмени, служители от президентската администрация, шефове на институции и на големи компании, известни политици националисти. Списъкът включва Алексей Порошенко - син на украинския президент Петро Порошенко, водача на партия \"Баткившчина\" и бивш премиер Юлия Тимошенко, друг бивш премиер - Арсений Яценюк. Санкционираните украински предприятия са най-вече от химическата и минно-рудната промишленост, пише БТА.\n\r\nРусия може да анулира контрамерките спрямо Украйна, ако Киев отмени своите санкции, отбелязва пресслужбата на руското правителство. Сред целите на руските контрасанкции кабинетът посочва \"нормализиране на двустранните отношения\" с Украйна.\r\n ", "date": "2018.11.01", "title": "Русия наложи контрасанкции на Украйна"}
{"url": "https://www.dnes.bg/stranata/2018/11/01/tir-se-obyrna-na-trakiia-zatapi-pytia-kym-moreto.392283", "text": "Магистрала \"Тракия\" в посока Бургас е блокирана при 173-я километър. Причината е обърнал се камион, съобщи \"24 часа\". На мястото се е образувала километрична тапа от коли, тъй като движението се извършва само в дясната половина на платното. Според очевидци, кола се е ударила в камиона и той се е преобърнал. Мантинелата го е спряла да не навлезе в насрещното платно и да не причини повече щети. Засега няма данни да за тежко пострадали при инцидента. ", "date": "2018.11.01", "title": "ТИР се обърна на \"Тракия\", затапи пътя към морето"}
{"url": "https://www.dnes.bg/snimka-na-denia/2018/11/01/viatyr-i-mygla-che-i-krotyk-dyjd-gradusite-nadolu.392259", "text": "Времето през следващото денонощие ще е преобладаващо облачно, а в равнините и котловините - и мъгливо.\r\nНа отделни места ще преръми. Временно подобрение на видимостта ще настъпва в следобедните часове, според  на НИМХ-БАН.\r\nЩе духа слаб до умерен вятър от изток-североизток. Минималните температури ще бъдат между 9 и 14, максималните - между 19 и 24 градуса.\r\nНад Черноморието ще преобладава облачно и мъгливо време, като временно подобрение на видимостта ще настъпва в следобедните часове. Ще духа до умерен вятър от изток-североизток. Максимални температури на въздуха и морската вода - 17-18 градуса.\r\n                \n                Над планините ще има значителна облачност, но без съществени валежи. Ще духа слаб до умерен югоизточен вятър. Максимална температура на височина 1200 метра около 19, на 2000 метра - около 13 градуса.\r\nПрез почивните дни вятърът ще бъде от източната четвърт, слаб до умерен и температурите ще продължат постепенно да се понижават, като все пак ще останат по-високи от обичайните.\r\nНад Източна България ще бъде с ниска облачност или мъгла; в часовете след обяд облачността ще се разкъсва, видимостта ще се подобрява.\r\nНад останалата част от страната ще бъде предимно слънчево с разкъсана висока облачност. Максималните температури ще са между 17 и 22 , минималните - предимно между 6 и 11 градуса.\r\n ", "date": "2018.11.01", "title": "Вятър и мъгла, че и кротък дъжд. Градусите – надолу"}
{"url": "https://www.dnes.bg/obshtestvo/2018/11/01/evroshefstvo-liubimo-glytnalo-milioni-za-shalcheta-papki.392275", "text": "2,5 милиона лева за шалчета, вратовръзки, химикалки, папки, календари, мускалчета, ключодържатели и транспаранти с логото е отчело като разход до момента родното министерство за председателството ни на ЕС, което приключи в средата на годината.\n\r\nЗа настаняването в хотели четири и пет звезди и за изхранването на скъпите гости от чужбина са платени досега също 2,5 милиона лева.\n\r\nДанните обаче не са окончателни, защото все още доста институции и общини не са отчели пълните разходи, които са направили и не са получи парите си, обяснява ресорният министър Лиляна Павлова в писмен отговор на въпрос на депутат от опозицията.\n\r\nТя напомня, че с четири постановления на МС бяха отпуснати 108,1 милиона лева, за да не се изложим пред чужденците, докато сме начело на ЕС.\n                    \n                    \n                \r\nВ тази сума обаче не влиза ремонтът на НДК, който глътна на българския данъкоплатец цели 45 милиона лева.\n\r\nЧаст от парите от постановленията се изплащат на базата на вече свършена работа, а други чакат оформянето на документите. Предвидени са средства за 32 ведомства и 93 общини.\n\r\nДоста от ведомствата обаче все още не са приключили с провеждането на мероприятията и отчитането на разходите.\n\r\nКъм 30 юни са похарчени 69,3 милиона лева, което представлява 64,1% от одобрените средства с въпросните постановления.\n\r\nКъм края на юни процентът на одобрените за изпълнение средства за 2018 г. спрямо отчетените е 46,2 на сто.\n\r\nТака че до момента 1 милион лева са отишли за осигуряване на Интернет, медиамоноторинг, техническо подсигуряване от предвидените близо 2 милиона.\n\r\nОт справката, предоставена от Павлова, се вижда, че досега са платени 2 558 765 за настаняване и изхранване на чужди делегации, а заложеният бюджет за това е 3,8 милиона.\n\r\nНад 2 милиона лева са отчетени като разход за офис оборудване и наем на техника. Близо 2,5 милиона са платени за сувенири, подаръци, реклама от предвидените по план три милиона.\n\r\nНад 1,8 милиона лева са разходваните пари за преводачите на ЕК, като по план те трябва да са 3 милиона, което означава че предстои допълнено плащане.\n\r\nКато цяло Министерството на европредседателството до момента е отчело разход в размер на 10 886 437, а предвидените за него са 16,5 милиона.\n\r\nВъншно министерство е отчело разход от 8 милиона лева, като по план трябва да получи 15 милиона, така че до края на годината вероятно ще отчете и остатъка от близо 7 милиона.\n\r\nЗа наложителен ремонт на посолствата ни зад граница МВнР е похарчило 2, 4 милиона от предвидените 2,6 милиона.\n\r\nЗа наемането на допълнителна офис техника в представителството ни в Брюксел са дадени 130 000 лева, за коли под наем в белгийската столица - още близо 800 000 лева.\n\r\nБНТ е взела над 7 милиона лева за отразяването на събитията от календара на европредседателството и чака още 600 хиляди, както е по план.\n\r\nМалко по-малко от 3 милиона е струвала на НСО охраната на високопоставените гости.\n\r\nСлужбата за охрана е трябвало да си купи спецтехника за проверка на хора и багаж, да наеме коли, включително бронирани.\n\r\nНе само всички министерства са получили пари за различни събития, ами и институции като Института по правосъдието, омбудсманът, Сметната палата, Комисията аз финансов надзор, Патентното ведомство.\n\r\n93 общини също взели средства за организирането на различни фестивали в рамките на Европредседателството. За тях сумите са по 3000 лева.\n\r\nСред тях са Гърмен за \"Да пеем и танцуваме заедно\", Девин с \"Девин денс фест\", Долна баня за \"Долна баня в Европа\", Луковит за \"Предимството да си част от Европа\" и все в тоя дух.", "date": "2018.11.01", "title": "Еврошефство любимо! Глътнало милиони за шалчета, папки..."}
{"url": "https://www.dnes.bg/eu/2018/11/01/rusnak-bie-rekordi-vnesyl-12-mln-cigari-nezakonno-v-germaniia.392295", "text": "Полицията в Германия съобщи, че е задържала руски гражданин, заподозрян, че за две години е внесъл контрабандно в Германия около 12 милиона цигари, предаде Асошиейтед прес. \n\n\r\nФедералната полиция каза, че 43-годишният мъж, чиято самоличност не се разкрива, е бил арестуван в северния пристанищен град Кил във вторник при рутинна проверка.\r\nЗадържаният е обвинен, че между 2009 и 2011 г., като член на банда за контрабанден внос, е причинил на германските данъчни служби загуби на стойност 1,67 милиона евро.", "date": "2018.11.01", "title": "Руснак бие рекорди! Внесъл 12 млн. цигари незаконно в Германия "}
{"url": "https://www.dnes.bg/sofia/2018/11/01/nova-zelena-zona-ot-ponedelnik-bitka-za-6500-mesta.392231", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС 6500 места ще се разшири зелената зона за паркиране в София от понеделник.\n\r\nНововъведението трябваше да влезе в сила от днес, но на 1 и 2 ноември от Центъра за градска мобилност няма да осъществяват контрол, а служители само ще обясняват на шофьорите за новите правила.\n\r\n5000 заявления за стикери за паркиране са подадени от живеещи в новите зони - горната част на \"Лозенец\" и части от районите \"Оборище\", \"Красно село\" и \"Възраждане\". Повечето го направили в последните дни и данните им още се обработват, съобщиха от Центъра за градска мобилност.\r\n                    \n                    \n                \"На някой места домуващите настояваха да има допълнителни паркоместа, за да има къде да паркират близо до дома си. В тези райони ще паркират най-вече домуващи, а приходите ще са основно от винетките\", коментира пред  Румяна Милова, началник на Дирекция \"Паркиране и мобилност\".\r\nОфисите на ЦГМ ще работят в делнични дни от 8:30 до 17 часа.\r\nВ събота документи ще се приемат само в офиса на станция \"Европейски съюз\" - от 10 до 16 часа.\r\nС разширението на зелената зона шофьорите вече ще трябва да плащат, за да паркират автомобилите си по бул. \"Ситняково\", ул. \"Стоян Михайловски\", бул. \"Пейо Яворов\", бул. \"Никола Й. Вапцаров\", ул. \"Атанас Дуков\", ул. \"Люба Величкова\", ул. \"Сребърна\", ул. \"Хенрих Ибсен\", ул. \"Козяк\", ул. \"Св. Георги Софийски\", бул. \"Акад. Иван Е. Гешов\", бул. \"Ген. Едуард И. Тотлебен\", ул. \"Йоаким Кърчовски\", ул. \"Камен Андреев\", ул. \"Охридско езеро\", ул. \"Гюешево\", бул. \"Инж. Иван Иванов\", бул. \"Ал. Стамболийски\", ул. \"Димитър Петков\" (до ул. \"Д-р Калинков\" и обратно), бул. \"Ал. Стамболийски\", бул. \"Константин Величков\", бул. \"Сливница\".\r\nГлобата за паркиране по пешеходни зони, тротоари и градинки е от 50 до  200 лв. 200 лв. е и санкцията за заемане на място за хора с увреждания.\r\nС новата зона местата за платено паркиране в София стават около 27 500.", "date": "2018.11.01", "title": "Нова зелена зона – от понеделник. Битка за 6500 места!"}
{"url": "https://www.dnes.bg/stranata/2018/11/01/spasiha-ot-smyrt-mechka-ot-parka-krai-belica.392230", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nСпасиха от смърт една от мечките, живеещи в Парка за танцуващи мечки край Белица. Усложнение в окото ѝ причинявало силни болки, но ѝ е направена успешна операция, съобщи .\r\nНад 26 000 метра ограда пазят спасените мечки от България и чужбина в парка край Белица.\r\nНай-старият представител там е Виолета, която е сляпа и глуха, а от скоро разместване на лещата в лявото ѝ око причинява силна болка.\r\nСлед операция окото на Виолета, остава затворено, а вететиранарите се надяват животното да заспи зимен сън и съответно, че нейния живот ще протече както би трябвало.\r\n ", "date": "2018.11.01", "title": "Спасиха от смърт мечка от парка край Белица"}
{"url": "https://www.dnes.bg/kino/2018/11/01/predhelouinski-misteriiata-na-kyshtata-s-chasovnika-zakova-vyrha.392223", "text": "Създаденият по едноименния роман на Джон Белеърс от 1973 година - \"Мистерията на къщата с часовника\" превзе предхелoуински зрителският интерес, сочат обобщените данни от киносалоните. След втората си седмица у нас историята на малкия Луис, който се мести при чичо си Джонтан и става свидетел на цяла поредица от магьоснически и опасни ситуации, е гледана вече от 19 259 зрители и има 172 000 лева приходи.\r\nНа втора позиция е изместен екшънът \"Венъм\", създаден по комиксите на \"Марвъл\" от 1988 г., 1993 г. и 1995 година. Въпреки това след месец на екраните филмът с Том Харди в главната роля е гледан вече от 109 213 зрители и има 1 196 003 лева приходи, предаде БТА.\r\n                    \n                    \n                Трета позиция е за първата премиера от миналия уикенд - анимацията \"Луис и извънземните\". Историята за малкото момче, което се сприятелява с трите извънземни, катастрофирали с летяща чиния в къщата му, е гледана от 4 839 зрители и има 46 556 лева приходи от билетите им.\r\nНа четвърто място е хорърът \"Хелуин\", продължение на класиката на Джон Карпентър от 1978 година. Случващото се 40 години по-късно с оцелялата от първото нападение на Майкъл Майърс, Лори, която отново трябва да сблъска и опази семейството си от серийният убиец, е гледано вече от 18 852 зрители и има 157 446 лева приходи за десетте дни у нас.\r\nПета позиция сред най-гледаните филми е за втората премиера от миналия уикенд - екшънът \"Унищожителят\" по романа на Джордж Уолъс и Дон Кийт от 2012 година. Спасяването на руския президент от екипаж на американска подводница, заснето в България и Великобритания, е гледано от 3 732 души и има 35 072 лева приходи за първите три дни у нас.\r\nШесто място в топ 10 е за анимацията \"Малката стъпка\". Триизмерното пътуване на йетито Миго до селото на хората, в което се запознава с телевизионния изследовател Пърси и двамата се опитват да помирят двете общества, е гледано от 59 367 зрители и има 550 016 лева приходи за петте седмици на екраните у нас.\r\nНа седма позиция е \"Роди се звезда\" с Лейди Гага и Брадли Купър в главните роли. Третият по ред римейк на едноименния филм от 1937 година, преформатиран в съвременна история за изгряваща поп звезда, подкрепяна от залязващ рок-музикант, е гледан от 21 615 зрители и има 204 724 лева приходи.\r\nОсмо място е за \"Първият човек\" - историята на Нийл Армстронг, стъпил пръв на Луната, създадена по биографичната книга на проф. Джеймс Хансен. Животът на Нийл от влизането му в НАСА до кацането на лунната повърхност е гледан от вече 15 470 зрители и има 153 842 лева приходи за трите седмици у нас.\r\nДевета позиция е за екшън-комедията \"Джони Инглиш избухва отново\". Третият филм за тайния агент от МИ-7, който отново ще трябва да спасява света с аналоговите си умения, е гледан от 63 351 зрители и има 570 811 лева приходи за месец и половина на екраните у нас.\r\nНа десето място е анимацията \"Пепеляшка: Тайната на принца\". Познатата история за бедното момиче, което този път трябва да спасява омагьосания в мишка принц, е гледана от 12 493 зрители и има 100 858 лева приходи за трите седмици у нас.\r\nИзвън първите десет е третата премиера от миналия уикенд. Награденият с два \"Давид ди Донатело\", сребърен \"Св. Георги\" италиански филм \"Неапол във воали\" е гледан от 633 зрители и има 5 350 лева приходи.", "date": "2018.11.01", "title": "Предхелоуински: \"Мистерията на къщата с часовника\" закова върха"}
{"url": "https://www.dnes.bg/stranata/2018/11/01/otnovo-arestant-duhna-pred-ochite-na-policai.392234", "text": "Арестант е избягал от болницата в Благоевград, съобщи Нова тв. \r\nМъжът се е пуснал от прозорец на Спешното отделение. \r\nИнцидентът станал в 6:45 часа тази сутрин. Двама полицаи довели 18-годишния младеж, за да бъде прегледан от лекар и след това задържан в ареста. \r\nДокато бил в отделението обаче, аретантът скочил от два метра височина. \r\nИзбягал е с белезниците, а полицаите са направили опит да го пресрещнат, но не са успели да го заловят.\r\nВ Благоевград тече акция по издирването на арестанта.  \r\n    ", "date": "2018.11.01", "title": "Отново! Арестант духна пред очите на полицаи"}
{"url": "https://www.dnes.bg/stranata/2018/11/01/pensionerska-prosiia-otkradnati-pari-ili-starcheski-lyji.392225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъзрастна жена от Бургас се оплаква, че е принудена да гладува и проси, защото роми крадат пенсията ѝ. Разказва, че не веднъж се оплаквала в полицията, но органите на реда бездействали.\r\nСрещаме 85-годишната Надя на път за дома ѝ в бургаския комплекс \"Меден Рудник\". Разказва ни, че за пореден път ѝ задигнали пенсията, предаде .\r\nЖената не крие, че проси и разчита на добрината на хората.\r\nПред блока обаче ни посрещат възмутени съседи на възрастната жена. Казват, че от две години тя ги подлагала на системен тормоз.\r\nОт полицията в Бургас заявиха, че са правили проверка по няколко сигнала на възрастната жена, но жалбите ѝ са били неоснователни.\r\n ", "date": "2018.11.01", "title": "Пенсионерска просия! Откраднати пари или старчески лъжи?"}
{"url": "https://www.dnes.bg/world/2018/11/01/nad-milion-venecuelci-izbiagali-v-kolumbiia-tazi-godina.392228", "text": "Повече от един милион венецуелци са пристигнали в Колумбия през първите девет месеца на 2018 г., а 676 000 са заминали за други държави. Това съобщиха колумбийските имиграционни власти, предаде Франс прес.\r\n\"От януари до септември 2018 г. над един милион венецуелци са влезли на колумбийска територия, а 676 000 са заминали за трети страни, главно Еквадор, Перу, Чили, Съединените щати и Мексико\", посочи в комюнике службата по миграцията.\r\nПо данни на ООН близо 1,9 милиона души са напуснали Венецуела от 2015 г., бягайки от икономическата и политическата криза. \r\nВсеки ден около 5000 граждани напускат страната, което е най-голямото преселение в новата история на Латинска Америка, пише БТА.\r\nКолумбийският президент Иван Дуке каза в края на септември, че пристигането на един милион венецуелски мигранти може да струва тази година 0,5 процента от брутния вътрешен продукт на Колумбия, което означава около милиард и 348 милиона долара.\r\n ", "date": "2018.11.01", "title": "Над милион венецуелци избягали в Колумбия тази година"}
{"url": "https://www.dnes.bg/sofia/2018/11/01/grafa-hubavee-tyrgoviiata-linee-za-edni-remont-za-drugi-falit.392229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nФалити заради ремонтите в центъра на София. Десетки търговски обекти по улица \"Граф Игнатиев\" затвориха врати, а останалите работят на загуба, предаде .\r\nСобствениците им настояват за компенсация от общината тъй като именно ремонтите пречат на търговията. \r\nТе определят действията на Столичната община като \"унищожителни“.\r\nНякои магазини по емблематичната улица вече са фалирали. Търговците споделят, че 80% от обектите вече не функционират. \r\n ", "date": "2018.11.01", "title": "Графа \"хубавее\", търговията линее. За едни ремонт, за други – фалит!"}
{"url": "https://www.dnes.bg/usa/2018/11/01/belite-myje-nai-goliamata-teroristichna-zaplaha-v-sasht.392232", "text": "Американската телевизия Си Ен Ен отказа да коментира изказването на журналиста си Дон Лемън, според когото белите мъже са най-голямата терористична заплаха в страната, съобщи Асошиейтед прес.\r\nИзказването на Лемън в ефира на Си Ен Ен в понеделник предизвика критики сред консервативните кръгове, пише БТА.\n\n\r\n\"Трябва да спрем да демонизираме хората и да осъзнаем, че най-голямата терористична заплаха в тази страна са белите мъже, повечето от които радикализирани десни, и трябва да направим нещо по отношение на тях\", каза той.\r\nТой говореше за негативното отношение към запътилия се към САЩ керван мигранти и за неотдавнашните нападения срещу двама чернокожи в Кентъки и в синагога в Питсбърг, за които са заподозрени бели мъже.\r\nГоворител на Си Ен Ен заяви вчера, че нито Лемън, нито телевизията ще направят коментар по въпроса.\r\n ", "date": "2018.11.01", "title": "Белите мъже – най-голямата терористична заплаха в САЩ?"}
{"url": "https://www.dnes.bg/eu/2018/11/01/osydiha-germanec-narygal-s-noj-bejanci-v-hailborn.392239", "text": "Съдът в германския град Хайлборн осъди германец на 5 години затвор за нападение с нож срещу четирима бежанци, предаде ДПА. \n\n\n\r\nСъдът призна 70-годишния обвиняем за виновен в опит за убийство и причиняване на сериозни наранявания. Той призна вината си и се извини като обясни, че бил много пиян по време на инцидента на 17 февруари и не си спомня действията си. \"Не съм ксенофоб, нито десен екстремист\", написа мъжът в писмо до жертвите, което беше прочетено в съда, предава БТА.\r\nМъжът е намушкал трима млади мъже с кухненски нож, според обвинението. След нападението е заявил, че е искал да изпрати послание срещу бежанската политика. При следващ разпит мъжът твърдял, че не се придържа към подобни възгледи.\r\nПри нападението германецът е ранил сериозно 17-годишен афганистанец, а 25-годишен иракчанин и 19-годишен сириец са получили леки травми. Четвъртият нападнат успял да избегне ударите и да избяга невредим.", "date": "2018.11.01", "title": "Осъдиха германец, наръгал с нож бежанци в Хайлборн"}
{"url": "https://www.dnes.bg/stranata/2018/11/01/deca-na-ekskurziia-do-rumyniia-11-bona-na-turoperator-no.392235", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТуроператор взе 11 000 лева и остави 63 деца от Велико Търново без екскурзия до Румъния. Децата трябвало да заминат днес, но половин час преди да потеглят се оказало, че фирмата превозвач от Плевен, няма да изпрати автобуси, въпреки че от туристическата агенция им превели парите още снощи. Предварително всеки от тях внесъл по 190 лева на туристическата агенция \"Магелан\".\r\nУправителят на туроператора Василия Вълкова обясни, че още снощи е превела 10 000 лева на плевенския  превозвач ЕТ \"Димитър Димитров\".\r\nДвете фирми работели заедно от години, но нямали договор, а Вълкова превеждала парите за всяко пътуване по личната сметка на управителя на фирмата превозвач Ивайло Димитров, предаде .\r\n                    \n                    \n                По телефона обаче превозвачът Ивайло Димитров обясни, че 10 000 лева, които получил снощи са стари задължения на Василия Вълкова от предишни пътувания.\r\nОт училището са категорични, че ще търсят законов начин, по който парите да бъдат върнати на децата.\n\r\n ", "date": "2018.11.01", "title": "Деца на екскурзия до Румъния. 11 бона на туроператор, но..."}
{"url": "https://www.dnes.bg/sofia/2018/11/01/koi-stolichni-kvartali-ostavat-bez-voda-utre.392244", "text": "\"Софийска вода” временно ще прекъсне водоснабдяването в някои части на столицата утре, 2 ноември, съобщиха от дружеството.\r\nВъв връзка с подмяна на уличен водопровод на ул. \"Христо Белчев\", Център, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул. \"Хан Аспарух“ от бул. \"Витоша“ до ул. \"Ангел Кънчев“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Христо Белчев“ е на ъгъла с ул. \"Хан Аспарух“.\r\nВъв връзка с изграждане на водопроводно отклонение на ул. \"Янко Сакъзов“, Център, се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: бул. \"Янко Сакъзов“ от бул. \"Васил Левски“  до ул. \" Кракра“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Янко Сакъзов“ на кръстовището с ул. \"Кракра“.\r\n                    \n                    \n                Поради подмяна на сградно водопроводно отклонение на ул. \"Св. Иван Рилски“, Център, се налага спиране на водоподаването от 09:00 до 18:00 часа на клиентите на \"Софийска вода”, живеещи в ул. \"Св. Иван Рилски“ - от бул. \"Пенчо Славейков“ до  ул. \"Доспат“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Тунджа“ на ъгъла с ул. \"Св. Иван Рилски“.\r\nПоради подмяна на сградно водопроводно отклонение на ул. \"Васи Левски“, с. Яна, се налага спиране на водоподаването от 09:00 до 18:00 часа на клиентите на \"Софийска вода”, живеещи на ул. \"Васил Левски\", ул. \"Миньорска\", ул. \"Стефан Стамболов\", ул. \"Райна Княгиня\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Райна Княгиня\" на ъгъла с ул. \"Стефан Стамболов“.\r\nВъв връзка с монтаж на водомер на ул. \"Дравски бой\", жк. \"Надежда“ 2, се налага спиране на водоподаването от 9:00 до 17:00 часа на клиентите на \"Софийска вода”, живеещи във: висока зона на бл. 233, бл. 234 и бл. 235. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 233.\r\nПоради монтаж на водомер на бл. 635 в жк. \"Връбница“ 2, се налага спиране на водоподаването от 9:00 до 17:00 часа на клиентите на \"Софийска вода”, живеещи във: висока зона на бл. 635, бл. 636 и бл. 637 . При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 635.\r\nПоради подмяна на сградно водопроводно отклонение на ул. \"Отечество“, с. Чепинци, се налага спиране на водоподаването от 09:00 до 14:00 часа на клиентите на \"Софийска вода”, живеещи на ул. \"Отечество“ - от ул. \"Стара Планина“ до ул. \"Реката“ , ул. \"Зора“ - от ул. \"Училищна“ до ул. \"Отечество“.  При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Зора“ на кръстовището с ул. \"Отечество“.\r\nПоради подмяна на спирателен кран на ул. \"Сергин Сердарски“, с. Лозен, се налага спиране на водоподаването от 10:00 до 17:00 часа на клиентите на \"Софийска вода”, живеещи на ул. \"Сергин Сердарски“ между ул. \"Могила“ и ул. \"Съединение“, ул. \"Рашовец“ - между ул. \"Сергин Сердарски“ и ул. \"Роза“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на ул. \"Сергин Сердарски“, на ъгъла с ул. \"Могила“.\r\nПоради подмяна на сградно водопроводно отклонение на ул. 182 в.з. Американски колеж, се налага спиране на водоподаването от 10:00 до 17:00 часа на клиентите на \"Софийска вода”, живеещи на ул. 182.  При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. 186 на кръстовището с ул. 182.\r\nЗаради връзка с монтаж на водомерен възел на ул. \"Неделчо Бончев“ НПЗ Искър, се налага спиране на водоподаването от 9:30 до 17:30 часа на клиентите на \"Софийска вода” на ул. \"Неделчо Бончев“ - от ул. \"Христо Топракчиев“ до бул. \"Брюксел“.  При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Неделчо Бончев“ на ъгъла с ул. \"Йордан Тодоров“.\r\n ", "date": "2018.11.01", "title": "Кои столични квартали остават без вода утре"}
{"url": "https://www.dnes.bg/za-da-se-razbirame/2018/11/01/uroci-kak-da-bydete-psihicheski-po-ustoichivi.392192", "text": "Психическата сила е не по-малко важна от физическата. Всеки ден преминаваме през различни трудности. За някои хора дори интервюто за работа представлява предизвикателство, което ги напряга до краен предел. Проблемите, трудностите, решенията, които трябва да вземем са все крайъгълни камъни, пред които психиката е изправена.\r\nНе е лесно да се борим с трудностите. За да премине през тежки времена човек трябва да е психически устойчив, за да съумее да се съхрани и да продължи напред.\r\n\r\n\r\nДо голяма степен психическата сила идва от подкрепата, която имаме в социалния си кръг. Неслучайно хора, които нямат щастието да се радват на любов и подкрепа от близки и приятели, често биват поглъщани от озлобление, омраза, липса на толерантност и загуба на доверие в хората. Оттук могат да произтекат изблици на агресия и други девиантни прояви.\r\n                    \n                    \n                За разлика от тях хората, радващи се на стабилен социален кръг имат много по-добри нива на психическа устойчивост. Доброто приемане от обществото, духовните групи, групите по интереси, доброволческата дейност, приятелите и подкрепата на близките са мощни механизми, повишаващи многократно емоционалната стабилност и способността за устояване на различни проблематични ситуации.\r\nОткрийте хора, които истински да държат на вас, да ви подкрепят и обичат. Не е нужно да са много. Достатъчно е да знаете, че имате някого до себе си, който е искрено на ваша страна. Това е достатъчно.\r\n", "date": "2018.11.01", "title": "Уроци: Как да бъдете психически по-устойчиви?"}
{"url": "https://www.dnes.bg/health/2018/11/01/rannata-diagnostika-na-prostatata-vajna-za-lechenieto.392243", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРакът на простата е най-честото заболяване при мъжете, особено след 50-годишна възраст. Често проблемите и заболяванията, свързани с простата са лечими, но е важно те да бъдат открити навреме. \n\r\nЗа съжаление, обаче, мъжете често пренебрегват своето здраве, за да не изглеждат слаби и да поставят под въпрос мъжествеността си, но подобно отношение може да се окаже пагубно. \r\n\"Все повече мъже се преглеждат. Така се откриват заболяванията по-рано. Заболяванията на простатата са лечими, ако са хванати в начален стадий. Най-добре е след 45-ата си година мъжете да потърсят първия си преглед при уролог. Това е, ако нямат семейна история на заболявания\", посъветва специалистът по брахитерапия д-р Камен Недев пред . \r\n                    \n                    \n                По думите му заболяванията на простата са хормонални, а всички лекарствени терапии подпомагат лечението с радиация. \r\n\"Брахитерапията ни позволява да дадем една силно ефективна доза директно в туморното образование, без да увредим заобикалящата тъкан. Брахитерапията е лъчелечение от вътре навън. Тя дава най-добро качество на живот след излекуване\", подчерта медикът.\r\nПо негови думи имаме по-ниска заболеваемост в България, тъй като заболяването се търси по-рядко и коментира, че в България няма мащабни кампании за преглеждане. \r\n\"Основното в живота е балансът. Няма доказателства, че дадени храни или алкохолът са свързани с това заболяване. Честото посещение на уролога е най-добрата превенция\", обобщи д-р Недев.", "date": "2018.11.01", "title": "Ранната диагностика на простатата – важна за лечението"}
{"url": "https://www.dnes.bg/rusia/2018/11/01/atentatite-v-rusiia-i-mladejite-ne-namirashti-si-miasto-v-sveta.392236", "text": "Руският електронен в. \"Взгляд\" намира \"голям брой общи черти\" между вчерашния \"терористичен акт в Архангелск\", където тинейджър се взриви в местния клон на ФСС (Федералната служба за сигурност), и масовото убийство в град Керч на Кримския полуостров, където друг ученик уби по-рано този месец 20 души с пушка и експлозиви.\n\r\nЕксплозията в Архангелск предизвика не по-малък отзвук в обществото от престъпления с повече жертви и заради обекта на атаката, и заради личността на извършителя, отбелязва онлайн изданието. \n\r\nПо неофициални данни 17-годишният атентатор самоубиец предварително съобщил в интернет чат за подготвяния терористичен акт, но никой не му повярвал.\n\n\n\n\r\n                    \n                    \n                Загиналият обаче симпатизирал на левите анархисти, използвал в социалните мрежи името и снимката на руския нихилист от 19-и век Сергей Нечаев. Според руски медии проявявал и силен интерес към дейността на германската ляворадикална групировка Фракция \"Червена армия\", извършвала убийства и обири, отвличала самолети, взривявала държавни обекти.\n\r\nСъщо като 18-годишния убиец от Керч Владислав Росляков 17-годишният анархист от Архангелск Михаил Злобицки прекарвал много време в интернет. Единият събирал данни за нападения в американските училища, другият - за радикали анархокомунисти от минали времена.\n\r\nИ двамата обаче били самотни, с проблеми в семействата и на практика без приятели. Затова руската държава трябва да реагира - но не само и не толкова със забрани, засягащи оръжията и интернет, изтъква изданието, цитирано от БТА.\n\r\n\"Най-важното, а и най-трудното е да научим психолозите по училища и вузове да откриват подобни младежи, които не могат да си намерят място в света\" и в крайна сметка вършат самоубийствени престъпления, пише \"Взгляд\".\n\r\nУниженията, училищният тормоз, бойкотите, насочени срещу \"по-различни\" съученици, може да бъдат смъртоносно опасни, предупреждава руският електронен вестник.\n\r\n\"Всички трябва да се учим да слушаме и да чуваме другите хора. Това е по-трудно, но по-действащо, по-ефективно и по-полезно от поредната вълна безсмислени забрани, които все едно няма да се изпълняват\", заключава \"Взгляд\".\r\n ", "date": "2018.11.01", "title": "Атентатите в Русия и младежите, не намиращи си място в света"}
{"url": "https://www.dnes.bg/mish-mash/2018/11/01/tikven-portret-na-putin-plashi-potrebiteli-v-mrejata.392240", "text": "Потребител на Reddit показа в навечерието на Хелоуин как изглежда \"най-големият страх\". \r\nТой публикува снимка на тиква, в която е изрязано лицето на президента на Русия Владимир Путин. Вътре в тиквата е сложена свещ, осветяваща дупките за очите така, че образът изглежда зловещо. \r\nСнимката много бързо набира популярност. Тиквата беше наречена Владимир Тиквин. Потребители на Reddit посочват, че поради тиквената рамка Путин прилича на космонавт. \r\n\"Волдемор Путин?\" - предлага свой вариант потребител с ник ReddyMcRedditorface, намеквайки за главния злодей в романите на Хари Потър.  \r\n\"Не е много по-страшен от Хилари\", шегува се 33llikgnik.\r\nДруги предлагат да се остави политиката и да се признае, че майсторът, автор на портрета на руския лидер върху тиквата, е направил \"отлична скулптура\", пише Лента.ру.\r\n ", "date": "2018.11.01", "title": "\"Тиквен\" портрет на Путин плаши потребители в мрежата"}
{"url": "https://www.dnes.bg/obshtestvo/2018/11/01/shte-gi-ima-kolednite-dobavki-kato-tezi-za-velikden.392249", "text": "Финансовият министър Владислав Горанов обяви, че най-вероятно коледни добавки за пенсионерите ще има и те ще са като тези за Великден. \r\nТогава по 40 лв. за празника получиха най-възрастните с пенсии до до 321 лв., колкото в момента е линията на бедност у нас.\r\nОтносно искането на бизнеса да отпадне втората година от майчинството Горанов смята, че това не е нужно, но уточни, че догодина се запазва размерът на обезщетението за този период – 380 лв. на месец.\r\nПредпоставки за предсрочни избори няма, призивите за това са болни амбиции на хора, които не са готови да управляват, коментира още Горанов.\r\n\"Няма смислена причина за хвърляне на държавата в политическа нестабилност. Поведението на вицепремиера Валери Симеонов извън думите му към майките, за които се извини, не дава повод за крайни действия\", настоя той.\r\n                    \n                    \n                По думите му, ако лидерът на НФСБ излезе от малката коалиция, това ще бъде предпоставка за нестабилност, а на този етап такива промени са нежелани.\r\nГоранов обяви още, че големите в една коалиция винаги страдат от действията на по-малките партньори.", "date": "2018.11.01", "title": "Ще ги има! Коледните добавки – като тези за Великден"}
{"url": "https://www.dnes.bg/top-novini/2018/11/01/viktorio-krotyk-no-neprekysnato-se-e-symniaval-v-darina.392216", "text": "Пистолет \"Смит енд Уесън\" е оръжието, с което са убити Дарина и нейната дъщеря. Оръжието е законно на Виторио Александров и е само едно от 75 000-те оръжия, регистрирани в столицата. Те са собственост на 41 000 граждани и фирми, предава .\r\nВикторио е купил пистолета през 2014 г., когато започва работа в голяма фирма за сигнално-охранителна дейност.Мъжът се е явил на психотест и си е извадил  свидетелство за чисто съдеббно минало. Одобрен е за работа като охранител, но докато е на смяна, не е имал право да ползва личния си пистолет. През 2019 т. е трябвало да поднови разрешителното си за оръжие, чийто срок е 5 години. Тогава освен за чисто съдебно минало е трябвало да представи документ, че не страда от психическо заболяване.\r\n                \n                Документът струва между 15 и 20 лв в различните ДКЦ. \"Не е наказван, съвестен служител, напълно нормален човек\". Така шефовете му описват служителя си, който застреля дъщеричката си, а преди това пред очите й убива и нейната майка.\n\n\n\r\n26-годишният мъж твърди пред разследващи, че не помни добре случилото се. Показанията му били хаотични и противоречиви. По думите му, не искал да убива момиченцето, но се спънал в тъмнината и натиснал спусъка на пистолета без да иска. Куршумът се оказва фатален за детето.\r\nОхранителят се крил над три часа в изоставена постройка край Горни Богров, където ги оставил и таксиметровия шофьор, който пък отказал да вземе детето.\r\nПреди да се качи в таксито, Викторио се разхождал из улиците, минал през Северния парк, возил се в автобус. Убил Дарина, защото се чувствал пренебрегнат. Жената вече не го наричала с мили думи. Пред колеги той е споделял, че не харесва родителите й. Те пък били силно притеснени за дъщеря си, молили я да се прибере с детето при тях, но тя обяснила, че ще се заключи в апартамента, сподели близък до семейството пред Нова тв. Той също така обяснил, че усещал младото момичето подтиснато в компанията на Викторио.\r\nОказва се, че двойният убиец също така постоянно се съмнявал в партньорката си. Бил мълчалив с колегите си и не понасял шегите им, че Дарина може да се среща с друг.\r\n\"Не се включваше в мъжки разговори за жени. Споделял е, че не харесва родителите на приятелката си, но чувствата им били взаимни.Внушаваше си, че разни мъже я ухажват. Иначе е кротко момче\", разказва негов колега, пожелал анонимност.\r\nСпоред него не е вярно, че Викторио е психопат. Бил особняк, по-свит и скромен, но не и луд. Всички колеги били много задружни и си помагали в трудни моменти. Никой от тях не предполагал, че е способен да убие някого, особено детето\".\r\nОще една причина за обтегнатите им отношения е факта, че Викторио нямал висше образование, а Дарина била студентка, която скоро щяла да се дипломира.", "date": "2018.11.01", "title": "Викторио - кротък, но непрекъснато се е съмнявал в Дарина"}
{"url": "https://www.dnes.bg/cars/2018/11/01/chist-kysmet-ili-zloveshta-katastrofa-audi-r8-razpoloveno.392171", "text": "\n\r\nПрез уикенда медиите в Италия и Австрия публикуваха ужасяващи снимки от автомобилна катастрофа, при който Audi R8 се е разцепил на две при удара. Това отново повдигна въпроса за безопасността на борда на суперавтомобилите, които предлагат компаниите, особено когато става въпрос за модели с двигател, разположен пред задния мост. \n\r\nОсновната информация за инцидента идва от един от пожарникарите, участвал в разчистването на пътя и обезопасяването на катастрофиралия автомобил. \n\r\nУдарът е станал в събота сутринта на мокър път, близо до границата на Италия с Австрия. Водачът на спортния автомобил с мощност 600 конски сили е ударил VW Transporter, след това са дошли и няколко удара в скалите и мантинелата, като на финала R8-цата се е разцепила на две. \n                    \n                    \n                \r\nСпоред непотвърдена информация, водачът на Audi-то е оцелял, а след това са били необходими два часа, за да отворят отново пътя за движение. \n\r\nНяколко анализатори обясниха, че автомобилните компании са наясно с това, че колите със средноразположен двигател могат да бъдат много опасни, особено когато става въпрос за модели с мощност 600 конски сили като R8. \n\r\nЗатова и при тях се прилагат много по-сериозни мерки за безопасност, основно при защитата на пасажерите в купето, където защитата откъм мотора е на много високо ниво.\n\r\n", "date": "2018.11.01", "title": "Чист късмет или зловеща катастрофа? Audi R8 – разполовено!"}
{"url": "https://www.dnes.bg/obshtestvo/2018/11/01/chestit-praznik-otbeliazvame-denia-na-narodnite-buditeli.392218", "text": "На 1 ноември отбелязваме Деня на народните будители. \n\r\nПосветен е на делото на книжовниците, на просветителите и на борците ни за национално освобождение, съхранили през вековете духовните ценности на нацията и нейния морал - Йоасаф Бдински, Григорий Цамблак, Константин Костенечки, Владислав Граматик, поп Пейо, Матей Граматик, Св.Иван Рилски, Неофит Бозвели, братята Димитър и Константин Миладинови, Георги С. Раковски, Васил Левски, Христо Ботев, Иван Вазов, Стефан Караджа, Хаджи Димитър, Любен Каравелов, Добри Чинтулов и още стотици радетели за народна свяст и българско самосъзнание. \n\r\nЗа първи път Денят на народните будители се чества през 1909 година в Пловдив. \n\r\nПрез 1922 година Стоян Омарчевски, министър на просвещението, внася предложението за отбелязване на 1 ноември като празник на народните будители. \n                    \n                    \n                \r\nОт 1 ноември 1923 година с указ на цар Борис Трети е обявен за общонационален празник в памет на заслужилите българи. \n\r\nПрез 1945 година е забранен. \n\r\nЧестването му се възобновява със Закона за допълнение на Кодекса на труда, приет от 36-то Народно събрание на 28 октомври 1992 година, когато е обявен официално за Ден на народните будители и за неприсъствен ден за всички учебни заведения в страната.", "date": "2018.11.01", "title": "Честит празник! Отбелязваме Деня на народните будители"}
{"url": "https://www.dnes.bg/usa/2018/11/01/trymp-prashta-15-000-voinici-vs-pohoda-na-migrantite.392219", "text": "Президентът на САЩ Доналд Тръмп заяви, че броят на военните, разположени на границата с Мексико, може да достигне 15 000, предаде БТА като цитира Асошиейтед прес.\n\n Тръмп каза днес пред репортери в Белия дом, че мярката цели да не позволи влизането в САЩ на мигрантите, пътуващи от Централна Америка. Керванът им все още е на близо 1600 км от границата.\n\r\nСАЩ \"ще бъдат подготвени\" и мигранти \"няма да идват в нашата страна\", добави той.\n\r\nВ момента с охраната на границата помагат 2100 души от Националната гвардия.\n\r\nОгромният керван от мигранти от Централна Америка преминава през територията на Мексико. \n                    \n                    \n                \r\n10-те хиляди души, повечето жени и деца, напредват към границата със САЩ. \n\r\nПоходът на мигрантите не бе спрян и от заплахата на американския президент Доналд Тръмп, че ще изпрати армията по границата на САЩ и няма да позволи преминаването на хората на американска територия. \n\r\nМексиканските власти се надяват да успеят да овладеят потока от хора, като създават редица бюрократични проблеми на бягащите от бедността в родните им страни. \n\r\nСпоред правилата хората трябва задължително да се регистрират и да подадат молби за убежище – процес, който трае със седмици.", "date": "2018.11.01", "title": "Тръмп праща 15 000 войници vs. похода на мигрантите "}
{"url": "https://www.dnes.bg/obrazovanie/2018/11/01/ocenkite-ot-uchilishte-minavat-i-za-pred-universiteta.392220", "text": "Оценките от избираемите предмети от профилираната подготовка в 11-и и 12-и клас ще важат в университета по предмети със същата тематика.\n\r\nТе ще носят определени кредити, които при решение на висшите учебни заведения, ще бъдат признавани, без да бъдат изучавани в отделни курсове. Такава възможност ще има от учебната 2020/2021 г., обясниха от образователното министерство пред \"Монитор\", след като на сайта на ведомството бяха публикувани новите програми за профилирана подготовка в гимназиите.\n\r\nУчебните предмети за профилираното обучение са 15 – математика, български език и литература, чужд език, информатика, информационни технологии, история и цивилизации, география и икономика, философия, биология и здравно образование, физика и астрономия, химия и опазване на околната среда, музика, изобразително изкуство, предприемачество, физическо възпитание и спорт.\n                    \n                    \n                \r\nСпоред новите програми профилираната подготовка представлява съвкупност от три до четири учебни предмета\n\r\nДва от тях ще се определят на национално ниво, а другите един или два на училищно. Всеки от профилиращите предмети ще се състои от задължителни и избираеми модули. \"Учителите ще имат възможност да работят по избираеми модули. Те имат пълна свобода, правят програмата и разпределя учебното време, наименование на модула, така че да надгради още учебното съдържание\", обясни пред \"Монитор\" експертът в образователното министерство Александър Трингов. \n\r\nНапример по българския език и литература учениците ще имат 4 задължителни модула -\"Езикът и обществото\", \"Езикови употреби\", \"Диалогични прочити\" и \"Критическо четене\", в които има различни варианти за изучаване на автори и произведения. В тях се засягат различни теми с помощта на български и чужди произведения, като целта е да придобият определени знания. По математика пък имат модул \"Геометрия\", \"Елементи на математическия анализ”, \"Практическа математика\" и \"Вероятности и анализ на данни\". С тях се цели учениците да владеят прилагането на определения и на теореми, както и да моделират различни ситуации, да изследват модели и да интерпретират получени резултати.\n\r\nПри интерес от страна на учениците обаче учителите ще имат възможност да разработят допълнителен модул, по който да преподават материал, който е различен от задължителните и профилираните предмети в 11-и и 12-и клас. Именно те ще носят кредити и ще могат да бъдат признавани от университетите, които вземат такова решение. Ректорът на УНСС Стати Статев коментира, че това първо трябва да бъде обсъдено на Съвета на ректорите\n\r\n \"Бих подкрепил тази идея, ако тези изпити се водят от преподаватели или университетски, или които са обучение от университетски преподаватели, тъй като те имат поглед върху съдържанието на дисциплината, програмата, как се провежда тя, как се изпитва. Това е тема на дълъг разговор\", обясни Статев. \n\r\nЗа него било важно да бъде приета и програмата, по която се водят съответните модули.\n\r\nПрофилираните предмети ще обхващат между 18 и 20 часа седмично, като към тях влизат и избираемите модули. Така, ако учениците имат четири профилирани предмета с по 4 часа, остават още 2 или 4, които могат да бъдат използвани за някой от избираемите модули. \"Ако имат профилиращи предмети английски, немски език, математика и информатика. По два от тях може да има, а по останалите – не. Това се решава на ниво училище дали да има избираеми модули и по кои предмети\", обясни още Александър Трингов.\n\r\nУчениците от профилираните гимназии ще държат втора матура по един от профилираните предмети. Те ще бъдат върху материала от задължителните модули. Учениците с профилиращ предмет български език и литература ще имат възможност да положат и трета избираема матура, която също ще е върху задължителните модули. Евентуалният проблем за учениците би бил, че всеки учител избира с какъв текст да представи конкретна тема и съответно ще бъдат разглеждани различни произведени в различните класове. \n\r\n\"Ако се явяват на трети държавен зрелостен изпит, това не предполага да е върху тези изучавани текстове. Ще се проследяват изучените компетентности и умения, без значения чрез кой текст\", разясни Трингов. Той добави, че форматът на матурата тепърва ще се разработва, след като бъдат утвърдени програмите.", "date": "2018.11.01", "title": "Оценките от училище минават и за пред университета"}
{"url": "https://www.dnes.bg/snimka-na-denia/2018/11/01/oblaci-v-chetvyrtyk-no-pyk-shte-e-toplo-do-25-s.392221", "text": "В четвъртък по поречията на реките, в низините и в Източна България ще има ниска слоеста облачност или мъгла. \n\r\nСлед обяд видимостта временно ще се подобри и облачността ще се разкъса. \n\r\nНад Западна и Централна България през по-голямата част от деня ще е със значителна висока облачност. \n\r\nЩе духа слаб до умерен вятър от изток-североизток. \n\r\nМаксималните температури ще са между 20° и 25°, в София - около 23°,  от НИМХ. \n\r\nПо Черноморието облачността ще е значителна. В сутрешните часове на места ще се образува мъгла. След обяд временно видимостта ще се подобри и облачността ще се разкъса. Ще духа слаб до умерен североизточен вятър. \n                \n                \r\nМаксималните температури ще са 17-20°. Температурата на морската вода е 17-18°. Вълнението на морето ще е 1-2 бала. \n\r\nВ планините ще бъде предимно слънчево. Ще духа слаб до умерен югоизточен вятър, по високите и открити части от запад-югозапад. Максималната температура на височина 1200 метра ще е около 19°, на 2000 метра – около 13°.\r\n ", "date": "2018.11.01", "title": "Облаци в четвъртък, но пък ще е топло, до 25°С"}
{"url": "https://www.dnes.bg/sofia/2018/11/01/nov-mesec-nov-razhod-razshiriavat-zelenata-zona-v-sofiia.392222", "text": "Новият месец идва с разширена зелената зона за платено паркиране в София.\n\r\nНовите места, за които ще се плаща за час престой, са около 6500 и са в районите: \"Възраждане\", \"Красно село\", \"Лозенец\" и \"Оборище\".\n\r\nШофьорите вече ще трябва да плащат, за да паркират автомобилите си в участъци от бул. \"Ситняково\", ул. \"Стоян Михайловски\", бул. \"Пейо Яворов\", бул. \"Никола Й. Вапцаров“, ул. \"Атанас Дуков\", ул. \"Люба Величкова\", ул. \"Сребърна\", ул. \"Хенрих Ибсен\", ул. \"Козяк\", ул. \"Св. Георги Софийски\", бул. \"Акад. Иван Е. Гешов\", бул. \"Ген. Едуард И. Тотлебен\", ул. \"Йоаким Кърчовски\", ул. \"Камен Андреев\", ул. \"Охридско езеро\", ул. \"Гюешево\", бул. \"Инж. Иван Иванов\", бул. \"Ал. Стамболийски\",   ул. \"Димитър Петков\", бул. \"Ал. Стамболийски\", бул. \"Константин Величков\", бул. \"Сливница\".\n                    \n                    \n                \r\nРазширението включва и местата за паркиране пред блокове, на които до сега хората са оставяли колите си безплатно.\n\r\nЗа живеещите в тези райони е предвиден годишен стикер от 100 лв. на автомобил.\n\r\nЦената за паркиране в зелената зона е 1 лв. за час, а максималната продължителност на престой  – 4 часа.\n\r\nЩе има гратисен период за информационна кампания, санкциите започват от 4 ноември. ", "date": "2018.11.01", "title": "Нов месец, нов разход - разширяват \"зелената зона\" в София"}
{"url": "https://www.dnes.bg/obshtestvo/2018/11/01/vnimanie-shofiori-velosipedisti-i-peshehodci-akciia-zima.392224", "text": "От 1 ноември  започва акция \"Зима\" на Пътна полиция, която ще е разделена на три етапа. \r\nАкцията започва с проверки на велосипедисти и пешеходци, както и за техническата изправност на автомобилите за зимния сезон. \n\r\nОт 15 ноември водачите трябва да са със сменени гуми, които да бъдат пригодени за зимни условия или протекторът им да бъде над 4 мм. \r\nПрез първият етап на акцията  ще бъде проверявана изправността на превозните средства, включително и на велосипедите.\r\nВъв втория етап ще бъде засилен контролът за това дали пешеходците спазват правилата на пътя.\r\n ", "date": "2018.11.01", "title": "Внимание шофьори, велосипедисти и пешеходци: Акция \"Зима\"!"}
{"url": "https://www.dnes.bg/index/2018/11/01/receptata-dnes-pile-pikata-v-maslo.392133", "text": ":\r\n4 броя пилешки гърди без кост\r\n1 яйце\r\n3 супени лъжици лимонов сок\r\n¼ чаша брашно\r\n1/8 чаена лъжица чеснов прах\r\n1/8 чаена лъжичка червен пипер\r\n¼ чаша масло\r\n½ кубче пилешки бульон\r\n½ чаша вряща вода\r\n \r\n:\r\n \r\nВ малка купа разбийте яйцето заедно с 1 лъжица лимонов сок. Оставете настрана.\r\n \r\nВ плитка купа смесете брашното, чесновия прах, червения пипер. Оваляйте пилешките гърди първо в сместа с яйцето, после в подправките с брашното.\r\n \r\nЗагрейте голям тиган на средна температура. Разтопете останалото масло в него и запържете пилешкото до златисто.\r\n \r\nВъв врящата вода разтворете бульона. След това добавете 2 супени лъжици лимонов сок. Добавете течността в тигана. Покрийте с капак за 20 минути като обърнете пилешките гърди след десетата минута.\r\n \r\nГарнирайте по желание със салата или друга гарнитура.\r\n\r\n", "date": "2018.11.01", "title": "Рецептата Dnes: Пиле пиката в масло "}
{"url": "https://www.dnes.bg/temida/2018/11/01/falstart-na-deloto-sreshtu-genov-ubil-jena-si-v-peshtera.392226", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФалстарт на повторното гледане на делото срещу Георги Генов, който по особено жесток начин уби съпругата си Катя на кръстовище в Пещера.\n\r\nТой бе осъден от Окръжния съд в Пазарджик на 25 години затвор, но Апелативният съд в Пловдив върна делото за ново разглеждане, след като се оказа, че в протокола липсва един от подписите на председателя на съдебния състав Ивета Парпулова.\n\r\nМайката на убитата Катя не събра сили да дойде отново в съдебна зала и да срещне убиеца на дъщеря си.\r\nГеорги Генов уби съпругата си Катя с множество удари с нож на кръстовище в Пещера в началото на септември 2017 година.\r\n                    \n                    \n                Делото срещу него се гледа по реда на съкратеното съдебно следствие. През месец май Окръженият съд в Пазарджик го осъди на 25 години лишаване от свобода.\r\nПрисъдата беше обжалвана пред Апелативния съд в Пловдив от адвоката на Генов и близките на убитата жена.\r\nСпоред апелативните магистрати в протокола на съдебния състав, постановил наказанието, липсва подпис на председателя Ивета Парпулова. Това се приема като липса на такъв документ, а с това и на липса на проведени задължителни стадии от съдебната фаза на процеса.\r\nТова е и причината делото да бъде върнато за ново разглеждане от друг съдебен състав на Окръжния съд в Пазарджик.\r\nНай-въмутителното според почернената майка е, че по бързата приоцедура е разгледано делото срещу Георги Генов. Тя поиска и по-тежко наказание за убиеца на дъщеря си.\r\nОт съда в Пазарджик отказват коментар. Съдия Ивета Парпулова е в отпуск. Новият съдебен процес срещу Георги Генов днес не можа да стартира заради отсъствието от разпоредителното заседание на адвоката на подсъдимия Николай Антов.\r\nОказа се, че защитникът на Георги Генов си е счупил крака и не може да присъства в съдебната зала.\r\nПодсъдимият заяви, че държи на неговата защита. Това стана и причина съдът да насрочи следващото съдебно заседание за 21 ноември.\n\r\n ", "date": "2018.11.01", "title": "Фалстарт на делото срещу Генов, убил жена си в Пещера"}
{"url": "https://www.dnes.bg/world/2018/11/01/otkriha-chernata-kutiia-na-razbiliia-se-indoneziiski-samolet.392227", "text": "Открита е черната кутия на катастрофиралия по-рано тази седмица самолет в Яванско море, съобщи първоначално местна телевизия, цитирана от ДПА.\n\r\nВодолаз е намерил устройството на дъното на 30 метра дълбочина. То е в добро състояние, съобщи Метро ТВ.\r\nМеждувременно по-късно стана ясно, че водолази са открили част от черна кутия на падналия индонезийски самолет. Това предаде ДПА, като се позова на ръководителя на националната агенция за издирвателни и спасителни операции. \"Това е част от черната кутия, защото има липсваща част\", каза Мухамад Сяуги. Той допълни, че засега не е ясно коя от двете черни кутии е това - тази, която записва гласовете в пилотската кабина, или онази с данните за полета.\n                    \n                    \n                \r\nСяуги съобщи още, че водолазите са открили и предмет с дължина около 1,5 метра, за който смятат, че е част от самолета.\n\r\n\"Боинг\" 737 МАКС 8 на индонезийската нискотарифна авиокомпания \"Лайън еър\"се разби в Яванско море в понеделник 13 минути след излитането си от столицата Джакарта за град Пангкал Пинанг на остров Суматра, припомня БТА. Загинали са всички 189 души на борда - 181 пътници и осемчленен екипаж.\n\r\nСамолетът бил въведен в експлоатация само преди няколко месеца. Той имал проблеми при предишния си полет до Джакарта в неделя.\n\r\n ", "date": "2018.11.01", "title": "Откриха черната кутия на разбилия се индонезийски самолет"}
{"url": "https://www.dnes.bg/usa/2018/11/01/podigravat-se-na-trymp-s-ukaz-shte-promenia-konstituciiata.392242", "text": "\"Знаете ли? Тръмп може изцяло да пренапише конституцията\", гласи заглавието на фейлетон във \"Вашингтон пост\", посветен на изказаното от президента на САЩ намерение да отмени със свой указ гарантираното от конституцията право за придобиване на американско гражданство по рождение. Текстът е съставен от мними новини, приписвани на крайнодесния новинарски портал breitbart.com. \n\r\nНа 1 януари 2019 г. \"Брайтбар\" \"съобщава\", че съгласно новопридобитите си пълномощия да променя 14-ата поправка в конституцията относно гражданството президентът Тръмп е издал указ, с който американско гражданство се признава само на членовете на неговото семейство, определен кръг негови приятели и сътрудници в Белия дом, руснаците, които живеят в имоти на Тръмп, неколцина журналисти, предимно от тв канал \"Фокс нюз\", и един рапър.\n\n\r\n                    \n                    \n                Седмица по-късно същата медия \"съобщава\", че федерален съдия оспорва указа, но Тръмп отменя съответния член от конституцията и уволнява съдията, чиито предци са от Мексико. \n\r\nПрез януари следва \"новината\", че президентът е разпоредил - пак с указ - депортирането на 11 милиона нелегални имигранти в срок от седем дни. А след като Американският съюз за граждански свободи предявява протест, с друг указ праща в затвора всички адвокати от съюза, а също и специалния прокурор Робът Мълър.\n\r\nАвторът на фейлетона надува балона с мними съобщения на \"Брайтбар\", че Тръмп разпорежда на министерството на правосъдието да прекрати всички граждански и криминални дела, че отменя Първата поправка и поставя извън закона всички медии освен няколко, сред които \"Фокс нюз\" и \"Брайтбар\", че променя Втората поправка, за да не бъде свален от поста си от Конгреса и че министърът на отбраната и председателят на Съвета на началник-щабовете не са виждани на публично място, след като са критикували президента. \n\r\nНа 19 февруари \"Брайтбар\" пише, че лейди Либърти, позната от статуята на входа на нюйоркското пристанище, лично се появява в Овалния офис и моли Тръмп да спре с тези укази. Той обаче й отговаря: \"Ще е хубава картинка да паднеш на колене\".\r\n ", "date": "2018.11.01", "title": "Подиграват се на Тръмп: С указ ще променя конституцията!?"}
{"url": "https://www.dnes.bg/stranata/2018/11/01/da-prodadesh-grajdanstvo-znachi-da-prodadesh-bylgariia.392252", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-сериозният случай на корупция по високите етажи. Така бяха определени арестите в Държавната агенция за българите в чужбина. \n\r\nПредседателят и Петър Харалампиев е обвинен в това, че е получавал подкупи директно от кабинета си, а сумите варирали според важността на документа и бързината, с която той е трябвало да бъде издаден. Била установена и схема за продажба на удостоверения за български произход. \n\r\nБившият правосъден министър Зинаида Златанова определи продажбата на българско гражданство като продажба на България и заяви в предаването „България сутрин“ по телевизия Bulgaria ON AIR, че Държавната агенция за българите в чужбина има големи правомощия върху решенията кой и дали да вземе паспорт, а самото гражданство има морална и етична страна. \n                    \n                    \n                \r\nЗлатанова разказа още, че нейният заместник Илия Ангелов е подавал сигнали до прокуратурата още тогава, които преди години са били определяни за административни нарушения.\n\r\nБившият правосъден министър каза, че през 2011 година българско гражданство са получили над 18 хиляди души, а след взети мерки, тази цифра паднала до една трета. Златанова акцентира и върху това, че през 2001 година български паспорт са поучили по-малко от 1000 души, а през 2004 - та, когато страната ни подписва договор за присъединяване към Европейския съюз, новите ни сънародници са 5 пъти повече.\n\r\n\"Защо през 2001 година, която не е толкова далеч, тези същите наши сънародници не са имали такова желание да бъдат българи, а след присъединяването ни към ЕС изведнъж се увеличават\", попита тя чрез ефира на .\n\r\nТя беше категорична, че българското гражданство се използва, защото много малък процент от получилите български паспорт са дошли да живеят у нас и допринасят за нашето общество.\n\r\nЗинаида Златанова критикува и намерението на сегашния министър Цецка Цачева бързо да се приемат законови промени в тази посока, защото според нея това не трябва да се прави толкова бързо без да се обмисли.\n\r\n ", "date": "2018.11.01", "title": "Да продадеш гражданство значи да продадеш България!"}
{"url": "https://www.dnes.bg/stranata/2018/11/01/jestokata-realnost-22-ubiti-jeni-za-godina-ot-partniorite-si.392241", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n26-годишният Викторио Александров ще се изправи днес пред съда, за да бъде определена мярката му за неотклонение.\r\nСамо преди дни той разстреля брутално партньорката си – 23-годишната Дарина Министерска, уби едногодишното им дете и отвлече с пистолет таксиметров шофьор, насочен към главата му.\r\nСнощи, пред разследващите, Викторио обяснил, че не помни нищо от двете убийства. Единствено си спомнял как се е разхождал в Северния парк с детето и се е возил с него из автобуси.\n\n\n\n\n\r\n\"Очевидно в държавата ни има проблем с насилието над жени. Въпросът е обаче как той да се разреши. Престъпността не бива да се разделя на мъжка и женска. Тя е провокирана от дълбоки социални проблеми и на практика е следствие, а не причина\", коментира пред  експертът по сигурност Николай Марков.\r\n                    \n                    \n                По думите му основна вина за подобни трагедии имат хората, заемащи високи политически длъжности, които не взимали превантивни мерки срещу насилието сред българското общество.\r\n\"Безспорно е нужно в държавата ни да има работещи инструменти, социални и образователни програми, защото поглеждайки статистиките за насилието в българските домове, които не включват малцинствата, ситуацията е тревожна\", отбеляза адвокатът Николай Хаджигенов.\r\nА статистиките са повече от смразяващи!\r\nСамо от началото на 2018 година 22 жени са били убити от своите бивши или настоящи съпрузи или партньори. 3 деца – от своите бащи. ", "date": "2018.11.01", "title": "Жестоката реалност: 22 убити жени за година от партньорите си!"}
{"url": "https://www.dnes.bg/obshtestvo/2018/11/01/ot-ns-za-1-noemvri-za-buditelite-obrazovanieto-patriotizma.392255", "text": "Депутати от всички парламентарни групи припомниха делото на просветителите и честитиха от парламентарната трибуна Деня на народните будители. В декларации те обаче не пропуснаха и да отправят критики към политическите си опоненти на 1 ноември.\n\r\nМилена Дамянова от ГЕРБ призова депутатите от БСП да прочетат своята \"Визия за България\" в частта за образованието и да не заблуждават своите избиратели.\n\r\n\"Предлагате обувки, храна и вещи за учениците, за да ходят на училище. Този подход от 90-те години показа, че не работи. Не записвайте остарели изречения в програма, която има претенции да е визионерска. Имайте памет за миналото. Записахме заедно, че образованието е национален приоритет. Затова не използвайте кухи фрази като нова програма, един учебник... Предложете истински стъпки\", предложи им Дамянова.\n                    \n                    \n                \r\nТя припомни и че управляващите вече са взели реални мерки, увеличават учителските заплати и отделят повече средства за образование.\n\r\n\"Имената на будителите са много и се множат всеки ден. Това са учителите, които с отдаденост работят за образованието на децата ни, и родителите, които събуждат интереса към книгата в ранните детски години. Това са преподавателите, учените, творците и хората на словото\", завърши депутатката от ГЕРБ.\n\r\nЕрол Мехмед от ДПС посочи, че днес е ден за почит, признателност и духовна връзка с предците ни, тези които осъзнато са вдъхновявали и пробуждали народа през вековете. По думите му обаче като че ли не сме разчели истинските послания на достойните синове на България.\n\r\n\"Днес е невъзможно да не направим паралел със светлите исторически личности и държавните дела днес. Дали днешната уж демократична България е била мечтаната чиста и свята република на Левски? А ние работим ли съвестно и отговорно за отечеството, и поправяйки си кривините, вървим ли заедно? Или заради властта и парите сме готови да продадем гражданството, да продадем българщината. Няма как да не се събудиш от този крещяш патриотизъм\", каза Мехмед.\n\r\nСпоред Чавдар Велинов от БСП пък днес е светъл празник в тежко, трудно и нездраво време.\n\r\n\"Празникът е единствен по същината си. Идеята за празника възниква в отговор на остра необходимост от животоспасяващо лекарство за тялото и духа на българското и страдащото ни отечество\", каза той.\n\r\nПо думите му обаче днес хуманитарното образование е в криза.\n\r\n\"Днес още в началните класове се предлага да се въведат часове по предприемачество, дигитални технологии, реклама и маркетинг… хубаво. Но от учебното съдържание всяка година отпадат значими автори, а същевременно функционалната неграмотност непрестанно се увеличава. Децата не искат да четат, а да притежават, не искат да учат, за да знаят, а да вземат диплома и да печелят\", каза соцдепутатът.\n\r\nПроф. Станислав Станилов от \"Обединени патриоти\" пък настоя, че всички, които милеят за отечеството и работят за него, са будители.\n\r\n\"Днес е празникът на народните будители, които сътвориха онзи български дух, довел Възраждането в България и превърнал средновековният български човек в модерен. Трябва да изучаваме делото на будителите, да го показваме пред нацията, да даваме пример кой какво е направил\", каза той.\n\r\nСпоред Боряна Георгиева от \"Воля\" днес всеки може да бъде будител, а единственото условие е безкористният патриотизъм.\n\r\n\"Живеем в епохата на модерните технологии и огромното влияние на социалните мрежи. Днес всеки един от нас може да бъде будител за последователите си в интернет, за своите близки, за съседите си, за екипа, в който работи… Необходимото условие е само едно - патриотизмът\", настоя тя. ", "date": "2018.11.01", "title": "От НС за 1 ноември: За будителите, образованието, патриотизма..."}
{"url": "https://www.dnes.bg/politika/2018/11/01/47-500-lv-za-ochila-i-leshti-na-slujitelite-v-ns.392257", "text": "47 500 лева ще похарчи парламентът за очила и лещи на служителите си, които работят с видеодисплеи.\r\nЗа чифт очила или лещи администрацията на Народното събрание ще даде точно по 208 лева без ДДС, а който иска по-скъпи ще трябва да си доплати.\r\nНужда от корекция на зрението ще се доказва с преглед от очен лекар в правителствена болница.\r\nФирмата, която ще спечели обществената поръчка, ще трябва да предлага лещи от поне пет производители.\r\nИзборът на рамки на очила пък ще е от най-малко 50. Те ще са от титан, алуминий, неръждаема стомана, пластика, цяла рамка, корда, глазант.\r\nА за удобството на служителите оптиките, в които ще се поръчват лещи и очила в София на спечелилия търга, ще трябва да са поне две.", "date": "2018.11.01", "title": "47 500 лв. за очила и лещи на служителите в НС"}
{"url": "https://www.dnes.bg/stranata/2018/11/01/duhnaliiat-arestant-18-godishna-krimka-dilyr-na-droga.392245", "text": "Избягалият арестант, който  в Благоевград пред очите на полицаите, е 18-годишен младеж, задържан заради наркотици, уточниха от МВР – Благоевград.\n\n\n\r\nПолицаите заловили младежа около 6:30 часа с 0,6 грама марихуана в джоба си. Преди да го задържат в ареста те го конвоирали за преглед в болница, както е процесуалния ред. \r\nТам дежурният лекар дал становище, че младежът не бива да бъде задържан, защото страда от заболяване. \r\nМомчето решило да изпробва стар трик – имал нужда от тоалетна. Полицаите повярвали на тинейджъра, но той хукнал да бяга по коридора. \r\n18-годишният скочил през прозореца на един от кабинетите от около 2 метра височина и избягал.\r\nМладежът е стар познайник на полицита, уточниха от МВР. ", "date": "2018.11.01", "title": "Духналият арестант – 18-годишна кримка, дилър на дрога"}
{"url": "https://www.dnes.bg/sofia/2018/11/01/profesor-minko-balkanski-e-buditel-na-godinata-2018.392258", "text": "Професор Минко Балкански е \"Будител на годината\" 2018. Той е избран единодушно от жури, в което е и бившият председател на парламента професор Огнян Герджиков. Отличията се дават за пети път, съобщи БНР.\n\n\r\nПрофесор Минко Балкански е най-възрастният номиниран. Той е на 91 години.\r\nСветовноизвестният физик и фондацията на името на неговия баща \"Миню Балкански\" издирва, подпомага и подготвя талантливи българчета за кандидатстване в престижни международни научни институти.\r\nНоминациите за кампанията включват хора от най-различни професии. Най-младият номиниран е на 19 години.\r\n\"Издирването и подпомагането на млади таланти не е само мисия на проф. Балкански, това е и наша мисия\", каза  директорът на програма \"Христо Ботев\" Кирил Калев.", "date": "2018.11.01", "title": "Професор Минко Балкански е \"Будител на годината\" 2018"}
{"url": "https://www.dnes.bg/usa/2018/11/01/meseci-stres-i-slojni-proceduri-a-dnes-jeliaz-spokoen.392246", "text": "Нямаме информация какъв е статусът на делото ми в САЩ. За нас най-важното беше, че аз оставам тук, обяви Желяз Андреев, след като стана вчера ясно, че САЩ са оттеглили искането за екстрадицията на българина.\r\n \r\nАко отида в Америка, рискът да бъда задържан е голям и реален, но САЩ не са дестинация, която искам да посетя, отбеляза той.\r\n \r\nПреди месеци САЩ обвиниха Андреев и още четирима българи – всички колеги в кол център, за нарушаване на ембаргото за търговия със Сирия. Българските власти обаче отказаха да го задържат за постоянно след обществен натиск. След това България и САЩ започнаха консултации по искането за екстрадиция.\r\n \r\nЖеляз Андреев обяви, че е разбрал за щастливата развръзка по казуса още в понеделник вечерта от хора от екипа на премиера.\r\n \r\n\"Съобщиха ни, че САЩ официално са изпратили нота, с която заявяват, че оттеглят своето искане. Просто ни помолиха да изчакаме до сряда, докато мине официалното изявление\", каза Желяз Андреев пред bTV.\r\n \r\nПо думите му са протекли сложни и тежки преговори в рамките на няколко месеца. \r\n \r\n\"Последно имахме среща през юни, на която ни бе пояснено, че предстоят тези няколкомесечни преговори и няма да има развитие по казуса, което да бъде общодостъпна информация за известно време\", каза приятелката на Желяз – Милена Здравкова.\r\n \r\n\"Казаха ни, че ние трябва да запазим спокойствие и да не предприемаме никакви юридически действия, тъй като казусът не е юридически. Ние с цената на много усилия останахме пасивни. Не предприемахме абсолютно никакви действия, не се интересувахме дори какво се случва\", допълни тя.\r\n \r\n\"Трудно е да си търпелив, лично аз свикнах с положението, в което бяхме през тези няколко месеца\", поясни Желяз.\r\n \r\nТой допълни, че от няколко месеца отново е стъпил на трудовия пазар и се е преориентирал към друга сфера.", "date": "2018.11.01", "title": "Месеци стрес и сложни процедури, а днес – Желяз спокоен!"}
{"url": "https://www.dnes.bg/cars/2018/11/01/toiota-izteglia-nad-1-6-miliona-avtomobila-ot-pazara.392272", "text": "Японският автомобилостроител Тойота (Toyota) обяви днес, че изтегля над 1,6 милиона превозни средства в света зарaди проблеми с въздушните възглавници, предаде Франс прес. Това е нов тежък удар за компанията, която от септември вече два пъти изтегли значителен брой автомобили. \n\n\n\r\nВ единия случай Тойота изтегля 1,06 милиона автомобила. Европа е особено засегната с 946 000 автомобила, особено моделите Авенсис (Avensis) и Корола (Corolla), от които 81 000 във Франция.\r\nСистемата на въздушните възглавници трябва да бъде заменена. \"Би могло да стане вътрешно късо съединение\", което да повреди цялата система , обясни компанията в комюнике.\r\n                    \n                    \n                \"В някои случаи предупредителната лампа може да се включи\" и въздушната възглавниица или въздушните възглавници, както и механизмите, които позволяват на предпазните колани да се затворят при силен удар и да се избегне изхвърлянето напред на пътника \"биха могли да се деактивират\", съобщи компанията.\r\n\"В други случаи тези системи биха могли да се разтворят по непредпазливост\", добави Тойота в комюникето.\r\n\"Тези условия биха могли да увеличат риска от нараняване или произшествие\", уточни автомобилостроителят, който няма информация за подобен инцидент в Япония. Тойота не би могла да предостави данни за другите страни.\r\nЯпонската автомобилна компания съобщи и за друго изтегляне - на 600 000 автомобила, от които 255 000 в Европа.\r\nНа тези превозни средства, които вече са засегнати от предишните изтегляния, трябва да бъде инсталиран нов апарат за надуване на въздушните възглавници от страната на пътника.\r\nСегашната система, която е произведена от Таката (Takata), \"представлява риск за неправилно разгръщане при произшествие\". Японската компания за оборудване фалира през юни 2017 година заради дефектните си въздушни възглавници, причинили смъртта на около 20 души в света и довели до изтеглянето на стотици милиони автомобили на различни компании.\r\nТойота е свикнала с изтеглянето на автомобили, тъй като предпочита да е предпазлива след проблемите с неочакваното ускорение, появили се през 2009-2010 година в САЩ.\n\r\nБТА", "date": "2018.11.01", "title": "Тойота изтегля над 1,6 милиона автомобила от пазара"}
{"url": "https://www.dnes.bg/technology/2018/11/01/tehnologichnite-akcii-zagyrbiha-oktomvri-s-oblekchenie.392264", "text": "Технологичните акции отбелязаха през октомври най-лошия си месец от рецесията през 2008 г. насам. Технологичният индекс Nasdaq се срина с 9,2 на сто, което е най-лошото му месечно представяне от ноември 2008 г., когато изтри 10,8 на сто от стойността си, предава Bloomberg.\r\nПо онова време финансовите пазари бяха в криза, а Nasdaq беше в края на шестмесечен спад, през който индексът загуби повече от 40% от стойността си.\r\nВсички големи борсово котирани технологични компании претърпяха големи загуби през октомври, водени от 20-процентен спад в цената на акциите на Amazon и 9,7-процентноно понижение при Alphabet.\r\nИнвеститорите се отдръпнаха от книжата, които постигаха най-добра възвръщаемост през последните години, тъй като притесненията за търговската война на американския президент Доналд Тръмп и нарастващите лихвени проценти накараха мениджърите на фондове да обърнат поглед към активи, които се възприемат като по-безопасни, ако икономиката обърне тенденцията към понижение.\r\n                    \n                    \n                Технологичният сектор определено не беше единственият страдащ през октомври. Осем от 10-те подгрупи на S&P 500 отчетоха спадове, водени от акциите на компаниите от енергетиката и потребителския сегмент, които отчетоха по-големи понижения от технологичната група. Широкият S&P 500 спадна с 6,9%, а Dow Jones Industrial Average се понижи с 5,1%.\r\nТехнологичният сектор обаче като цяло има по-голямо въздействие върху пазара, тъй като пет от шестте най-ценни компании в САЩ са от този сектор и са от градове в Силициевата долина или района на Сиатъл.\r\n\r\n ", "date": "2018.11.01", "title": "Технологичните акции загърбиха октомври, с облекчение"}
{"url": "https://www.dnes.bg/politika/2018/11/01/ns-reshi-mediite-na-svetlo-sobstvenik-pari-reklami.392261", "text": "Поправките в Закона за задължителното депозиране на печатни и други произведения, внесени от депутати от ДПС, сред които Делян Пеевски, бяха приети окончателно от парламента.\r\nВече доставчиците на медийни услуги, в т.ч. печатни, електронни и онлайн медии, трябва да посочват на сайтовете си информация за действителния си собственик, както и дали това е лице, заемащо публична длъжност, и дали има влязла в сила присъда спрямо него.\r\nЩе се декларира и лицето, което фактически контролира съдържанието на медийната услуга и редакционната политика, ако то е различно от собственика.\r\nПри промяна на собствеността тя трябва да се декларира в срок от 7 дни.\r\nС промените се задължават доставчиците на медийни услуги - печатни, електронни и онлайн медии, да декларират до 30 юни всяко получено финансиране в предходната календарна година, в т.ч. заеми и банкови кредити, договори с партии, с местни и държавни органи, с дружества с държавно или общинско участие в капитала, включително в резултат на обществени поръчки, рекламните договори с лица, подлежащи на регулация, както и договорите, по които е получено финансиране по европейски проекти или от други международни финансови институции и донори.\r\n                    \n                    \n                Ще се декларират размерът на финансирането, основанието за предоставянето му, както и данни за лицето, което го е предоставило.\r\nДекларациите ще се публикуват в регистър на Министерството на културата, който трябва да бъде създаден до една година след влизането в сила на закона и да бъде достъпен онлайн.\r\nПри забавяне, неподаване на декларация или обявяване на неверни данни се предвижда санкция от 10 до 15 хил. лева. Глобата за повторно нарушение е от 20 до 30 хил. лева.\r\nРазпространителите на печатни издания ще трябва да декларират и броя на обекти за продажба на дребно. Ако последните са 1/3 от всички обекти, ще се праща информация в Комисията за защита на конкуренцията. Санкциите за неподаване на декларация и невярна информация ще са от 10 до 15 хил. лева за първо и от 20 до 30 хил. лева за повторно нарушение.\r\nМакар че измененията в закона минаха почти без дебати, Антон Кутев от БСП посочи, че с тях ще излязат на светло само малките медии.\r\nТой смята, че от закона не става ясно кой контролира медийното поведение и съдържанието на изданията.\r\nВелислава Кръстева от ДПС обясни, че съдържанието се контролира от главните редактори или от отговорните редактори.\r\nКутев обаче настоя, че главните редактори се съобразят с някой, който осигурява парите.\r\nЧервеният Филип Попов пък отбеляза, че в закона отсъства дефиниция за \"действителен собственик“, а такава би трябвало да има.\r\nСпоред Йордан Цонев от ДПС поправките в закона са нужни, защото са крачка в правилна посока, която би спряла клеветите към страната ни.\r\n\"Сега анализът на медийната среда е базиран само на доклади на \"Репортери без граница\", а България е критикувана от тази неправителствена организация и ние гледаме как те изготвят доклади, чийто цели абзаци са абсолютно неверни, а не може да се правят класации, които абсолютно не отговарят на истината\", коментира той.\n\r\n ", "date": "2018.11.01", "title": "НС реши: Медиите на светло – собственик, пари, реклами..."}
{"url": "https://www.dnes.bg/muzika/2018/11/01/urok-po-rodoliubie-bylgariia-zemia-blagoslovena.392253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Концерт-спектакълът \"България – земя благословена\" ще потопи публиката на зала 1 на НДК в митовете, легендите и историята на нашите земи. \n\r\nЦялото това пътешествие ще бъде съпроводено от танците и изключителните достижения на най-великите български поети и писатели.\n\r\nСъбитието ще се проведе на 3 ноември под патронажа на министъра на образованието Красимир Вълчев.\n\r\n\"Искаме българският народ да се почувства свързан с миналото на тази земя и да намери смисъл за добри дела\", сподели в студиото на \"България сутрин\" актрисата Параскева Джукелова.\n\r\n\"Това е един красив урок по родолюбие. Мисля, че за него няма давност, времената винаги са сложни. Важно е отношението към най-близките и към мястото, на което живееш\", допълни още режисьорът Борис Радев пред \n                    \n                    \n                \r\n\"България – земя благословена\" представлява микс от поезия, танц, сатира и въздействащи песни. Комбинация, която рядко може да се види на една сцена.\n\r\nСпектакълът ще се играе за втори път, след като беше представен на закриването на българското европредседателство.\r\n ", "date": "2018.11.01", "title": "Урок по родолюбие: \"България – земя благословена\" "}
{"url": "https://www.dnes.bg/sofia/2018/11/01/prezidentyt-za-da-si-buditel-e-nujna-doblest.392265", "text": "\"Едни будят с таланта си, други с пример, но за да си будител, интелектуалният авторитет не стига\", заяви президентът Румен Радев във връзка с Деня на народните будители.\r\nПреди срещата на държавния глава с ръководители на културни институции, общественици и дейци в областта на науката, образованието, културата и изкуството, пред сградата на президенстката институция се състоя традиционна церемония по издигане на националния флаг. \r\nПрезидентът и върховен главнокомандващ на Въоръжените сили при почетния строй на Националната гвардейска част и поздрави гвардейците с празкика.\r\nРумен Радев призова български народ да пребори унинието, мрака, безразличието и моралната криза, за да пребъде България. \r\nСпоред него будители е имало в най-мракобесните времена, има ги и днес.\r\n\"Будителите родиха възраждането, затова вярвам, че съвременните будители също ще бъдат на висотата на историческото предизвикателство\", добави той.", "date": "2018.11.01", "title": "Президентът: За да си будител е нужна доблест!"}
{"url": "https://www.dnes.bg/muzika/2018/11/01/mislish-li-nova-pesen-zadava-istinski-vajnite-vyprosi.392276", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\n\r\nПламен Денчев \"Funky Miracle\" излиза с ново парче, което цели да провокира младите хора да мислят. \"Мислиш ли“ задава много истински важни въпроси, а видеото към песента е въздействащо и графично. \n\r\nАвтор на текста е самият Пламен, който сподели, че \"Мислиш ли\" е създадена още през пролетта за участие в конкурс на БНР. След това изпълнителят решил да направи и видео. \n\r\n\"Много съм щастлив от резултата, който се получи с такъв избор на видео - лирик видео. В днешно време са много популярни такива видеа, много световни артисти пускат първо лирик видео\", каза той пред \n                    \n                    \n                \r\nПесента е с меланхолично звучене, а самият изпълнител разказва, че има много минималистичен аранжимент. \n\r\n\"Вътре има единствено пияно и глас и много малко други ефекти. Мисля, че така нещата, за които говоря вътре, достигат по-директно до хората“, сподели още Денчев. \n\r\nМузикантът увери, че \"Funky Miracle\" продължават да работят съвместно и в момента подготвят новия си албум.", "date": "2018.11.01", "title": "\"Мислиш ли\" – нова песен задава истински важните въпроси "}
{"url": "https://www.dnes.bg/temida/2018/11/01/varnenecyt-ubil-baletista-iska-na-svoboda-no.392277", "text": "25-годишният неправоспособен Петър Здравков, който блъсна и уби варненския балетист Мартин Чикалов и избяга, поиска от съда да бъде променена мярката му за неотклонение от задържане под стража в по-лека.\r\nВарненският окръжен съд остави обаче молбата му без уважение. Предстои да бъде насрочена дата за процеса, а дотогава Петър ще остане в ареста.\n\n\n\n\r\nРазследването срещу него приключи само 50 дни, след като той, управлявайки автомобила си без шофьорска книжка и с превишена скорост, блъсна Мартин, избяга от местопроизшествието и се укри.\r\nТежкият пътен инцидент стана на 10 септември тази година на бул. \"Приморски\" до Морската градина. 20 часа след катастрофата и след като беше обявен за общодържавно издирване, Петър се предаде сам в полицията в присъствието на адвоката си.\r\n                    \n                    \n                Въпреки че разследването е приключено и са разпитани 17 свидетели, според Окръжната прокуратура във Варна не е отпаднала възможността Петър да извърши друго престъпление, ако е на свобода, както и да се укрие.\r\nПрокуратурата е събрала доказателства, които характеризират обвиняемия и не са в негова полза. В процеса на разследването стана ясно, че Петър е санкциониран два пъти за това, че кара без книжка. Въпреки това той си купил БМВ-то, с което блъсна и уби Мартин, буквално дни преди инцидента, пише \"\".\r\nМагистратите приеха аргументите на прокуратурата и със свое определение остави без уважение молбата на 25-годишния мъж.", "date": "2018.11.01", "title": "Варненецът, убил балетиста, иска на свобода, но..."}
{"url": "https://www.dnes.bg/tenis/2018/11/01/grigor-dimitrov-veche-19-ti-v-ranglista-na-atp.392294", "text": "Сезонът на Григор Димитров приключи със загуба от  Марин Чилич (Хърватия).\r\nНай-добрият български тенесист отпадна за шеста поредна година от  осминафиналите на турнира от сериите \"Мастърс\" в Париж, съобщиха от \r\n109 минути трая мачът между българина и хърватина. Димитров допусна пробив в първия си сервис-гейм, който веднага след  това върна, а при 4:5 и при 5:6 той отрази общо пет сетбола на  съперника.\r\nВ тайбрека хасковлията поведе с 5:3 точки, но Чилич стигна до  обрат с четири поредни разигравания.\r\nОт началото на сезона Григор има 24 победи от 43 срещи, а този резултат ще му коства десетото място.\r\nОт понеделник той ще падне до номер 19 в световната ранглиста.\r\n \r\n ", "date": "2018.11.01", "title": "Григор Димитров вече 19-ти в ранглиста на ATP"}
{"url": "https://www.dnes.bg/stranata/2018/11/01/vodolazi-vadiat-tialo-ot-reka-marica-v-plovdiv.392300", "text": "Тяло на мъж вадят от река Марица в Пловдив, съобщиха от МВР.\r\nСигналът е подаден днес към 13:15 ч. от охранители на пешеходния мост в града. \r\nТе съобщили, че забелязали тяло във водите на реката. В момента служители на пожарната и водолази са предприели действия за изваждане на тялото от водата.\r\nПредстои да бъде изяснена самоличността и причината за настъпилата смърт, се посочва в съобщението.", "date": "2018.11.01", "title": "Водолази вадят тяло от река Марица в Пловдив"}
{"url": "https://www.dnes.bg/akoshtete-vqrvaite/2018/11/01/selena-gomes-detronirana-veche-ne-e-nomer-1.392286", "text": "Селена Гомес вече не е най-следваната знаменитост в Instagram. Тя оглавяваше класацията дълго време, но вече е детронирана и остава на второ място. Звездата, с най-много последователи, е Кристиано Роналдо. \r\nФутболистът беше втори дълго и дишаше във врата на певицата, а сега най-накрая я надмина. Изпълнителката на \"Kill Em with Kindness\" има  144,308,767 последователи, а Роналдо - 144,309,204, пишат от Elle.com.\r\n \r\nЗа пренареждането обаче си има причина. В края на септември Селена заяви, че си взима почивка от социалните мрежи, а освен това се е подложила на лечение в психиатрична клиника. Тя не е публикувала снимки в профила си от 23 септември, докато Кристиано продължава да е доста активен в Instagram.\r\n \r\n", "date": "2018.11.01", "title": "Селена Гомес детронирана, вече не е номер 1"}
{"url": "https://www.dnes.bg/temida/2018/11/01/haralampiev-ostava-v-aresta-za-postoianno.392292", "text": "\n\r\nПредседателят на ДАБЧ Петър Харалампиев, главният секретар Красимир Томов и Марко Стойов остават за постоянно в ареста, реши спецсъдът.\r\nСпоред прокуратурата те са вземали подкупи, за да издават удостоверения за български произход.\n\n\n\n\r\nРешението на спецсъда не е окончателно и може да бъде обжалвано.\r\nПрипомняме ви, че Харалампиев бе задържан, заедно с още 20 свои колеги на 29 октомври след акция в Държавната агенция за българите в чужбина заради издавани документи за български произход срещу няколко хиляди евро.\r\nВицепремиерът Красимир Каракачанов бе въвлечен в скандала, след като бе обвинен, че именно ВМРО са предложили Харалапмиев за председател на ДАБЧ.\r\n                    \n                    \n                Той обаче се оправда като заяви, че партията му никога не се е финансирала от продажба на документи за гражданство и посочи, че ако подобно нещо се докаже, хората от партията отговорни за това ще си носят последствията.", "date": "2018.11.01", "title": "Харалампиев остава в ареста за постоянно"}
{"url": "https://www.dnes.bg/health/2018/11/01/vuzf-provede-krygla-masa-za-predizvikatelstvata-pred-reformata-v-zdraveopazvaneto.392303", "text": "Висшето училище по застраховане и финанси (ВУЗФ) бе организатор и домакин на кръгла маса на тема \"Модели за преструктуриране на здравеопазването в България (проблеми и възможни решения)\", която се проведе на 30 октомври в университета.\r\nДискусията събра представители на трите страни в предложените модели за реформа в здравеопазването – държавата, болниците и застрахователите и очерта най-големите предизвикателства пред реформата. Основната цел на кръглата маса беше да се чуят различните гледни точки, проблемите, които възникват, предизвикалествата пред страните и как да бъдат минимизирани рисковете за системата.\r\nВ кръглата маса участваха министърът на здравеопазването Кирил Ананиев и зам.-министърът Жени Начева, представители на ръководството на Асоциацията на българските застрахователи, шефове на най-големите застрахователни компании у нас, директори на университетски болници, членове на Фискалния съвет и ректори на медицински университети.\r\n                    \n                    \n                Кръглата маса се организира под шапката на Лабораторията за научно-приложни изследвания на ВУЗФ – ВУЗФ Lab, която бе открита официално преди дни. Една от целите на Лабораторията е да бъде трибуна за провеждане на точно такива професионални дискусии, които да произвеждат решения и правилни модели за реформи в здравния, финансовия, данъчния, икономическия и други сектори.\r\nКръглата маса за промените в здравеопазването беше първата от тях. От ВУЗФ Lab. обещаха да бъдат посредник в този процес и да организират втора среща по темата, след като станат ясни резултатите от дейността на работните групи в Министерството на здравеопазването. Тези работни групи бяха създадени, за да изработят предложения за най-добрите решения за модел на здравеопазването, които се очаква да бъдат факт до края на годината.\r\nВ началото на срещата бяха представени и директорите на програмните направления на Лабораторията на ВУЗФ, които с експертизата си ще участват в по-нататъшните дискусии. Следващата подобно събитие, което ВУЗФ Lab организира е научно-приложна конференция относно данъчното законодателство. Тя ще се проведе на 16 ноември във ВУЗФ.\r\n ", "date": "2018.11.01", "title": "ВУЗФ проведе кръгла маса за предизвикателствата пред реформата в здравеопазването"}
{"url": "https://www.dnes.bg/notifikacii/2018/11/01/za-pyrvi-pyt-u-nas-korigiraha-bezkryvno-mitralna-klapa.392271", "text": "За първи път у нас беше направена безкръвна реконструкция на силно увредена митрална клапа на 84-годишен пациент със сърдечна недостатъчност. \n\r\nМинимално инвазивната процедура (MitraClip) беше извършена от екипа на проф. Иво Петров от Аджибадем Сити Клиник Сърдечно-съдов център в сътрудничество с проф. Власис Ниньос от Солун. \n\r\nБезкръвната операция, която набира скорост поради отличните резултати, е алтернатива на отвореното хирургично лечение и е подходяща при пациенти с митрална инсуфициенция и с висок риск за открито оперативно лечение.\n\r\nКомплексната оценка на мултидисциплинарния екип от Сърдечно-съдов център, воден от проф. Петров, установява, че отворена сърдечна операция за пластика или подмяна на митралната клапа, няма да бъде понесена от 84-годишния пациент. Състоянието му допълнително се утежнява и от редица придружаващи заболявания, както и от предшестващи сърдечна операция и коронарни интервенции през последните години. Без сериозна медицинска намеса за корекция на тежката митрална недостатъчност, прогнозата за живота на мъжа е крайно негативна.\n                \n                \r\n\"Специалното устройство MitraClip наподобява кламер, който щипва разминаващите се платна на клапата, те застават в една плоскост, събрани едно към друго и така вече клапата не пропуска. Това радикално лечение се прилага рутинно в 7 европейски страни, като се реимбурсира. В световен мащаб се прилага повече от 10 години с извършени над 50 000 имплантации. Последните данни от проучването COAPT, които бяха представени на най-големия международен конгрес по инвазивна кардиология - TCT в Ню Йорк, са изключително позитивни. Те показват, че имплантирането на MitraClip не само прекратява пропускането на клапата, но подобрява качеството на живот и увеличава преживяемостта\", обясни националният консултант по инвазивна кардиология проф. Иво Петров.\n\r\n\"Постигнахме повече отколкото очаквахме. Въпреки че операцията беше доста трудна поради нелесната анатомия на пациента, резултатът от морфологична и клинична гледна точка е отличен. Митралната инсуфициенция беше гигантска, а сега буквално има само следи от нея. Пациентът е стабилен с много добра клинична прогноза\", сподели минути след операцията удовлетворението си проф. Петров.\n\r\nСредноевропейската статистиката сочи, че около 0,5 % от населението страда от вторична недостатъчност на митралната клапа поради разширение на кухините на сърцето. \n\r\nЗа България това са приблизително 30 000 души. Тези пациенти са обект на отворено хирургично лечение, като 10% от тях са високорискови. При част от пациентите пропускането на митралната сърдечна клапа или митралната инсуфициенция е в резултат на разширяване кухините на сърцето и раздалечаване на платната на клапата, при което тя започва да пропуска. Класическото решение е отворена операция - пластика (прибиране на платната на клапата) или смяна на самата клапа. При тези пациенти с вторично възникнала митрална недостатъчност, помпената функция на сърцето е много отслабена, а придружаващите я белодробни, бъбречни, чернодробни заболявания правят откритата оперативна интервенция високорискова. За тях имплантирането на MitraClip е единственият шанс на лечение.", "date": "2018.11.01", "title": "За първи път у нас: Коригираха безкръвно митрална клапа"}
{"url": "https://www.dnes.bg/obshtestvo/2018/11/01/ot-1-ianuari-nov-institut-za-prognozi-za-vremeto-kym-mon.392285", "text": "Решението на Общото събрание на БАН, което е съгласувано с Министерството на образованието и науката, е от 1 януари 2019 г. голяма част от НИМХ - цялата оперативна дейност, да премине към новата организация, която ще бъде създадена към МОН, и да бъде създадено ново научно звено в БАН. Това заяви председателят на Общото събрание на БАН проф. Евелина Славчева, попитана какво предстои занапред между НИМХ и БАН, съобщава БТА. \r\nБившият директор на НИМХ проф. Христомир Брънзов каза вчера на пресконференция в МОН след среща с министъра на образованието и науката Красимир Вълчев, че метеоролозите са притеснени от решението за спешно и срочно закриване на НИМХ от Общото събрание на БАН. Проф. Брънзов, каза, че на 26 октомври в НИМХ е получено писмо, в което се съобщава, че ОС е открило процедура за закриването на НИМХ и дава срок от десет дни, ако от НИМХ имат възражения.\n\n\n \r\n                    \n                    \n                \"Има учени от НИМХ, които желаят да останат да работят в БАН и заради това започваме процедура за откриването на ново научно звено към Академията\", каза днес проф. Славчева. \r\n\"Същевременно в края на декември - до 31 декември, трябва да закрием НИМХ към БАН, за да може онези учени, които желаят, с цялата оперативна дейност да преминат в новото звено. Затова Общото събрание на БАН работи за едновременното протичане на тези три паралелни процеса, два от които са в нашите правомощия. От 1 януари се създава нов институт към МОН, създава се и ново научно звено в БАН, което според броя на учените, ще бъде или институт или специализирано научно звено, но и се закрива досегашният НИМХ-БАН, за да се открие НИМХ-МОН\", обясни още проф. Славчева. \r\nТя каза, че след като започне процедурата по закриването, трябва в НИМХ да бъдат уведомени и в десетдневен срок да направят възражения, ако желаят. \r\n\"Някой вероятно е подвел министъра на образованието, че планираме по-ранно закриване на института - преди откриването на новите две звена. Това е абсолютно невярно и ние се придържаме към нашите договорености, това са абсолютно неоснователни страхове. И независимо, че формално оттеглихме подписите си към споразумението, ще продължим да изпълняваме тази процедура. Ще изпълним всички поети задължения и на 31 декември този институт ще престане да съществува, а от 1 януари ще се открият новите два института\", коментира проф. Евелина Славчева.\r\nПрипомняме, че преди 2 дни Българската академия на науките обяви, че се оттегля от участието си в Споразумението за Националния институт по метеорология и хидрология, с което дава свобода на НИМХ да се отцепи, заради \"противоконституционни параграфи в Бюджет 2019\".\r\nСпоред учените залегналите текстове в проектобюджета за 2019 година противоречат на подписаното на 18 септември 2018 г. споразумение между БАН, Националния институт по метеорология и хидрология, Националния браншов синдикат \"Висше образование и наука\" при КНСБ и МОН, а също така са в разрез с постигнатите договорки, потвърдени пред Общото събрание на БАН.", "date": "2018.11.01", "title": "От 1 януари нов институт за прогнози за времето към МОН "}
{"url": "https://www.dnes.bg/business/2018/11/01/shveicariia-maha-ogranicheniiata-za-nashi-rabotnici.392309", "text": "Швейцарският президент заяви, че неговата страна ще премахне през следващата година ограниченията за румънски и български работници, които искат да работят в страната, предаде Асошиейтед прес.\n\r\nШвейцарският президент Ален Берсе заяви днес в Букурещ, че съществуващите сега ограничения, наложени на румънските и българските работници, ще отпаднат през май следващата година.\n\r\nШвейцария не е член на ЕС, но позволява на граждани на ЕС да работят в страната. Но тя активира предпазна клауза, за да ограничи броя на работниците от България и Румъния - две от най-бедните страни от ЕС, заради безпокойства за това, че те заемат работни места в сектори с безработица, надхвърляща средната, отбелязва АП, цитирана от БТА.\r\n                    \n                    \n                Румънският президент Клаус Йоханис обяви от своя страна, че Швейцария е предоставила 180 милиона швейцарски франка /179,5 милиона евро/ на Румъния чрез кохезионните фондове на ЕС, като тези пари са инвестирани в сферата на граничната сигурност, съдебната система, инфраструктурата и околната среда.", "date": "2018.11.01", "title": "Швейцария маха ограниченията за наши работници"}
