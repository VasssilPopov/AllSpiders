{"url": "https://www.dnes.bg/rusia/2018/06/30/pytiat-pred-rusiia-i-vladimir-putin-globalizaciia-ili-samoizolaciia.380940", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПътят на Русия е определен от общата картина на глобализация в света, защото алтернативата би означавала самоизолация за страната.\r\nТова каза Михаил Крутихин, енергиен и политически анализатор от RusEnergy, в предаването \"Светът е бизнес\" на  с водещ Николай Кръстев.\r\n\"Пътят на Русия е определен от общата картина в света, която е свързана с глобализацията. Вие не можете да направите отделна икономика в някоя страна без да се опрете на водещите технологии, които могат да бъдат осигурени от водещите западни компании, но и не само от тях, а и от Япония или Китай също. Ако непрекъснато говорите за това прословуто заместване на чуждите стоки с руски или създавате инвестиционен климат, който практически изключва западните инвеститори, защото те дори нямат защитени права в юридическия им смисъл, това означава само едно - самоизолация. А това е равнозначно на консервация и технологична изостаналост\".\r\r\n                    \r\n                    По думите на експерта четвъртият мандат на Владимир Путин няма да промени нищо в страната.\r\n\"Ще продължава и през следващия период пропагандата за това колко е голяма ролята на Русия на световната сцена. Без значение, че ще се влошава материалното положение на гражданите на Русия, смятам че ще има някаква образно казано \"възглавница за безопасност\" за режима на г-н Путин. Населението е готово да пожертва част от жизнения си стандарт, заради това Русия да има значителна роля на световната арена\".\r\nРусия се намеси във войната в Сирия само заради утвърждаването си на международната сцена.\r\n\"Преди това тя беше изхвърлена от такива формати като Г-8 , престанаха да се съобразяват с нейните ръководители, да не я канят на сериозни места, където се взимат сериозни решения. Тогава в Русия беше взето решението, че с този ход Москва ще повлияе негативно върху цялата антитерористична операция в Сирия и ще принуди останалите да седнат с руските политици на една маса за преговори. Това е единствената ѝ цел, защото тя няма нито политически, нито икономически или пък военни интереси в Сирия\".\r\nСпоред Крутихин политиката на Русия в Близкия изток е \"смешна\", понеже държавата се опитва да създаде приятелства абсолютно с всички.\r\n\"Не е възможно едновременно да сте приятели с Катар и Саудитска Арабия или пък с Иран и Саудитска Арабия. Не е възможно в Сирия да подкрепяте кюрдите и заедно с това да подкрепяте Ердоган. Това е доста противоречива политика, която няма да доведе до кой знае какви политически дивиденти\".\r\n ", "date": "2018.06.30", "title": "Пътят пред Русия и Владимир Путин: Глобализация или самоизолация"}
{"url": "https://www.dnes.bg/sofia/2018/06/30/pojar-gori-vyv-vrybnica-pojarni-lineika.380931", "text": "Голям пожар гори в кв. \"Връбница\" в София.\r\nНа място има три пожарни автомобила, съобщи \"Фокус\". Освен тях към пожара са изпратени линейка и полицейски екип.\r\nПожарът гори в двор на къща, между строеж на жилищна кооперация, платен паркинг и склад. Пожарните автомобили са блокирали движението на улицата.\r\nВ района има гъст дим, съобщават очевидци.\r\n ", "date": "2018.06.30", "title": "Пожар гори във Връбница! Пожарни, линейка..."}
{"url": "https://www.dnes.bg/politika/2018/06/30/kraiat-na-predsedatelstvoto-euforiia-ili-realizym.380932", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоколко удачно избираме и защитаваме своите цели? Защо не бяха представени български идеи и предложения за новите нормативни съюзни документи. \r\nВместо да работи за влизането ни в Шенген и еврозоната, България избра ролята на мост, обслужващ чужди цели. Но те не ни водят към “повече” Европа, а към капсулиране в югоизточния й ъгъл...Защо българските акценти не включиха политиката за пълното ни европейско интегриране? Не е ли по-перспективно да вървим целенасочено към европейския център, а не към неговата периферия? \r\nНяколко общи евроатлантически структури и някои национални правителства са против включването на България в еврозоната. \r\r\n                    \r\n                    Мотивите са различни, а общото за тях е, че въвеждат принципа на субективното оценяване по новоизмислени популистки критерии, като “устойчивост на икономическата интеграция” или “степен на стабилност на институционалната среда” и т. н. Каква е реалната обстановка у нас, за да настояваме за прием в европейския “клуб на богатите”? Може ли само по политически причини да ни включат в еврозоната? \r\nТези и още теми коментират в студиото на “Q & A” по  политологът Димитър Ганев, икономистът Светлин Танчев и депутатът от „БСП за България“ Атанас Костадинов.", "date": "2018.06.30", "title": "Краят на председателството: Еуфория или реализъм?"}
{"url": "https://www.dnes.bg/stranata/2018/06/30/v-strandja-zaradi-chuma-izbivat-celi-stada-stotici-ovce-18.380933", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарската агенция за безопасност на храните избива стотици овце в няколко странджански села. Причината е открито заразено животно в едно от стадата в района.\r\nЗа това стана ясно от редица постове и снимки във Facebook. Стопаните на умъртвените животни са в шок, някои предричат, че това ще доведе да загиване на животновъдството и на живота в Странджа.\r\nНад 400 са евтанизираните животни в село Кости, съобщи .\r\nСелото ще остане под строга карантина поне 3 дни. Там е разположена импровизирана дезинфекционна площадка. Сламата се обработва със специален разтвор, който не позволява да се разпространи заразата.\r\r\n                    \r\n                    \r\n Обработват се всички коли, които влизат и излизат от селото. Днес започна заравянето на всички умъртвени животни. От Българската агенция за безопасност на храните се надяват, че няма да се допусне разпространението на болестта в други райони, тъй като селото е доста отдалечено и има само един вход и изход.\r\nЖителите на селото се надяват да бъдат обезщетени от държавата, но след шапа, преди години, и чумата сега, не знаят дали пак ще гледат животни.\r\nВ селото се носи мълва, че чумата може да е пренесена от Турция от нелегални мигранти. В южната ни съседка има открити огнища на болестта. Наложената карантина отказа от разходка в живописното село и туристи.\r\nЗабраната за транспортиране на дребни преживни животни в Бургаско остава в сила. Граничните ни служби са предприели и засилен контрол при пунктовете с Турция. Проби за зараза по животните ще бъдат взети и от други странджански села.\r\n\r\n \"Не знам какво да кажа. Все още не искам да повярвам,че това ми се случва за трети път - първо беше шапа, после син език, сега пък чума. На кого да вярвам, вече и аз не знам. Какво ще правя от утре - също не знам. В моето стадо от 236 животни нямаше нито едно болно. Но заради открито такова в стадото на колегата, избиха всички. Нямам думи просто,едва ли някога ще мога да забравя ужасяващата картина от вчера-държах ги едно по едно,за да им слагат инжекциите и после да ги хвърлят в трапа. Хора,страшно е!\", каза пред \"Стандарт\" един от потърпевшите стопани, 29-годишният Венко Георгиев от село Кости.\r\nТой гледа животни откакто се помни, а сериозно се захванал с това преди 10 години.\r\n\"Практиката, включително сред колегите ни в останалите европейски страни, а и по света, е животните да бъдат евтаназирани. Няма как да се справим с разпространението по друг начин\", категоричен е дректорът на Българска агенция по безопасност на храните в Бургас д-р Георги Митев.\r\n\"Няма как категорично да се заяви, че това е причината за случите у нас. Начините, по които животните могат да бъдат заразени са много\", каза той пред \"Дарик\".", "date": "2018.06.30", "title": "В Странджа, заради чума: Избиват цели стада, стотици овце (18+)"}
{"url": "https://www.dnes.bg/eu/2018/06/30/ungariia-otricha-za-sdelka-s-germaniia-za-migrantite.380934", "text": "Унгарското правителство отрече да е сключвало сделка с Германия за връщане на мигрантите. \r\nКоментарът дойде часове след като беше разпространен документ на германското правителство, според който Унгария е една от 14 страни, изразили готовност за това, предаде Ройтерс, цитиран от БТА.\n\n\r\n\"Не е постигана подобна сделка\", каза говорителят на унгарското правителство Золтан Ковач.\r\n\"Не е възможно мигрант да влезе в Унгария, без преди това да влезе в страна от Европейския съюз\", заяви той.\r\n\"През 2015 г. германците се опитаха да ни направят първа страна на пристигане, но ние отхвърлихме това още тогава\", каза говорителят.", "date": "2018.06.30", "title": "Унгария отрича за сделка с Германия за мигрантите"}
{"url": "https://www.dnes.bg/notifikacii/2018/06/30/tyrsi-se-kyde-na-mars-e-nai-podhodiashto-za-jivot.380935", "text": "Учени, част от международен екип, търсят къде на Марс е най-подходящото място за живот.\r\nСпециалистите, които работят под ръководството на астробиолога Шон Макмахън от Единбургския университет смятат, че съдържащите голямо количество желязо скали близо до древни пресъхнали езера на планетата са най-подходящото място за търсене на следи от микроорганизми, живели преди милиарди години. Това съобщи Лента, цитирана от \"Дарик\".\r\nЗасега няма доказателства, че планетата Марс е била обитаема, но там някога е имало подходящи за живота условия. Наблюдения от орбита показаха, че на повърхността й има криволичещи и разклоняващи се корита на пресъхнали реки, както и характерни за езерата седименти. \n\n\rТам вода в течно състояние е имало преди 4100-3500 години, когато марсианската атмосфера била плътна и пречела на проникването на смъртоносната слънчева радиация.\r\nСпециалистите анализирали свързаната с тази тема литература и определили местата, които са най-подходящи за търсене на следи от микробен живот на Червената планета, в случай че някога е съществувал.\r\nТакива са съдържащите голямо количество желязо и силициев диоксид езерни седименти, които са подходящи за живота на бактерии с анаеробен метаболизъм, както и за фосилизация - процеса, превръщащ умрели организми в изкопаеми.\r\nДруги подходящи места може да са бивши топли извори, но съществуването им на Марс трябва да бъде потвърдено.\r\nПрез 2020 г. ще стартира мисията \"Марс 2020\" на НАСА. На Червената планета ще бъде изпратен роувър, чиято конструкция е сходна с тази на марсохода \"Кюриосити\". Новият планетоход ще е снабден с дрон и ще е предназначен за астробиологични изследвания на древни скали и търсене на следи от живот. \r\n ", "date": "2018.06.30", "title": "Търси се: Къде на Марс е най-подходящо за живот?"}
{"url": "https://www.dnes.bg/politika/2018/06/30/sled-vota-za-vota-taktikata-na-bsp-beshe-greshna.380936", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВалерия Велева: Тактиката за провеждане на вот беше грешна! \n\r\nТактиката за провеждане на вота на недоверие беше грешна. Така журналистът Валерия Велева коментира отхвърленото искане на БСП за оставка на правителството.\n\n\n\r\n\"Зад Нинова трябваше да има армия от хора, но тя липсва\", каза тя пред .\n\r\nСпоред Велева не е бил избран и точният момент за оставката на Жельо Бойчев, който напусна зам.-шефския пост в партията малко преди гласуването на вота.\n\r\n\"Даде се възможност с тази оставка за различни тълкувания, които можеше да се избегна\", смята журналистката. \r\n                    \r\n                    \r\nСпоред нея ГЕРБ е единствената партия, която се готви за избори в момента. \n\r\n\"За БСП и ДПС е голям проблем, че нямат Цветанов\", каза още Валерия Велева. \n\r\nСпоред нея това, че ГЕРБ ухажва кметове на БСП, е отдавна известно. \r\n ", "date": "2018.06.30", "title": "След вота за вота: Тактиката на БСП беше грешна!"}
{"url": "https://www.dnes.bg/balkani/2018/06/30/poroi-i-v-rumyniia-stotici-sa-evakuirani-edin-zagina.380937", "text": "Порои причиниха наводнения и в Румъния.\r\nПострадаха редица райони в североизточната и централната част на страната. Стихията отнеха живота на един човек, съобщават местни медии, цитирани от БНР.\r\nХиляди жилища са наводнени, стотици хора са евакуирани, национални пътища са блокирани от наводненията.\r\nХидролозите издадоха червен код за опасност от наводнения в централните окръзи Брашов и Ковасна. \r\nВ североизточните окръзи е в сила оранжев код.", "date": "2018.06.30", "title": "Порои и в Румъния: Стотици са евакуирани, един загина"}
{"url": "https://www.dnes.bg/bulgaria/2018/06/30/grajdanskata-avicaiia-v-bylgariia-stava-na-71-godini.380938", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 29 юни се навършиха 71 години от първия редовен пътнически полет в България. На 29 юни 1947 година JU-52 дава старта с полет Бургас-София, разказва Авиошоу на .\r\nПредаването дава думата на щурман Цоло Цолов - с 14000 летателни часа, започнал от военноморската авиация, кап. Иван Вълчинов от селскостопанска авиация, с внука на пилота Андрей Тимев, Андрей Иванов за книгата за дядо му \"20000 часа в полет\" и с Виктор Веселинов от 9 кл. в професионална гимназия по транспорт Макгахан, получил почетна грамота от Асоциацията на ветераните в българската гражданска авиация и Асоциацията на българските авиокомпании - съорганизатори на събитието.\r\r\n                    \r\n                    Във втората част на епизода Александър Богоявленски показва как минава един ден на симулатора. Обучението се провежда в Sofia Flight Training Center в северната част на летище София. Богоявленски \"каца\" на летище Варна в поредицата Стани пилот.\r\n", "date": "2018.06.30", "title": "Гражданската авицаия в България става на 71 години"}
{"url": "https://www.dnes.bg/index/2018/06/30/syboten-bis-tita-gala-nora-gani-vyzhodyt-na-kysoimenicite.380830", "text": "\n\r\nНяма как да не започнем седмичния обзор с един ШОК! Стигнахме до момента да се шокираме, когато Тита е без изкуствена руса грива, грим, мигли и най-вече филтри при обработката на дадена снимка. Антилопата спокойно може да кандидатства за рубриката \"Пълна промяна\", можете да я видите в галерията ни.\n\r\nНо клюките за Тита не спират дотук. Певицата паднала в плен на бивш участник от риалити формата \"Фермата\". Естествено, че новината е фейк, но пък така разбрахме, че лежалият в затвора Варсамов се хвърля в развлекателния бизнес. Щял да стопанисва дискотека в морския Лозенец. Преди 8 години той бе арестуван и обвинен в ръководенето на престъпна група, заради което лежа три години в Централния софийски затвор. Името му бе свързано с това на Любо Чука и други подземни босове. Към днешна дата обаче имиджът е лъснат и вече минава в графа \"бос на заведение\".\r\nИ докато Тита я пращат под чужди чаршафи, Черната Златка изпра своите от следите на вече бившия си мъж Миро. Видимо той е аут от ложето на плеймейтката, където според слуховете се е настанил бургаският бизнесмен Галин Гочев, който тепърва ще става оперативно интересен на таблоидите. Двамата заживели в ергенска квартира. Познавали се отдавна, но искрата между тях пламнала докато Златка била в Бургас, а Миро бил в София. Предстои да видим дали обявената през 2016-та за \"Майка на годината\" ще вземе и титлата \"Жена на годината\".\n\r\nНиколета и Ники Михайлов уверено вървят към следващ етап на връзката си. Двамата поляха рождения ден на футболиста в Париж, а плеймейтката не пропусна да се похвали с кадри от френската столица.\n\r\n\"Имало едно време, преди цели 13 години, двама влюбени в живота... 13 години по-късно тези двама души се обичат по-силно от всичко! Е, има и такива красиви и щастливи приказки в нашето съвремие! Честит рожден ден, любов! Благодаря ти, че всеки ден заедно пишем нашата любовна история и покоряваме света! Бъди здрав, богатството си ти самият - заради потенциала ти и човечността ти!\", написа Лозанова.\n\r\nНяма как да не подчертаем, че Николета има нелеката задача да бъде знаме на титулуващите се за модели, които никога няма да помиришат моден подиум. Освен ако не е постлан с мокет. Брюнетката е пример затова как една плеймейтка може да се превърне във фактор в светския живот. И дори да грейне от национален ефир. И как за 13 години е претърпяла пълна трансформация - за нея е важен потенциала и човечността на мъжа до нея. Парите изобщо не са никакъв фактор, за което - хвала, Николета. На останалите напомпани и нереализирани моми - учете се!\n\r\nКакто всяко лято, вече започнаха догадките кой ще влезе в къщата на VIP Brother. И веднага сред опциите изникнаха Николета и Алисия. Сигурно и двете не знаят, но пък ако се случи - това ще е една от най-безинтересните двойки. Двете толкова често си сменяха мъжете, че се познават до болка и интрига няма да има. \n\r\nЕдна от най-скучните Мис Плеймейт си остава Нора Недкова, която се чуди как да \"хване ръка\" в медиите. Като е гушнала Христо Сираков, познат като Ицо Стоте манекенки, няма да стане - под негова опека са били всички участнички в еротичния конкурс. И сами може да се досетим, че блондинката не му е гадже, най-малкото Сираков не е сред тези, които между слепоочията имат въздух. Та Норчето си върти една плоча и се хванала като удавник за сламка за никого неинтересуващият го въпрос дали е гадже на Слави Трифонов. Но Властелинът на диалекта Нора Недкова си повтаря всяка седмица, че двамата нямат нищо общо и не били ходили в Сен Тропе.   \n\r\n\"Откакто сложих короната съм много търсена. Звънят ми отвсякъде\", разкрила Нора. Въпросът е за какво е търсена и дали вече към визитката си е добавила \"модел в Instagram\". Единствено се моля, някой шеф на телевизия да не се излъже да й даде предаване, защото каруцарския й език трудно се връзва със силиконовата й визия.\n\r\nПокрай щерка си Славея, през последните дни особено активна е Илиана Раева. Шефката на гимнастиката пише в социалните мрежи постове, които могат да засенчат всяка лекция на Кобилкина. То не е популярна психология, то не е чудо. Хубаво е да се знае, че на подобни невчесани и захаросани мисли за живота, само хората, които са прочели до две книги в живота си, пишат в коментари: \"Велика си\", \"Каза ли им го\" и други едносрични възклицания. Аплодирам обаче идеята й да ги онагледява със снимки по бански. Един вид - 55 са новите 40 години!\n\r\nИ докато панаирите с дъщеря й Славея очаквано заглъхнаха на третия ден, други две дами се хванаха за косите. Може би дами само в техните очи. Луна и Мариела Нордел разменят медийни реплики как щели да се съдят. Както можете да се досетите - едва ли някоя ще отиде до съда, освен ако не им трябва удостоверение за съдимост. Махленското им поведение в различни риалити предавания, медийната им неадекватност и желанието за евтина слава докараха дотам нещата, че хората да не помнят вече, че Луна някога е пяла, а Нордел - готвила.\n\r\nДамата, която най-често дава думата на двете дами - Гала, пък се похвали с ремонт в областта на бюста. Блондинката, която прехвърли 50-те, реши да позира по време на морска почивка по потниче. Да натърти, че силиконът не е само за 20-годишните, които са зарязали нивите, за да се влеят в шоубизнеса. Вижте новата гръдна обиколка на Гала в галерията.\n\r\nСвършиха риалитита, свършиха и поканите към Джулиана Гани. Ще кажеш, че шоу без нея не е шоу. Гани не е в национален ефир, защото развлекателно-силиконовите предавания са излезли в летен отпуск. Но пък тя не се забави да ни се представи в нова светлина. Всъщност новото е, че е с черна коса, което у нас се смята за новина. Иначе - същата гръд, същият потенциал.\n\r\nЗавършваме с нещо весело и с ритъм - Мария Илиева сподели видео от дискотека, което ще оставим без коментар. Все пак наскоро стана майка...\r\n ", "date": "2018.06.30", "title": "Съботен бис: Тита, Гала, Нора, Гани - възходът на късоимениците "}
{"url": "https://www.dnes.bg/politika/2018/06/30/ninova-ne-se-spravia-triabva-nov-lider-za-bsp.380939", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКорнелия Нинова не се справи, трябва нов лидер на БСП. Това обяви бившият депутат от червената партия Атанас Мерджанов пред Bulgaria ON AIR.\r\nСпоред него вотът на недоверие, който социалистите поискаха срещу правителството, е бил истински фарс. \r\n\"БСП и ГЕРБ са се разбрали по всичко личи\", категоричен е Мерджанов. \r\nТой смята, че оставката на Жельо Бойчев като зам.-шеф на партията говори за проблеми вътре в столетницата. \r\n\"БСП засега не предлага алтернатива\", смята още Мерджанов.", "date": "2018.06.30", "title": "Нинова не се справя! Трябва нов лидер за БСП! "}
{"url": "https://www.dnes.bg/usa/2018/06/30/trymp-sauditska-arabiia-vdiga-dobiva-na-petrol.380922", "text": "Саудитският крал Салман се съгласи с искането да увеличи производството на петрол с \"може би до 2 милиона барела\" дневно. Това съобщи в Twitter американският президент Доналд Тръмп, съобщиха световните агенции, цитирани от БТА. \r\n\"Тъкмо говорих със саудитския крал Салман и му обясних, че заради вълненията и ненормалното функциониране в Иран и Венецуела моля Саудитска Арабия да повиши производството на петрол може би с до 2 милиона барела дневно, за да покрие разликата ...Цените са високи! Той се съгласи\", гласи съобщението на Тръмп в Twitter.\n\r\nСаудитските власти не са коментирали.\r\nНай-големият износител на петрол в света планира да добива до 11 милиона барела петрол дневно през юли, съобщи пред Ройтерс източник от сектора по-рано тази седмица, след като Организацията на страните износителки на петрол (ОПЕК), Русия и други страни производителки постигнаха споразумение да повишат добива с около 1 милион барела дневно. ", "date": "2018.06.30", "title": "Тръмп: Саудитска Арабия вдига добива на петрол"}
{"url": "https://www.dnes.bg/notifikacii/2018/06/30/koi-hrani-vodiat-do-rak-eto-dumata-na-ekspertite.380923", "text": "Сред най-опасните храни, които могат да предизвикат рак, са преработените червени меса. Това твърдят британски експерти, цитирани от сп. „Уич“ и БТА. \r\nТези продукти увеличават риска от възникване на рак на стномаха и червата. Производителите на всяка цена се опитват да увеличат трайността и да подобрят вкусовите им качества. За целта те изпролзват нитрати и нитрити, които се оказват канцерогенни.\r\nСЗО предупреждава ,че дневната консумация и на 50 грама преработено месо, което се равнява на две резенчета бекон, увеличава риска от рак на червата с 18 процента.\r\nДруг фактор за възникването на злокачествени тумори е свързан с прекалената употреба на захар. Тя води до ризвиване на наднормено тегло, което в крайна сметка увеличава риска от рак.\r\nЗа да се избегнат туморите, експертите препоръчват да залагаме на тъй-наречените суперхрани - зеления чай, куркумата, наровете, мазната риба, плодовете и зеленчуците.", "date": "2018.06.30", "title": "Кои храни водят до рак? Ето думата на експертите!"}
{"url": "https://www.dnes.bg/politika/2018/06/30/ako-niakoi-ima-nujda-ot-migranti-da-gi-vzima-borisov-e-protiv.380924", "text": "\"Винаги съм бил за проевропейското. Ако някой има нужда от тези мигранти, ние сме ги регистрирали - да ги вземе. Ако не, защо ние трябва да бъдем наказани?\"\r\nТова каза премиерът Бойко Борисов пред журналисти след заседанието на европейските лидери, посветено на миграцията, в Брюксел.\r\n\"Много съм европеец, но българите са ми на първо място\", каза още той и допълни, че натискът няма да е честен.\r\nПремиерът беше категоричен, че страната ни не иска да приема обратно мигранти, както предлага канцлерът на Германия Ангела Меркел. \r\n\"Много ясно казах, че със стара дата не можем да приемаме мигранти, защото не сме виновни, че сме последни в ЕС. От 2015 г. до четвъртък срещу петък през нощта сме защитавали една и съща позиция, която е работеща за всички европейски държави\", каза още министър-председателят. \n\n\n\r\r\n                    \r\n                    Борисов обясни, че парите не са проблем, защото Европа е готова да даде милиарди за връщане на мигранти. Той обаче не можел да поеме риска за страната и хората в България.\r\nПремиерът похвали Германия и канцлера Меркел за направеното за Европа.\r\n\"Винаги съм казвал, че Германия е моторът на Европа. Винаги съм казвал, че последното десетилетие канцлерът Меркел е допринесла за просперитета и то в пълния обем на цяла Европа, не само на Германия. Разговарях миналата седмица и с премиера на Бавария. Били сме винаги най-солидарни\", каза той.\r\nНо Борисов обясни, че разбира солидарността по друг начин - всяка държава по външната граница да си носи отговорността.\r\n\"Да, когато вълната дойде, всички бяхме неподготвени, но в България по най-бързия начин две правителства подред започнаха да изграждат съоръженията, изградиха ги, над 230-240 км. Инвестирахме в полиция, жандармерия, сменихме закона, пратихме армията. Получихме и финансова помощ от ЕК\", каза Борисов, цитиран от \"Фокус\".\r\nТой допълни, че миграционният поток сега е сведен до нула.\r\nПремиерът напомни и че България е дала своя принос със срещата на Върха между ЕС и турския президент Ердоган. \"Така че усилията на България плюс работещото споразумение между ЕС и Турция гарантираха външните граници на ЕС. Това е солидарност.\", обясни той.\r\nБорисов настоява за единна позиция на Европа.\r\n\"Трите мерки трябва да действат едновременно и да влязат едновременно. Първата – осигуряване категорично на външните граници на ЕС чрез финансова помощ, хора техника за Гърция, Италия, Испания и България. Едновременно с това да се преговаря с държави без да им се назовават имената извън Европа, където да се направят такива \"хот спотове\" или платформи, за да може хората, които си мислят, че могат да намерят работа и препитание в Европа, да отидат там. Категорично да се разделят двата вида мигранти – бягащите от войната с икономическите. Това не е едно и също\", каза още Борисов.", "date": "2018.06.30", "title": "Ако някой има нужда от мигранти, да ги взима! Борисов е против!"}
{"url": "https://www.dnes.bg/stranata/2018/06/30/avtobus-pomete-jena-v-plovdiv-tia-zagina-na-miasto.380925", "text": "Жена загина на място след като бе пометена от автобус на градския транспорт в Пловдив. Инцидентът е станал в кв. \"Тракия\", а автобусът се е движил по линия №9.\r\nТрагедията се е разиграла малко преди 14.00 часа.\r\nСпоред първоначалната информация жената, която е на видима възраст между 60 и 70 години, е пресичала неправилно, съобщи \"Фокус\".\r\nИзясняват се причините за настъпването на инцидента. Районът е отцепен, на място има екипи на полицията и на Криминалистична лаборатория. Движението не е затруднено. \r\nОт МВР напомниха, че Околовръстния път, било то на Пловдив или София, не е място за пешеходци. \r\n ", "date": "2018.06.30", "title": "Автобус помете жена в Пловдив, тя загина на място"}
{"url": "https://www.dnes.bg/snimka-na-denia/2018/06/30/shte-se-pokaje-li-slynceto-na-djulai-morning.380926", "text": "Ще се смили ли времето и ще даде ли на слънцето да покаже първите си лъчи утре? По традиция хиляди се канят да посрещат първите слънчеви лъчи в първия ден на юли край морето с хита на Uriah Heep July Morning.\r\nСпоред прогнозата на синоптиците тази нощ облачността ще продължи да намалява, но утре сутринта ще е значителна над източните райони. Там на места все още ще вали дъжд. \r\nВ неделя над по-голямата част от страната ще е предимно слънчево. Временни увеличения на облачността ще има над североизточните, а в следобедните часове и над планинските райони, където на отделни места ще превали краткотрайно. \r\nВятърът ще отслабне и през деня вече ще е до умерен, от северозапад. Максималните температурите ще бъдат от около 22 градуса в североизточните райони до около 29 градуса в югозападните, информира \"Дарик\".\rАтмосферното налягане ще е близко до обичайното за месец юли.\r\nВ планините ще бъде предимно слънчево. Ще има и временни увеличения на облачността, но само на отделни места в масивите в Западна България след обяд краткотрайно ще превали, възможно е и да прегърми. \r\nЩе духа умерен до силен, само по най-високите части временно бурен северозападен вятър. Максималната температура на височина 1200 м ще е около 17 градуса, на 2000 м - около 10 градуса. \r\nНад Северното Черноморие до сутринта все още са възможни превалявания и облачността ще е по-често значителна. По-късно през деня облачността ще се разкъсва и там, както и над южните райони, ще преобладава слънчево време. Максималните температури ще са 22-25 градуса, температурата на морската вода е около 24 градуса. Вълнението на морето ще е 1-2 бала. \r\nПрез повечето дни от следващата седмица над по-голямата част от страната ще преобладава слънчево време, с временни увеличения на облачността. Главно в следобедните часове ще има краткотрайни валежи, на повече места и придружени с гръмотевици - във вторник и сряда.\r\nВъв вторник в много райони вятърът временно ще стихне, но през следващите дни отново ще придобие северна компонента, ще бъде слаб до умерен. Дневните температури постепенно ще се повишат и през втората половина от седмицата максималните в повечето места ще са между 25 и 30 градуса. \r\n ", "date": "2018.06.30", "title": "Ще се покаже ли слънцето на Джулай морнинг?"}
{"url": "https://www.dnes.bg/eu/2018/06/30/merkel-se-sporazumiala-s-14-strani-za-vryshtane-na-migranti.380915", "text": "Германският канцлер Ангела Меркел е постигнала споразумения с 14 страни за бързо връщане на мигранти, опитващи се да влязат в Германия, предаде ДПА, като се позова на документ, до който е получила достъп.\n\r\nМеркел разказва за споразуменията в писмо от осем страници до партийните лидери на нейните два коалиционни партньора - Християнсоциалния съюз и Германската социалдемократическа партия.\n\r\nКандидатите за убежище, идващи в Германия, които първо са били регистрирани в друга страна членка на ЕС, трябва да бъдат отведени в по-големи \"центрове за събиране\", където техните случаи ще бъдат разгледани, се казва в документа.\n\r\nВътрешният министър на Меркел Хорст Зеехофер от баварския Християнсоциален съюз даде на канцлерката срок до юли да вземе мерки за възпиране на мигрантите, идващи в Германия или в противен случай може да се стигне до разпадане на нейната управляваща коалиция.\r\n                    \r\n                    \r\nВ писмото Меркел информира лидерите на двете партии, коалиционни партньори на нейния Християндемократически съюз, за резултатите от срещата на върха на ЕС, на която бе договорено споразумение за миграцията между европейските лидери.\n\r\nСъщевременно пред Австрийското радио и телевизия австрийският канцлер Себастиан Курц обеща, че по-късно тази година ще има среща на върха ЕС-Африка, предаде ДПА.\n\r\nСпоред постигнатия компромис за миграцията част от решението може да зависи от Африка.\n\r\nКурц каза, че срещата на върха ЕС-Африка може да се състои между октомври и декември. До тогава е важно отделните страни членки на ЕС да използват връзките си с африканските страни, за да намерят решение на въпроса за миграцията към Европа и за искането на убежище в ЕС, смята Курц. Той специално посочи Италия и Либия, както и Испания и Мароко.\n\r\nСтраните от ЕС обмислят възможността за създаване на контролирани центрове за мигранти в райони извън ЕС, където ще бъдат докарвани мигрантите, спасени по време на опит да прекосят Средиземно море. В тези центрове Върховният комисариат за бежанците на ООН ще установява техния бежански статут. Международната организация за миграцията ще предоставя подкрепа в техните родни страни на онези, на които е отказано убежище, предвижда също планът.\n\r\nИ двете организации подчертаха, че ЕС трябва да се фокусира обаче върху създаването на подобни центрове в европейски страни, отколкото в Африка. Те изразиха готовност за сътрудничество в базирани в Европа центрове.\n\r\nЧаст от договорената в Брюксел сделка предвижда центрове да има и в Европа, но на доброволен принцип да се решава в коя страна да се разполагат те. Нито една страна досега не е потвърдила, че ще приеме подобен център.\n\r\nКурц иска центрове в Северна Африка и неговото правителство възприе твърда линия относно миграцията и предоставянето на убежище. Австрия става ротационен председател на ЕС от утре.\r\n(БТА)", "date": "2018.06.30", "title": "Меркел се споразумяла с 14 страни за връщане на мигранти"}
{"url": "https://www.dnes.bg/notifikacii/2018/06/30/merkel-si-otiva-merkel-ostava-5-vyzmojni-scenariia.380906", "text": "В неделя, когато заседава ръководството на ХСС, ще стане ясно какво ще е политическото бъдеще на Ангела Меркел. Ето пет възможни сценария, според \"\".\n\r\n\n\r\nАнгела Меркел се връща от срещата на върха за миграцията като сияеща победителка. Християнсоциалният съюз (ХСС) на Хорст Зеехофер оценява тези успехи като резултат от оказания \"баварски натиск\". ХДС и ХСС отново са съюзници. Меркел е спасена и дори излиза от тази криза по-силна. \n\r\nРезултатите от срещата на върха се интерпретират различно. Предприемат се първи стъпки към приемането на обща за ЕС политика за правото на убежище, но всякакви по-нататъшни действия се протакат с помощта на декларативни обещания. ХДС моли за още малко време, а Зеехофер, Зьодер и компания на свой ред уверяват, че вземат всички предпазни мерки за връщането на бежанци. Ангела Меркел е с отслабени позиции, но все пак остава канцлерка.\r\n\n\r\nКритиците на Меркел определят постигнатите резултати от срещата на върха като недостатъчни, а ХСС обвява, че те няма да доведат да никаква промяна на положението по границата. И понеже не са договорени още никаки двустранни споразумения, германската полиция започва да връща обратно мигранти. Ангела Меркел дава пълна свобода на действие на вътрешния министър Хорст Зеехофер, а неговият ХСС представя това в предизборната си кампания в Бавария като победа над курса на Меркел в бежанската политика. Германската канцлерка излиза от ситуацията силно отслабена. \n\r\n\n\r\nАнгела Меркел обявява срещата на върха за голям успех. Но нейните критици от ХСС смятат, че канцлерката се е провалила. Хорст Зеехофер разпорежда връщането на хора от границата. Меркел припомня, че Германия носи и европейски отговорности, държи на своя курс и уволнява Зеехофер. След това ХСС напуска коалицията. Фракцията ХДС/ХСС в Бундестага се разпуска, а Ангела Меркел продължава да управлява с правителство на малцинството заедно със социалдемократите. Или пък кани Зелените да заемат мястото на ХСС.\n\r\nХДС и ХСС оценяват различно резултатите, постигнати на европейско равнище. Германският вътрешен министър Хорст Зеехофер решава да действа на своя глава на границата и бива уволнен от германската канцлерка. Коалицията се разпада, както и парламентарната фракция на консерваторите. Ангела Меркел поема отговорността за провала на правителството, иска вот на доверие от парламента и проправя пътя за нови избори. На конгреса на нейната партия ХДС обаче Меркел не се кандидатира за председателското място. То се оспорва между Анегрет Крамп-Каренбауер, Армин Лашет и Йенс Шпан.\r\n", "date": "2018.06.30", "title": "Меркел си отива? Меркел остава? 5 възможни сценария"}
{"url": "https://www.dnes.bg/stranata/2018/06/30/muzikant-ot-plovdiv-zagina-v-tejka-katastrofa.380916", "text": "Пловдивски музикант загина в тежка катастрофа вчера. \r\n28-годишният Николай Николов-NI.co е жертва на пътен инцидент, станал в петък следобед на Прохода на Републиката. \r\nТой е бил в колата с друг музикант – 32-годишният Павел Дюлгерски от Раковски, който е шофирал, информира \"Дарик\". \r\nДвамата са пътували към Русе, където снощи е трябвало да имат участие на една сцена с известния фронтмен на група Ренегат – Константин Кацаров. Павел е транспортиран и настанен в тежко състояние в старозагорска болница.\r\nСигналът за тежкия инцидент е бил получен вчера около 13,45 часа. Катастрофата е станала на прохода Хаинбоаз край село Пчелиново. Пътят е бил хлъзгав и лекият автомобил се блъснал в автовоз.\r\nЗаради сблъсъка проходът дълго време беше блокиран и автомобилите бяха пренасочени към прохода Шипка.\r\nNI.co имаше собствена група, но участваши в най-различни музикални проекти. Павел Дюлгерски е китарист на рок група Каталог.", "date": "2018.06.30", "title": "Музикант от Пловдив загина в тежка катастрофа"}
{"url": "https://www.dnes.bg/rusia/2018/06/30/moskva-izrael-i-iran-moje-da-izliazat-izvyn-kontrol-v-siriia.380917", "text": "Размяната на удари между Израел и Иран в Сирия може да излезе извън контрол и да доведе до \"много сериозно\" усложняване на обстановката в региона.\r\nТова предупреди руският зам.-външен министър Михаил Богданов, зитиран от РИА Новости и \"Фокус\".\r\nДокато обвинява Иран, че се опитва да превърне Сирия във враждебен плацдарм, Израел постоянно атакува военните обекти на Ислямската република и на нейнитесъюзници, разположени на територията на съседната страна, припомня руската агенция. \n\n\r\nДвата най-сериозни инциденти настъпиха през пролетта, когато израелски ВВС нанесоха удари при случай на навлизане на ирански безпилотен летателен апарат в тяхното въздушно пространство и при случай на изстреляна ракета от Голанските възвишения.\r\r\n                    \r\n                    \"Виждаме риск, че в някакъв момент тези събития, тази размяна на удари по някои обекти на сирийска територия може да излязат извън контрол и да доведат до много сериозно усложнение на ситуацията в региона. Като цяло смятам, че това, разбира се, не е в интерес нито на Руската федерация, нито на държавата Израел\", каза Богданов.\r\nТой обясни, че Русия говори за това с Израел, с когото поддържа \"много близък контакт\" чрез различни отдели - от политическото ръководство до специалните служби. ", "date": "2018.06.30", "title": "Москва: Израел и Иран може да излязат извън контрол в Сирия"}
{"url": "https://www.dnes.bg/index/2018/06/30/batut-i-mini-golf-za-nudisti-da-v-parij.380918", "text": "В Париж се открива специален атракционен парк за нудисти, в който феновете на голотата ще могат да се забавляват, скачайки на батут или играейки на мини-голф. Това съобщи Фокс нюз, цитирана от БТА.\r\nСпоред тв канала обаче някои от атракционите ще могат да бъдат посещавани единствено в по-облечен вид - с шорти или долно бельо, за да се гарантира безопасността на нудистите.\r\nПо преценки на нудистките организации броят на привържениците на голотата на публични места в района на столицата възлиза на около 88 хиляди. А във Франция всяка година пристигат около 4 милиона души, любители на нудисткия отдих.\r\nФранция винаги се е ползвала със славата на предпочитана нудистка дестинация. През месец септември миналата година във Венсенския лес в Париж бе обособена специална зона за голи посетители, припомня телевизионният канал.", "date": "2018.06.30", "title": "Батут и мини-голф за нудисти! Да, в Париж!"}
{"url": "https://www.dnes.bg/eu/2018/06/30/za-vryshtaneto-na-migranti-ungariia-chehiia-polsha.380919", "text": "Унгария, Полша и Чехия са сред страните, съгласили се за бързо връщане на кандидати за убежище, които първо са се регистрирали на тяхна територия, а после са се опитали да влязат в Германия.\r\nТова показва писмо, цитирано от ДПА и БТА.\r\nТрите страни са силно критични към миграционната политика на германската канцлерка Ангела Меркел, припомня германската агенция.\n\n\n\r\nОстаналите държави, които са се съгласили за връщане на мигранти, са Белгия, Дания, Естония, Финландия, Франция, Литва, Латвия, Люксембург, Холандия, Португалия и Швеция.\r\nПо-рано бе съобщено че германският канцлер Ангела Меркел е постигнала споразумения с 14 страни за бързо връщане на мигранти, опитващи се да влязат в Германия.\r\r\n                    \r\n                    Меркел разказва за споразуменията в писмото от осем страници до партийните лидери на нейните два коалиционни партньора - Християнсоциалния съюз и Германската социалдемократическа партия. \r\nКандидатите за убежище, идващи в Германия, които първо са били регистрирани в друга страна членка на ЕС, трябва да бъдат отведени в по-големи \"центрове за събиране\", където техните случаи ще бъдат разгледани, се казва в документа.\r\nВътрешният министър на Меркел Хорст Зеехофер от баварския Християнсоциален съюз даде на канцлерката срок до юли да вземе мерки за възпиране на мигрантите, идващи в Германия или в противен случай може да се стигне до разпадане на нейната управляваща коалиция.", "date": "2018.06.30", "title": "За връщането на мигранти: Унгария, Чехия, Полша..."}
{"url": "https://www.dnes.bg/football/2018/06/30/ruskite-futbolisti-sreshtu-ispaniia-shte-e-mnogo-tejko.380920", "text": "Футболистите от националния отбор на Русия направиха специално видео към феновете си, в което признават, че утрешният мач срещу Испания ще е много тежък и ги призовават за подкрепа. \r\nВидеообръщението беше публикувано в страниците на тима в социалните мрежи, съобщи БТА.\n\n\r\nРусия победи Саудистка Арабия с 5:0 и Египет с 3:1 и загуби от Уругвай с 0:3 в група \"А\" на шампионата. Домакините заеха второ място в класирането и на осминафиналите излизат срещу Испания. Двубоят е утре на стадион \"Лужники\" в Москва.\r\n\"Скъпи приятели, искаме да ви благодарим за подкрепата в първите три мача. Ние наистина чувствахме вашата подкрепа. Очаква ни много тежък мач срещу Испания. Зная, че всички ще дойдете на стадиона или ще гледате срещата по телевизията. Ще се раздадем на 100 процента, подкрепяйте ни и ние ще се опитаме да ви зарадваме\", каза полузащитникът Роман Зобнин.\r\r\n                    \r\n                    Халфовете Юрий Газинский и Денис Черишев, както и защитникът Илия Кутелов също благодариха на руските фенове за подкрепата.", "date": "2018.06.30", "title": "Руските футболисти: Срещу Испания ще е много тежко"}
{"url": "https://www.dnes.bg/health/2018/06/30/sok-ot-cherveni-borovinki-za-zdravo-syrce-i-silni-kosti.380855", "text": "Способността на червените боровинки да се борят с инфекции по пикочните пътища е всеизвестна. Техните ползи обаче далеч надхвърлят тази тяхна природна даденост.\r\nСокът от червени боровинки е наситен с богата палитра от хранителни вещества, антиоксиданти, салицилова киселина, огромни количества витамин С, както и калций, магнезий, желязо, фосфор, натрий, калий, цинк, витамин В6, витамин Е.\r\nБлагодарение на това многообразие в сока от червени боровинки, той е полезен още срещу диабет, стомашни разстройства, заболявания на венците, бъбречни заболявания, сърдечни проблеми, дори рак.\r\n\r\nПредотвратява и лекува уринарни инфекции\r\r\n                    \r\n                    Антиоксидантите в сока от червени боровинки неутрализират бактериите, заседнали в пикочните пътища, причиняващи бактериални инфекции. При продължителна консумация те предотвратяват риска от повторно размножаване на бактериите и образуване на трайни колонии.\r\nПротиворакови свойства\r\nБлагодарение на мощните антиоксиданти и полифеноли, сокът от червени боровинки възпрепятства появата и разпространението на туморни клетки, най-вече в белия дроб, гърдата, дебелото черво, простатата.\r\n", "date": "2018.06.30", "title": "Сок от червени боровинки - за здраво сърце и силни кости"}
{"url": "https://www.dnes.bg/sofia/2018/06/30/nov-remont-za-nova-sofiia-trotoar-i-wc-a-boklukyt-pod-zemiata.380921", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЦялостно преобразяване на центъра на София започва в понеделник и ще приключи догодина. Историческият център на града ще бъде с по-малко места за паркиране, но с повече пешеходни зони.\r\nТротоарите се връщат на пешеходците, поне на улица \"Московска\", а предвидените промени от Столичната община обещават те да бъде покрити със сив гранит. Такъв ще има и в градинките \"Кристал\" и \"Св. Климент Охридски\", съобщи . \n\n\n\r\nБез автомолиби ще остане и пространството пред храм-паметника \"Св. Ал. Невски\". Ще бъдат извършени обновяване на алеите, обновяване на настилките. Предвижда се и изграждане на осветление, там където то липсва, основно в градината \"Св. Климент Охридски\".\r\r\n                    \r\n                    Ще има допълнително озеленяване, монтиране на парково обзавеждане.\r\nПроектът предвижда всички кофи за смет да са под земята. Ще бъдат изградени 5 обществени тоалетни и монтирани 3 зарядни станции за електрически автомобили. Общата стойност на проекта е 21.5 млн., а негов изпълнител е строителната фирма \"ПСТ груп\".\r\nГаранцията нa ремонтираните обекти е 5 години, и ще бъде обезпечена с \"банкова гаранция\" от 500 хиляди лева, половината от които общината ще задържи до края на изтичането й. Глобата за неспазването на сроковете е 180 хил. лева лв за всеки ден просрочие, а санкцията за некачествено изпълнение е 900 хил. лева.", "date": "2018.06.30", "title": "Нов ремонт за нова София: Тротоар и WC, а боклукът - под земята"}
{"url": "https://www.dnes.bg/stranata/2018/06/30/potop-udari-i-pleven-navodni-ulici-i-sgradi.380927", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПлевен също стана жертва на лошото време. За час пороят превърна улиците на града в реки, съобщи Bulgaria ON AIR.\r\nИзлелият се дъжд създаде затруднения в трафика и наводни кафенета и магазини в центъра на града. Обявено е частично бедствено положение в село Горна Митрополия в района. \r\nЕкипи на пожарната отводняват улици и дворове. За днес е обявен жълт код за силен вятър в половината райони на страната.", "date": "2018.06.30", "title": "Потоп удари и Плевен, наводни улици и сгради"}
{"url": "https://www.dnes.bg/health/2018/06/30/simptomi-na-hranitelni-alergii-i-chuvstvitelnost-pri-decata.380858", "text": "Задача на родителя е да наблюдава и разпознава реакциите на тялото на малкото си дете, за да прецени каква адекватна помощ да потърси.\r\nАлергиите към различни групи храни в детска възраст са често срещан проблем. Някои симптоми могат да бъдат объркани с тези на други заболявания, затова родителите трябва да са много наблюдателни и да проследят дали състоянието на детето им се повтаря при определени дразнители или е моментно.\r\n\r\nГадене и повръщане\r\nОсвен признак на вирусни инфекции и моментни дразнения в стомашно-чревния тракт, гаденето и повръщането могат да са сигнали за алергия или чувствителност към определени храни. Ако всеки път, когато детето хапне яйца, ядки или зърнени храни, реакцията му е свързана с гадене и повръщане, има вероятност в основата да се крие хранителна алергия.\r\r\n                    \r\n                    Диария и стомашни болки\r\nДруг често срещан признак на хранителна непоносимост или алергия е диарията, придружена с болки в стомаха и червата. Може да се обърка с редица други състояния. Родителите трябва да са наясно какво точно е яло детето, за да свържат евентуалния проблем и да предоставят адекватна анамнеза на педиатъра.\r\nЕдна от най-честите нежелани реакции на бебетата и малките деца е към млечния протеин. Белтъкът дразни чревната лигавица и предизвиква диария. Но списъкът с храни, предизвикващи диария при децата е обширен. Наблюдавайте вашия малчуган.\r\n", "date": "2018.06.30", "title": "Симптоми на хранителни алергии и чувствителност при децата"}
{"url": "https://www.dnes.bg/eu/2018/06/30/es-da-zasili-edinstvoto-si-sreshtu-trymp-syvetva-diplomat.380928", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФакт е, че Европейскиятсъюз (ЕС) беше създаден на една чисто икономическа основа, но към момента основната му роля не е само такава. Функцията на ЕС става все по-политическа, наблюдава се превръщането му и в глобален \"политически играч\". Това е бавен и сложен процес, но към момента именно това се случва. \r\nТова каза Ален льо Роа, бивш специален пратеник на ЕС в Македония по време на гражданските конфликт в страната през 2001г. и бивш заместник генерален секретар на ООН, в предаването \"Светът е бизнес\" на  с водещ Николай Кръстев.\r\n                    \r\n                    \r\nРоа смята, че се наблюдава голям напредък по отношение на ролята на ЕС да обединява държавите в Европа и техните позиции. \"Все пак това е процес, по който има още много да се работи. Все още има области, в които европейците са разделени. Това намалява и стабилността на ЕС, смята гостът.\r\nСпоред дипломата фактът, че все пак се говори за разширение на ЕС по посока на Западните Балкани, е изключително показателен и доказва, че темата за национализма в Европа значително отслабва.\r\nРоа коментира и отношенията между ЕС и САЩ, повлияни от политиката, която води американският президент Доналд Тръмп.\r\n\"Европа трябва да засили своето единство и да накара Тръмп да разбере, че е необходимо взимането на многостранни решения. Той трябва да бъде убеден в обратното на това, което в момента казва и прави. По този начин ще се засили световната търговия и ще има борба с монополизма. Една търговска война би била негативна за абсолютно всички. Дори в САЩ има сили, които настояват Тръмп да промени позицията си\", каза още дипломатът. \r\n ", "date": "2018.06.30", "title": "ЕС да засили единството си срещу Тръмп, съветва дипломат"}
{"url": "https://www.dnes.bg/football/2018/06/30/gol-sed-gol-i-petlite-izhvyrliha-mesi-ot-mondiala.380930", "text": "Франция постигна невероятна победа с 4:3 над Аржентина в 1/8-финална среща от световните финали в Русия. \r\nПетлите сътвориха истински спектакъл и с представянето си в големи периоди от времето показаха, че имат огромен потенциал и са способни да направят нещо много сериозно в световното състезание, пише gol.bg.\r\nГризман откри от дузпа в 12-ата минута, а четири минути преди почивката Ди Мария с прекрасен удар от дистанция изравни. Меркадо шокира французите и две минути след полувремето направи обрата в срещата пълен. \r\nТова обаче не пречупи петлите и Павар изравни в 57-ата минута, а в следващите десетина минути Мбапе вкара два гола за Франция - в 63-ата и 67-ата минути. \r\nЗа Аржентина последното попадение бе дело на Агуеро в продължението.", "date": "2018.06.30", "title": "Гол сед гол и петлите изхвърлиха Меси от Мондиала"}
{"url": "https://www.dnes.bg/rusia/2018/06/30/prosto-prilika-ili-bliznachki-edna-istoriia-kato-film.380929", "text": "Порeoдица от грешки и една щастлива случайност разделят две жени при раждането им, а после ги събира в една история, достойна за филмова лента.\r\nРускините Ксения Музафарова и Улияна Кисельова са близначки. Те били разделени погрешка веднага след раждането си от медицинския персонал в местната болница. И се срещат 33 години по-късно в град Перм, в подножието на Урал, благодарение на една случайност.\r\nДвете жени разказаха за играта на съдбата през пролетта пред руска телевизия, а сега обявиха, че ще съдят лекарите за причините им вреди.\r\nЕто и сторията им, разказана от \"Дарик\":\r\nНа 5 декември 1982 година Галина Шилова ражда близначки в болница в Перм. Тя и съпругът ѝ Владимир кръщават дъщерите си Уляна и Яна. Втората тежи едва 1.5 килограма, поради което трябвало да бъде оставена за известно време на грижите на лекарите и е преместена в друга болница.\r\r\n                    \r\n                    Майката и Уляна впоследствие се прибрали у дома. Междувременно заради грип посещенията в болницата, където е била Яна, не се разрешавали. Когато лекарите сметнали, че малката вече може да си отиде вкъщи, баща ѝ отива да я вземе.\r\n\"Донесоха ми я увита в одеяло. Сестрата, която ми я подаде, разтвори одеялото и попита: \"Това ли е вашата дъщеря?\" \"Разбира се\", отговорих аз\", спомня си Владимир, който взел детето си.\r\nДокато двете деца растели, разликите между тях ставали все по-явни и като външен вид, и като поведение. Но това не будело притеснения нито в родителите, нито в роднините, или в самите деца, защото всички смятали, че близначките са двуяйчни.\r\nОказва се обаче, че причина за притеснения е имало, защото едното момиче е било размемено в болницата с друго дете.\r\nТака Ксения попаднала в чужд дом. Нямала баща, а майка ѝ Елена не проявявала достатъчна грижа и скоро изгубила родителските права над дъщеря си и сина си. Ксения и брат ѝ били настанени в дом за деца.\r\n\"Разбира се, животът не беше лесен, нямах родители, нямаше кой да ме приласкае и да се погрижи за мен\", спомня си Ксения. Първоначално тя се казвала Любов, но сменила името си, когато била 22-годишна, защото чувствала, че \"не е нейното\".\r\n33 години по-късно случайност връща Ксения при истинското ѝ семейство и събира двете сестри. През 2015 година приятелка на Уляна – Елена, видяла на улицата нейна двойничка. Елена се обадила на Уляна и ѝ разказва, че я видяла, а тя ѝ отговорила, че това е невъзможно, тъй като си е вкъщи и гледа телевизия.\r\nЕлена решила да последва жената, която влязла в близко кафене. Така се запознала с Ксения, снимала се с нея и пратила фотоса на приятелката си. Елена записала телефона на Ксения и няколко дни по-късно двете сестри се видели очи в очи.\r\nПред руска телевизия Уляна и Ксения разказаха, че съпоставяли дати и събития и станало ясно, че съдбата се опитала да ги срещне още в детството. Когато били 7-годишни, били в един и същи детски лагер, но в два различни отряда. Приятелка на Ксения ѝ споделила, че видяла момиче, което досущ прилича на нея, но малката не обърнала особено внимание.\r\nМеждувременно двете жени вече са семейни и са станали майки, като Ксения има три деца, а Уляна двама сина.\r\nДругата сестра на Уляна също вече е майка, като тя и нейният син живеят при родителите ѝ. Галина и Владимир Шилови споделят, че вече имат три дъщери и тяхното отношение към Яна по никакъв начин не се променя.\r\nУляна и Ксения са си направили и ДНК тест, който потвърждава, че те са сестри. Те и родителите им са завели дело срещу държавни институции за общо 55 млн. рубли (725 000 eвро) за причинените вреди.", "date": "2018.06.30", "title": "Просто прилика или близначки? Една история като филм"}
{"url": "https://www.dnes.bg/football/2018/06/30/ludogorec-se-razminaha-s-brazilski-napadatel.380914", "text": "Шампионът на България Лудогорец не успя в трансферната си офанзива за нападателя Карлос Едуардо от Гояс, пише бразилското издание torcedores.com.\r\nСпоред информацията, 21-годишният футболист е следен няколко месеца от скаутите на „орлите“. Разградчани дори да направили оферта от 4,5 милиона евро.\r\nПредложението на Лудогорец е било победено от египетския ФК Пирамидс, който е извадил 6 милиона евро. Заради това Гояс е приел офертата на африканския тим и Карлос Адуардо вече е играч на египтяните.", "date": "2018.06.30", "title": "Лудогорец се разминаха с бразилски нападател"}
{"url": "https://www.dnes.bg/notifikacii/2018/06/30/prostreliaha-myj-vyv-veliko-tyrnovo-ima-zadyrjan.380904", "text": "Мъж е бил прострелян късно снощи на околовръстния път на Велико Търново. Случаят се разследва от криминалисти от града, съобщи \"Фокус\". \r\nСигналът за инцидента е получен в 22.40 часа, вчера. По данни на подателя, в района на магазин \"К2\" в града е намерен мъж в безпомощно състояние. \r\nНа мястото е изпратен екип на Спешна помощ. В последствие при прегледа е установено, че мъжът има рана в областта на главата. Той е настанен за лечение във великотърновската болница. \r\nОт проведените до момента действия по разследването задържан за 24 часа е мъж от Велико Търново, който е заподозрян, като съпричастен към извършеното деяние. Работата по изясняване на случая продължава под наблюдението на прокуратурата.", "date": "2018.06.30", "title": "Простреляха мъж във Велико Търново, има задържан"}
{"url": "https://www.dnes.bg/top-novini/2018/06/30/nap-pogva-290-dushi-harchat-nad-50-bona-na-godina-dohodi-niamat.380890", "text": "Инспекторите на Националната агенция за приходите (НАП) започват проверки на 290 души, които са извършили разходи за минали години над 50 хил. лв., но едновременно с това нямат никакви официално декларирани доходи, съобщават от агенцията, цитирани от.\n\r\nОбщото между всички, на които са възложени проверките е, че са се осигурявали върху минималния осигурителен доход, но дори не са подали данъчна декларация за доходите, поясняват от НАП. \n\r\nЕдновременно с това тези физически лица са извършили значителни разходи. \n\r\nДанъчните ще изследват източниците на доходи в семействата на проверяваните, както и издръжката на домакинствата и разходите им. Ако бъдат установени несъответствия между имущество и доходи, ще бъдат възложени данъчни ревизии за последните 5 години, допълват от приходната администрация.\r\n\"Тези близо 300 случая са най-очевидните несъответствия между официален доход и разходи на домакинствата. Освен тях има и други физически лица, чието имущество е повече от декларираните приходи, които също ще бъдат проверени\", каза по повод контролните мерки заместник-изпълнителният директор на НАП Пламен Димитров.", "date": "2018.06.30", "title": "НАП погва 290 души: Харчат над 50 бона на година, доходи - нямат"}
{"url": "https://www.dnes.bg/obshtestvo/2018/06/30/vyzelyt-bashta-sin-razkaz-za-hudojnika-kolio-karamfilov.380840", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ семейното предаване на телевизия Bulgaria ON AIR \"Фамилно\" поетът и писател Росен Карамфилов разказва тази събота спомени за своя баща – художника авангардист от Пловдив Кольо Каламфилов, който си отиде рано от този свят. \r\n\"Когато говоря за него, не използвам минало време, защото вярвам, че такива мощни духовни системи като неговата не изтляват\", споделя Росен.\r\n\"Времето изличава нашите имена, ЕГН-то ни, кръвните ни групи, но големите хора като него остават сега и завинаги\", допълва синът на Кольо Карамфилов.\r\nСпоред него баща му няма гроб, неговият глоб е неговото ателие: \"Когато писах романа \"Колене\", той ми беше продиктуван свише, не я пишех сам тази книга, тя е много тясно свързана с бъща ми. Тя показва колко огромна е бездната, която остана след неговата смърт\".\r\r\n                    \r\n                    Росен Карамфилов определя тази книга като \"антология на бащата\". Защото според мнозина майката е важната, защото тя дава живот, но според него бащата също има своята значимост.\r\n\"С баща ми бяхме много силно свързани, като един възел\", споделя Росен Карамфилов пред водещата на \"Фамилно\" Деляна Маринова. Предаването започва в 10:30 ч. по телевизия ", "date": "2018.06.30", "title": "Възелът баща – син, разказ за художника Кольо Карамфилов"}
{"url": "https://www.dnes.bg/obrazovanie/2018/06/30/nov-podhod-v-blagoevgrad-kvota-za-romcheta-v-i-klas.380891", "text": "Училище в Благоевград прие странен образователен подход при записването на първокласници. Комисията за защита от дискриминация се самосезира, след като школото обяви, че не приема първокласници от ромски произход. \n\r\nДиректорът на IX ОУ \"Пейо Яворов\" Василка Великова обясни решението си със загриженост към останалите бъдещи ученици, а жителите на ромската махала видяха в решението дискриминация.\n\r\nВ страницата на училището във Facebook е обявено, че приемът на документи за първи клас продължава, но се ограничава достъпът на деца от ромски произход. Причината - квотата от двама ученици в клас за деца от ромския етнос била запълнена.\n\r\nВ училището класовете, в които ромските деца преобладават, са много. А това, според директора, често води до проблеми в клас.\r\n                    \r\n                    \r\n\"Знаете, че те са на големи родове, помежду си имат конфликти, и не бива децата да пренасят семейните конфликти от махалата в училище\", заяви директорката пред Нова тв.\n\r\n\"Лимитът е изчерпан, точно така. Не, това не е дискриминационно, за тях също не е добре, да се обучават в сегрегирани паралелки\", допълни Великова.\n\r\nОт Министерството на образованието заявиха, че при приема на ученици в първи клас водещият критерий е местоживеенето. Добавиха, че когато прилагането на този критерий доведе до паралелки, в които повечето ученици са с майчин език, различен от българския, детето може да бъде насочено в друго училище, но само със съгласието на родителя.\n\r\n\"Ако директор на училище си е позволил да определя квотен принцип за приемането на деца в първи клас на базата на етнически признак, това е безусловно нарушение, дали това е така, ще бъде проверено от нашата териториална администрация\", каза директорът на дирекция \"Организация и контрол\" в МОН, Соня Мелоян.\n\r\n\"Открито дискриминационен коментар, тя всъщност указва на ромските родители да се въздържат да записват децата си в това училище, това е ярък случай на дискриминация\", заяви и председателят на Българския хелзинкски комитет Красимир Кънев.\r\n ", "date": "2018.06.30", "title": "Нов подход в Благоевград: Квота за ромчета в I клас"}
{"url": "https://www.dnes.bg/snimka-na-denia/2018/06/30/jylt-kod-za-viatyr-dyjdove-gradusite-se-pokachvat-dnes.380892", "text": "Днес времето ще продължи да бъде облачно, ще има и интензивни превалявания, а на места след обяд и вечерта, главно в източната половина на страната ще се развият и гръмотевични бури. \r\nЖълт код за силен вятър е в сила за половината страна. Предупреждението е в сила за областите Видин, Монтана, Враца, Плевен, Ловеч, Габрово, Велико Търново, София-град, Софийска, Перник, Кюстендил, Благоевград, Пазарджик и Пловдив.\n\r\nНа отделни места в Предбалкана, Североизточна България и в планинските райони отново ще има значителни валежи. По-късно след обяд от запад облачността ще започне да намалява. \n\r\nТемпературите слабо ще се повишат и максималните ще бъдат между 23° и 28°, в София около 22°, сочи прогнозата на Националния институт по метеорология и хидрология към БАН.\r\nАтмосферното налягане ще бъде по-ниско от средното за юни, но ще започне да се повишава.\n\r\nНад Черноморието около и след обяд ще има краткотрайни валежи и гръмотевици. Преди обяд ще има временни намаления на облачността до предимно слънчево. Ще духа умерен западен вятър. Максимални температури по крайбрежието 24-25°, близки до температурата на морската вода. \n\r\nНад планините облачността ще е по-често значителна, след обяд купесто-дъждовна. Ще има валежи и гръмотевици. Максималната температура на височина 1200 метра ще е около 17°, на 2000 метра – около 10°.", "date": "2018.06.30", "title": "Жълт код за вятър, дъждове, градусите се покачват днес"}
{"url": "https://www.dnes.bg/stranata/2018/06/30/turski-tir-i-kola-se-udariha-chelno-edin-zagina.380893", "text": "\n\r\nТежка катастрофа затвори подбалканския път София - Бургас през цялата нощ. На място е загинал ветеринарният лекар на Гурково - 30 годишният Иван, съобщи Булфото. \n\r\nСнощи около 21:00 часа е подаден сигнал на 112 за катастрофа на границата на Старозагорска и Сливенска област, между Гурково и Твърдица. Челно се удрят лек автомобил и ТИР с турска регистрация. \n\r\nТоварният камион е пътувал в посока Гурково, а лекият посока Твърдица, твърдят очевидци. \n\r\nЕкипите които се отзовават на сигнала установяват, че на място е загинал водача на леката кола, а ТИР-а буквално се е разпилял на пътя, но водача е жив и здрав, отървал се е само със силна уплаха. \r\n                    \r\n                    \r\nЧасове наред разследващите правиха оглед, тъй като автомобила бе с откъсната предница, а ТИР-а се е влачил повече от 100 метра, разпилявайки товара си по пътното платно. Огледа на инцидента продължи до малките часове на нощта. Фирмата поддържаща пътната отсечка цяла нощ почиства разпиляната стока и отломките по пътя.", "date": "2018.06.30", "title": "Турски ТИР и кола се удариха челно, един загина "}
{"url": "https://www.dnes.bg/akoshtete-vqrvaite/2018/06/30/kompromisi-ne-gi-ochakvaite-ot-tezi-zodii.380821", "text": "За да има стабилни отношения е необходимо да се правят компромиси и от двете страни. Ако това не се случва, се получават конфликти, които са неприятни и в повечето случаи могат да развалят отношенията безвъзвратно.\r\nТова е така, защото и двете страни не отстъпват поради гордостта си и накрая просто се разделят. Ако пък само единия прави непрекъснато компромиси, то търпението има своя край.\r\n \r\nЕто ги трите зодии, които не правят компромиси и за това са изключително трудни за разбиране:\r\n\r\n\r\n\r\nКогато представителите на тази зодия кажат НЕ, то трябва да сте сигурни, че няма никакъв шанс да се случи обратното. Същото е и когато кажат, че искат нещо – тогава се борят до краяй. С Риби трудно може да се стигне до консенсус. Те не правят компромиси с мнението си и това, което искат или не искат.\r\n \r\n", "date": "2018.06.30", "title": "Компромиси? Не ги очаквайте от тези зодии!"}
{"url": "https://www.dnes.bg/obshtestvo/2018/06/30/40-ot-smyrtnite-sluchai-u-nas-sa-mogli-da-se-izbegnat.380894", "text": "Малко повече от 40 процента от смъртните случаи у нас са могли да бъдат предотвратени при наличието на оптимално здравеопазване и те не биха се случили, ако е имало ефективна здравна система и качествени медицински услуги и технологии, сочат данни от анализ на Евростат за случаите на т. нар. \"предотвратима смърт\" в ЕС през 2016 г., цитирани от БТА.\n\r\nСредният показател в ЕС за \"предотвратима смърт\" е 33 на сто, а най-много неадекватни смъртни случаи, които биха могли да бъдат предотвратени, са регистрирани в северната ни съседка Румъния - близо 49 процента или почти половината от регистрираните смъртни случаи там.\n\r\nСпоред данни от анализа най-много българи са починали у нас през въпросния период от болести на кръвообращението - 1 131 случая на 100 хиляди души население, което е близо 4 пъти повече от средностатистическите данни за ЕС - около 350 случая на 100 хиляди души в ЕС, починали от болести на кръвообращението.\r\n                    \r\n                    \r\nСпоред актуални данни на НСИ у нас през миналата година са починали около 110 хиляди души, като близо 72 хиляди или 65 процента, са били смъртните случаи вследствие болести на кръвообращението, което поставя този вид смъртност на водеща позиция у нас.\n\r\nВтората най-голяма група болести, от които са умирали сънародниците ни, са били злокачествените новообразования - около 17 хиляди, което е около 240 смъртни случая на 100 хиляди души и е съпоставимо с европейските критерии - 262 смъртни случая на 100 хиляди души в ЕС.\n\r\nНай-малко са били смъртните случаи у нас вследствие на транспортни инциденти или самоубийства - по 9 случая на 100 хиляди души, при показатели за ЕС съответно 7 и 11 случая на 100 хиляди души население в ЕС.\n\r\nСпоред данните на Евростат най-качествено здравеопазване и съответно най- нисък дял на неадекватни смъртни случаи, е регистриран във Франция - 25 на сто, Белгия и Дания - 26 на сто, Холандия - 28 на сто, Полша - 30 на сто.\n\r\nВ другия край на скалата с най-висок процент смъртни случаи, които са могли да бъдат избегнати, се нареждат страни като Румъния - 49 на сто, Латвия и Литва - по 47 на сто, Словакия - 44 на сто, България - 42 на сто, Хърватия и Унгария - с по 41 на сто и др.\n\r\nСпоред анализа на Евростат индикаторите за смъртните случаи в страните-членки на ЕС, които са могли да бъдат избегнати, трябва да се използва в глобален контекст при оценките на здравните системи в страните на ЕС.\n\r\nМакар показателят за смъртност да не е предназначен да бъде окончателно или уникално измерване на качеството на здравните грижи в държавите-членки, той дава известна индикация за качеството и ефективността на здравните политики в дадена страна, отчита Евростат. ", "date": "2018.06.30", "title": "40% от смъртните случаи у нас са могли да се избегнат"}
{"url": "https://www.dnes.bg/notifikacii/2018/06/30/silen-trus-razliulia-kraibrejieto-na-meksiko.380897", "text": "Земетресение с магнитуд 6,1 разлюля днес тихоокеанското крайбрежие на Мексико, предаде Ройтерс, като се позова на Геофизичния институт на САЩ.\r\nЕпицентърът на труса е бил на 88 км в посока запад-югозапад от град Сиулатлан, щата Халиско. Според американския институт земетресението е станало на дълбочина 10 км.\r\nШефът на мексиканската служба \"Гражданска защита\" Луис Фелипе Пуенте съобщи в Туитър, че трусът е бил почувстван леко и за момента няма информация за щети.\r\nВ последните месеци в Мексико имаше поредица по-силни земетресения, включително две през септември, при които загинаха общо няколкостотин души и бяха разрушени сгради.", "date": "2018.06.30", "title": "Силен трус разлюля крайбрежието на Мексико"}
{"url": "https://www.dnes.bg/zvezdi/2018/06/30/izvestni-bashti-koito-se-gordeiat-s-kyrmeneto-na-otkrito.380854", "text": "Новините за очакването и раждането на наследниците на светските двойки са едни от най-интересните за хората, които се вълнуват от личния живот на звездите. Наскоро Хилъри Дъф се похвали, че е бременна, а моделът Дейвид Ганди обяви, че си търси по-голяма кола, защото ще става татко. Бионсе и Джей Зи пък показаха за първи път близнаците си. \n\r\nМного звезди не публикуват снимки на децата си в социалните мрежи и ги пазят от камерите на папараците. Дори рядко споделят подробности около тяхното развитие. Но сред тях има и изключения. Няколко известни татковци се осмелиха да споделят много личен за тях и половинките им момент - кърменето на техните бебета.\n\r\nСнимките, качени от звездите в социалните мрежи, предизвикаха умиление у много хора. С тях те доказаха, че не само подкрепят жените си, но и насърчават кърменето на открито. \r\n                    \r\n                    \r\nУсмихнатият Джон Леджънт е един от първите, който качи селфи с подобна тематика. На него наедрялата Криси Тейгън, облечена в официална рокля, е седнала в колата им, но не кара, а изпомпва кърма от двете си гърди. Изпълнителят е написал под снимката: \"Съпругата ми е ослепителна. Ще ме води на вечеря за Деня на бащата, но все още има някои неща, които да свърши като мама\".\r\n", "date": "2018.06.30", "title": "Известни бащи, които се гордеят с кърменето на открито"}
{"url": "https://www.dnes.bg/stranata/2018/06/30/bylgariia-sled-potopa-nai-tejko-e-v-roman-i-etropole.380895", "text": "Пострадалите градове и села след пороите през последните два дни започват да се възстановяват.\n\r\nВсе още е в сила обявеното бедственото положение в Етрополе, в града и селата в региона има наводнени къщи. Пътят до село Джурово е непроходим. \n\r\nВ Роман, където бе обявено частично бедствено положение, река Малки Искър излезе от коритото си, а хора бяха евакуирани от домовете им. Няма пострадали, но в Роман тепърва ще изчисляват щетите. Там беше наводнен цял квартал.\n\n\nЦяла нощ екипи на пожарната отводняваха с помпи засегнатите имоти в наводнения град Роман, a заради липсата на ток в залетия квартал „Карашки” имаше засилено полицейско присъствие.\r\n                    \r\n                    \r\nВзети са мерки за осигуряване на безопасност на домовете на жители, евакуирани от засегнати от проливните дъждове имоти в Роман. Екипите на полицията са засилени, има изградени временни КПП-та, подвижни двойки дежурят, за да охраняват имуществото, съобщиха от МВР.\n\r\nВсе още наводненият квартал е без ток, заради опасност. \n\r\n\"Главният комисар господин Николов идва дотук и каза, че няма изпускане на язовири, няма язовир, който да е в критични точки”, заяви кметът на Роман Валери Ролански. По думите му са били евакуирани 7-8 души, като всички са настанени при близки и роднини.\n\r\nКритично е положението в община Садово, където пострадаха хиляди декари обработваема земя. Река Чая продължава да наводнява земеделски земи, но тази сутрин бе вдигнато частичното бедствено положение. Наводнен е пътят от Катуница към Свиленград и Пловдив, движението е спряно.\n\r\nкоритото на река Чая не е било почиствано над 25 години, заяви кметът на Катуница. Подавани са сигнали до \"Басейнова дирекция\" - Пловдив, но според кмета им \"отговаряли с непрофесионализъм и бездействие\". Резултатът - реката скъса две диги, тъй като е затлачена с дървета, растителност. \n\r\nВ района на Чепеларе водата затрудни преминаването заради тръгналите свлачища. В града има нанесени материални щети, но няма пострадали.\n\r\nНормализира се обстановката и в района на Смолян. Там бедственото положение беше отменено. Градът обаче остана в плен на калта. Река Черна се оказа с непочистени, затлачени дерета. Образуваха се свлачища, но няма  затворени пътища. Военни от сухопътни войски помагаха за възстановяването на района.\n\r\nВ Чепеларе обстановката се успокоява, след като преди два дни река Чая вдигна нивото си над метър и половина.", "date": "2018.06.30", "title": "България след потопа: Най-тежко e в Роман и Етрополе"}
{"url": "https://www.dnes.bg/notifikacii/2018/06/30/dyshteriata-na-himler-chast-ot-germanskoto-razuznavane.380896", "text": "Германското външно разузнаване призна, че е наело дъщерята на един от нацистките лидери, Хайнрих Химлер, през 60-те години на миналия век. Тя никога не се е отричала от баща си и нацизма и е била крайнодесен активист.\n\r\nРазкритието, че дъщерята на Химлер Гудрун Бурвиц е работила за Федералната разузнавателна служба (БНД), бе направено от в.\"Билд\" и потвърдено от БНД, пише \"Монитор\". \n\r\nТо може да подхрани обществените дебати в Германия за толерирането на някои нацисти след Втората световна война, отбелязва Ройтерс.\n\r\nХимлер, който като началник на СС бил един от най-могъщите нацисти и главен инициатор на избиването на шест милиона евреи по време на Холокоста, се самоубива в британски плен през 1945 г. Дъщеря му Бурвиц почина миналия месец в Мюнхен на 88 години.\r\n\"БНД потвърждава, че Бурвиц е била член на БНД за няколко години до 1963 г. под фалшиво име\", каза шефът на историческия отдел на БНД Бодо Хехелхамер.\n\r\n\"Времето на нейното напускане съвпадна с начало на промяна в разбирането и отношението към сътрудниците, които са били свързани с нацистите\", добави Хехелхамер.\n\r\nПрез последните години германските разузнавателни служби станаха обект на критика, за провала си да изкоренят десните екстремисти в следвоенния период. Критичните историци казват, че бивши нацисти и крайнодесни симпатизанти, работещи в службите за сигурност на тогавашна Западна Германия, може да са защитавали други такива.\n\r\nПо времето, когато Бурвиц е работила за БНД, тя е ръководена от Райнхард Гелен, бивш командир от нацисткото военно разузнаване, които ръководеше разузнавателната агенция на Западна Германия до 1968 г.\n\r\nХехелхамер каза, че тъй като Бурвиц вече не е между живите, БНД е могло да направи изключение от политиката си да не прави коментар за действащи и бивши сътрудници. Това разкритие е част от процес на критично преосмисляне на собствената й история.\n\r\nБорбата да се изправят пред съд хора с нацистко минало е неизменна тема в следвоенната история на Германия, както и подозренията, че привърженици на крайната десница са запазили лостове за влияние и власт в службите за сигурност.", "date": "2018.06.30", "title": "Дъщерята на Химлер – част от германското разузнаване!?"}
{"url": "https://www.dnes.bg/kino/2018/06/30/za-vryzkite-nevyzmojni-spodeleni-s-vliubenite.380495", "text": "Любовните преживелици на майка и дъщеря разказва режисьорът Кристоф Оноре във \"Влюбените\". Две поколения жени си спомнят за връзките си. Едната за любовта преди 30 години, която има шанс да поднови, а другата разказва лутанията си между мъжът, когото обича и онзи, който е влюбен в нея.\r\nОноре любопитно поверява ролите на главните героини на Катрин Деньов и дъщеря й от Марчело Мастрояни – Киара. Майка и дъщеря в живота приемат същите образи и на екрана, а под звуците на баладите на Алекс Бопан узнаваме за техните любови и раздели, за взаимоотношенията между хората.\r\nВ историите им е включен и чешки лекар (Милош Форман), в когото се влюбва героинята на Деньов. Оноре описва без свян любовта във всичките й форми – плътски и емоционални, близки и невъзможни, платонични и несподелени.\r\nГледайте \"Влюбените\" на 30 юни от 23:00 часа по телевизия", "date": "2018.06.30", "title": "За връзките – невъзможни, споделени... с \"Влюбените\""}
{"url": "https://www.dnes.bg/eu/2018/06/30/borisov-kacna-v-avstriia-predava-evroshefstvoto.380900", "text": "Министър-председателят Бойко Борисов пристигна в Австрия, където символично ще предаде председателството на Съвета на Европейския съюз на австрийския канцлер Себастиан Курц.\n\nПо време на визита е предвидено да има работна закуска на министър-председателя на Бойко Борисов с федералния канцлер на Австрия Себастиан Курц и с председателя на Европейския съвет Доналд Туск.\r\nСлед символично предаване на председателството премиерът Бойко Борисов ще се срещне и с вицеканцлера на Австрия Хайнц-Кристиан Щрахе, както и с министър-председателя на Федерална провинция Щирия Херман Шюрценхьофер. \r\n \r\nВ състава на официалната делегация в Австрия е и министърът на Българското председателство на Съвета на Европейския съюз 2018 Лиляна Павлова.", "date": "2018.06.30", "title": "Борисов кацна в Австрия, предава еврошефството"}
{"url": "https://www.dnes.bg/zvezdi/2018/06/30/venci-venc-shte-smenia-peleni-shte-stava-tatko.380899", "text": "Един от най-нашумелите родни изпълнители - Венци Венц, ще става баща, съобщава \"Монитор\". Новата му муза е Мелани Ширкова, която сподели снимка с бременно коремче в социалните мрежи. На кадъра Венци е положил ръка върху бебето, а думите на бъдещата майка гласят:\r\n\"Направихме те с много любов и щастие\".\r\nЗа Мелани не се знае почти нищо, освен че се разписва с участие в клипа към песента на дуета Fake Profile.\r\nВенци се раздели с бившата си годеница - танцьорката Пепи, в началото на годината. Тогава певецът оповести, че е свободен и е готов за нова връзка със \"свястно момиче\", което да му роди дете и явно я е намерил.", "date": "2018.06.30", "title": "Венци Венц ще сменя пелени, ще става татко"}
{"url": "https://www.dnes.bg/temida/2018/06/30/osydiha-uslovno-lekar-za-smyrt-sled-vadene-na-slivici.380898", "text": "Операция на сливици и последвалите усложнения довеждат до смъртта на 23-годишна варненка през 2012 г. Шест години и половина след трагедията, Варненският апелативен съд отмени оправдателната присъда на първата съдебна инстанция и осъди условно д-р Димитър Габровски на година и половина лишаване от свобода, отложени с 3 годишен изпитателен срок, съобщава \"Монитор\".\n\r\nСъс съдебния акт Апелативният съд във Варна лишава лекаря от правото да упражнява лекарска професия за 2 години. Втората съдебна инстанция призна вината на лекуващия лекар затова, че през януари 2012 година причинил по непредпазливост смъртта на Дарина Григорова, като не е осъществил следоперативен контрол и наблюдение на локалния и общия статус, жизнените показатели и лабораторните изследвания, неправилно е използвал кръвоспиращ медикамент, не е реагирал адекватно на съобщените му данни за състоянието на пациентката и е прехвърлил грижите за нея на други лица, като е давал нареждания и консултации по телефона.\r\n                    \r\n                    \r\nЛекарят не предприел реанимационни действия в нарушение на задълженията си по Закона за здравето и медицинските стандарти за ушно-носно-гърлени болести и правилата за добра медицинска практика, се посочва в съдебния акт на Апелативният съд във Варна. \n\r\nЦялата история се развива в рамките на 2 дни през януари, 2012г. 23-годишната Дарина постъпва за планова операция на сливиците в частна варненска клиника. Тя била извършена от опитния лекар УНГ, д-р Габровски. На следващата сутрин младата жена се почувствал зле, започнала да повръща кръв, за което била уведомената дежурната медицинска сестра.\n\r\nМедиците установили, че около оперативната рана има съсирек. По телефона лекуващият лекар назначил вливане на банка глюкоза с кръвоспиращи средства и преместване в МБАЛ \"Света Анна\", но час по-късно Дарина колабирала при опит да бъде преместена. Хирургът пристигнал в частната клиника и се опитал заедно с екип да спрат кръвотечението.\n\r\nВъпреки тези усилия, състоянието на пациентката се влошило и се наложило да бъде извикан реанимационен екип от „Света Анна“. Близо 2 часа продължила битката за живота на Дарина, но тя починала.\n\r\nЧетири години продължи досъдебното производство, като в края на 2017 г. състав на Варненския окръжен съд  оправда по всички обвинения подсъдимите д-р Димитър Габровски, извършил операцията и медицинската сестра Ваня Иванова, която е трябвало да следи за състоянието на пациентката след интервенцията.", "date": "2018.06.30", "title": "Осъдиха условно лекар за смърт след вадене на сливици"}
{"url": "https://www.dnes.bg/za-da-se-razbirame/2018/06/30/kakvi-greshki-dopuskate-v-sreshtite-onlain.380852", "text": "Много хора страдат от факта, че са необвързани. В забързаното градско ежедневие намирането на половинка понякога се оказва много тежка задача.\r\nСайтовете за запознанства са една алтернатива, която обаче за мнозина все още е табу.\r\nАко сте се решили да опитате да откриете любовта по този начин, внимавайте да не допуснете някои от следните грешки, които ще намалят шансовете ви да успеете да намерите щастието.\r\n\r\nНаправили сте си профил в най-посещавания сайт за запознанства. Сложили сте най-красивата си и изпипана снимка, на която се харесвате. Разширили сте обхвата на интересите и предпочитанията си, така че да може да се свържете с повече различни хора. Даже малко се преувеличили.\r\nНе се учудвайте, ако все още сте отчаяно сами. Важната дума тук е „сродна душа“. Желаете да я откриете с цялото си сърце. Щом сте прибегнали до интернет запознанствата трябва да сте наясно, че ако не сте искрени, трудно ще намерите истинската си сродна душа.\r\nЕ, все пак не бъдете тотално откровени. В интернет това не е особено добър избор. Оставете нещо и за после. Бъдете загадъчни, но имайте предвид, че да си загадъчен означава да умееш да запазваш по нещо интересно за себе си, а не да лъжеш в информацията. Има разлика.\r\n", "date": "2018.06.30", "title": "Какви грешки допускате в срещите онлайн? "}
{"url": "https://www.dnes.bg/obshtestvo/2018/06/30/bylgariia-v-demografska-smyrt-padnahme-pod-7-miliona.380889", "text": "\n\r\nНаселението на България падна под 7 милиона. Това се случи точно в 14 часа 07 минути 03 секунди и бе отбелязано в брояча на населението в света от Департамента по икономически и социални въпроси към ООН. \n\r\n\"Това е най-тъжната новина на най-тъжния Петровден. България е в клинична демографска смърт, тя умира!\", коментира новината пред \"Труд\" акад. Петър Иванов, шеф на демографския институт към БАНИ. \n\r\nДанните се променяха през целия ден, като към 16 ч. вчера показваха, че в петъчния ден у нас са се родили 120 бебета, а са починали 193 души. \n\r\n\"Всеки ден намаляваме с 220 души, или 9 души на час, като това намаление в действителност е минус 13 етнически българи и плюс 4 роми, (-9=-13+4). Това означава, че българите намаляват с 13 и стават малцинство, а ромите се увеличават с 4 и стават мнозинство в Отечеството ни. А ние сме най-бързо намаляващата нация в света\", каза още акад. Иванов.\r\n                    \r\n                    \r\nОфициалните данни сочат, че за пръв път сме минали 7 милиона през 1946 година – преброяването на населението тогава показва, че към 31 декември 1946-а сме 7 029 349 души. През 1985 г. бележим пик и сме близо 9 милиона – 8 948 649 души.\n\r\nВ галерията може да видите как се е движил броя на населението на България през годините.", "date": "2018.06.30", "title": "България в демографска смърт: Паднахме под 7 милиона"}
{"url": "https://www.dnes.bg/stranata/2018/06/30/navodneniiata-vzeha-pyrva-jertva-v-roman.380902", "text": "Наводненията през последните дни взеха първа жертва в един от най-пострадалите градове - Роман. Там под вода е цял квартал, а десетки къщи са наводнени.\n\r\nТрагичният инцидент се е разиграл именно в един от наводнените домове. Мъж е загинал, докато е изпомпвал вода от мазето си, съобщава Нова тв. Най-вероятно го е ударил ток.", "date": "2018.06.30", "title": "Наводненията взеха първа жертва в Роман"}
{"url": "https://www.dnes.bg/zvezdi/2018/06/30/luiza-grigorova-zahvyrli-drehi-i-zadryjki.380903", "text": "Актрисата Луиза Григорова-Макариев зарадва почитателите си с провокативна снимка в социалните мрежи. Тя свали дрехи и задръжки и показа нагледно какво означава балконска еротика.\r\nЗвездата сподели кадър от тераса на хотел във Велинград, където е била заедно със съпруга си – режисьорът Мартин Макариев.\r\n\"Когато се събудиш, погледнеш през прозореца и животът е прекрасен\" написа под снимката Луиза.\r\nСлед като наскоро си казаха \"да\" Луиза и Мартин често се отдават на почивка из близки и далечни дестинации. След Велинград Луиза сподели снимки и от морето край Свети Влас, където е решила да продължи ваканцията си. ", "date": "2018.06.30", "title": "Луиза Григорова захвърли дрехи и задръжки"}
{"url": "https://www.dnes.bg/obshtestvo/2018/06/30/upravliavashtite-gotviat-udar-po-pushachite-na-bezdimnite-cigari.380901", "text": "Управляващите готвят нов удар по пушачите, като смятат да въведат по-висок акциз за бездимните цигари. От 1 октомври 2018 г. акцизът за нагреваемите тютюневи изделия ще бъде като за класическите цигари – 109 лв. на хиляда къса плюс 25% от цената. Това гласят промени в Закона за акцизите и данъчните складове, внесени в парламента от председателя на бюджетната комисия Менда Стоянова и депутати от ГЕРБ и Обединени патриоти. В момента акцизът за нагреваемите тютюневи изделия е 152 лв. за кг.\n\r\nТака акцизът за една кутия от тези изделия (20 бр. цигари в кутия с общ грамаж 6,1 г. и цена 5,50 лв. за кутия) е 0,93 лв., пише в мотивите на депутатите. А ако за тези нагреваеми тютюневи изделия се прилага акцизната ставка за цигарите, то акцизът ще бъде 3,54 лв. за кутия.\r\n                    \r\n                    \r\nТова ще доведе до съществено поскъпване на нагреваемите цигари у нас само осем месеца след появата на българския пазар на технологията за бездимно пушене IQOS, която в момента е единствената бездимна, предлагана у нас.\n\r\nКато аргумент за предложението си депутатите посочват, че и в обикновените цигари, и в бездимните изделия се съдържа тютюн и акцизът трябва да е еднакъв. Не се отчита обаче ефектът върху здравето от едните и другите.\n\r\nАко предложението бъде прието, сегашната кутия със стикове (5.50 лв./бр.) ще поскъпне поне с 2,50 лв., а според анализатори цената може да стигне и 10 лв., което едва ли ще зарадва пушачите на бездимни цигари.\n\r\nПри подобна цена продуктът ще стане двойно по-скъп от цената му в съседна Сърбия, в Гърция също кутията ще излиза по-евтино. \n\r\nПоскъпването на акциза може да доведе и до увеличаване на контрабандата на бездимните стикове, което всъщност ще има обратен ефект за хазната, смятат други експерти.\n\r\n\"Нагреваемите тютюневи изделия са фундаментално различни продукти от цигарите. Те са класифицирани като бездимни и имат различен рисков профил от традиционното пушене. Това обуславя и диферензираното им облагане в целия ЕС\", коментира пред Мediapool Вержиния Джевелекова, представител на \"Филип Морис България\". Тя допълва, че България в момента е в крак с принципа на облагане в останалите 22 страни, където се предлагат продуктите.\n\r\n\"За огромно съжаление, изравняването на акциза с този за цигарите, заложен в законопроекта, не подкрепя идеята за намаляване на вредата и ще отдалечи България от добрите европейски практики. Това е екстремна мярка и, видно от мотивите към предложението, то е насочено само срещу един конкретен продукт на нашия пазар, без да се отчита всеобхватно концепцията за нагряване на тютюна. Вярваме, че предложението подлежи на обсъждане и търсене на баланс между фискалните и здравните аспекти\", посочи Джевелекова.\n\r\nВ момента по данни на Евробарометър около 36% от пълнолетното население в България, или 2.7 млн. души пушат. Philip Morris не публикува официални данни за броя на клиентите си с IQOS в България.\n\r\n\"България е страна със сравнително високи нива на тютюнопушене. Затова не знаехме дали би имало интерес от страна на хората да спрат цигарите и да се пренасочат към бездимни алтернативи. Това определено не е нещо очевидно. Освен това от гледна точка на устройството не бяхме сигурни дали хората биха имали желанието и покупателната сила да купят нещо, което струва известна сума пари. А и като цяло дали средата в страната е достатъчно отворена за подобни алтернативи. Наистина не бях убеден дали тази категория ще се хареса и ще набере сила тук. Но бях изненадан от реакцията на хората, от желанието да обмислят нещо различно, от стремежа на пушачите да се пренасочат към бездимна алтернатива, от интереса към научната страна на продукта, а и от споделянето на опита си с IQOS сред познатите си\", заяви в интервю за Investor.bg Фредерик де Вилде, президент за региона на ЕС на Philip Morris International.\n\r\n\"Все още не можем да кажем, че нашите продукти са по-малко рискови. Научното изследване предоставя някои много силни доказателства, които се трупат с времето, и то от различни етапи – става въпрос за състава на аерозола от употребата на продукта, токсичността, излагането на човешкото тяло към него, както и клинични данни. В момента финализираме този пакет от научни данни. Това, което можем да кажем засега, е, че нивото на токсичност е намалено с 90-95%, а показателите на потребителите на IQOS са сравними с тези на отказалите се от всякакви цигари. Затова всичко сочи в правилната посока. Щом учените финализират пакета, ще можем да предоставим по-категорични заключения, но това, което можем да заявим в момента, е, че бездимните продукти със сигурност са по-добра алтернатива на употребата на конвенционални цигари\", допълни Вилде.\n\r\nЕвропейската комисия смята, че нагреваемите тютюневи изделия не са цигари. В междинен доклад от началото на 2018 г. преди преразглеждането на директивата за акцизите върху тютюна ЕК коментира, че предвид факта, че този пазар е нов и развиващ се, на този етап ще е изключително трудно да се изготви ясна дефиниция, която покрива тези продукти - както тези, които вече са познати, така и бъдещите разработки, пише \"Капитал\". Комисията отбелязва, че някои от продуктите са обхванати от директивата, макар и непряко, тъй като съдържат тютюн и възможният режим е те да бъдат облагани със същата ставка като тютюна за пушене.", "date": "2018.06.30", "title": "Управляващите готвят удар по пушачите на бездимните цигари"}
{"url": "https://www.dnes.bg/politika/2018/06/30/plevneliev-pred-studenti-radev-deistva-kato-general-i-populist.380905", "text": "Росен Плевнелиев призова света да си избере \"по-мъдри политици от Тръмп и Путин\", в специална лекция пред студенти от Нов български университет. \n\r\nВажно е следващите лидери да облекат в правила индустриалната революция, с което президентите на САЩ и Русия явно не могат да се справят, подчерта той, цитиран от \"Дарик\".\r\n \r\nВръщайки се многократно към президентския си мандат, Плевнелиев отправи критики и към българските политици. Той подчерта, че като държавен глава е променил приоритетите на България и че продължава и днес вече не като активен политик, но активен гражданин да играе важна роля, работейки за индустрията на бъдещето.\n\r\nПлевнелиев критикува Румен Радев, действал като генерал и популист. Държавният глава не е изпълнителна власт, той има друга много по-отговорна функция – да представлява държавата, заяви Плевнелиев и допълни, че е горд, защото е успял да промени приоритетите на страната.\r\n                    \r\n                    \r\n\"Вече не в качеството си на действащ държавен глава, но президентът Плевнелиев, който остава, научил уроците и грешките на много други президенти. Някои от тях решиха да се върнат в парламента – груба грешка. Някои от тях решиха да правят собствена политическа партия, за да превземат една друга политическа партия - още по-груба грешка. Тези уроци аз се опитвам да науча, затова оставам посветен на всички тези приоритети, които зададох като държавен глава. Разбира се действията на действащия държавен глава, който не се интересува от икономика, камо ли от индустрия на бъдещето, по-скоро ми помагат да продължа да играя тази много важна роля\", каза още Плевнелиев.\n\r\nТой допълни, че продължава да се посвещава на индустрията на бъдещето, но вече като гражданин. Той иска да вижда смислени млади хора. Техните герои да бъдат не тоя или оня олигарх, който има фолк певица за жена и Бентли или Ролс-Ройс, а героите на България да бъдат тези, които по правилата, с идеите си успяват да действат глобално.\r\n \r\nСпоред него много важно е светът да си избере по-мъдри политици от Тръмп и Путин и е много важно, какви лидери ще ги наследят. \n\r\n\"Следващите пет-десет години новата индустриална революция ще набере страшна сила – изкуствен интелект, блок чейн, каквото се сетите, всичко това ще набере страшна сила. И ако нямаме мъдри политици, които на световната сцена да го облекат в институции и правила, ще се сбъдне негативният сценарий – пълен хаос\", каза Плевнелиев.\n\r\nКой от двата сценария ще се случи, зависи от гражданите и техните избори. Гражданите трябва да са активни, да гласуват мъдро, а не на базата на пропаганден сценарий, а институциите трябва да са обърнати към надграждането на правила, посочи още Росен Плевнелиев.\r\n ", "date": "2018.06.30", "title": "Плевнелиев пред студенти: Радев действа като генерал и популист"}
{"url": "https://www.dnes.bg/stranata/2018/06/30/obiaviha-chastichno-bedstveno-polojenie-v-gorna-mitropoliia.380907", "text": "Частично бедствено положение е обявено в село Горна Митрополия, съобщи пред \"Фокус\" Поля Цоновска, кмет на община Долна Митрополия, към която спада селото.\r\n\"Големият водосбор, който се образува след проливните дъждове, заля две улици. В момента се отводняват засегнатите къщи, описват се щети. Екипи на пожарната и доброволци се намират в момента в селото\", обясни Цоновска. \r\nКметът уточни, че около селото няма река или язовир.", "date": "2018.06.30", "title": "Обявиха частично бедствено положение в Горна Митрополия"}
{"url": "https://www.dnes.bg/notifikacii/2018/06/30/reklamata-vyv-facebook-i-twitter-prozrachna.380908", "text": "Twitter улесни начина, по който потребителите могат да идентифицират рекламни политически кампании и да разбират кой е платил за тях. Това се случва в момент, в който социалните мрежи се изправят пред заплахи от регулации от САЩ заради липса на информация за подобни рекламни ходове, предава Ройтерс.\n\r\nМикроблогинг платформата стартира \"Ads Transparency Center\", за да позволи на всеки да разглежда реклами, които са били пуснати в Twitter, но процесът ще е по-прозрачен за политическите реклами.\n\r\nХодът следва скорошното пускане на политика за политическите кампании в Twitter и подобен ход от страна на Facebook, която миналия месец създаде архив с политическа реклама, разполага с търсачка.\r\nВ четвъртък Facebook заяви, че ще отиде още по-далеч, като ще позволи на потребителите да виждат списъците с всички активни рекламни кампании, независимо дали са политически или не. Потребителите вече ще могат да разглеждат промените в името на Facebook страниците.\n\r\nНовите функции целят да помогнат на хората да откриват проблеми с ползването на Facebook.\n\r\nРекламният център на Twitter дава достъп до подробности като данни за демографско таргетиране на реклами от американски политически рекламодатели, колко средства са платили и други.\n\r\nЦентърът за прозрачност ще включва всички рекламодатели на Twitter в глобален план, но на този етап само рекламите за федералните избори в САЩ, които попадат в обсега на новата политика, ще бъдат показвани.\n\r\nGoogle обеща да пусне подобен център за прозрачност на политическата реклама в своите услуги това лято. Тя е отказала да разкрие повече подробности за него тази седмица.", "date": "2018.06.30", "title": "Рекламата във Facebook и Twitter - прозрачна"}
{"url": "https://www.dnes.bg/balkani/2018/06/30/i-syrbiia-pod-voda-evakuacii-v-niakoi-raioni.380909", "text": "Лошото време предизвика много проблеми и в Сърбия. Проливен дъжд потопи снощи във вода много райони в Сърбия, предизвиквайки порои и проблеми в движението, наводнени бяха и няколко улици в Белград, съобщава БТА. \n\r\nДъждовете и силният вятър причиниха много щети в Суботица, където улиците са наводнени, движението е затруднено, а има и изкоренени дървета. Един човек е ранен вследствие на лошото време.\n\r\nДвижението по Ибърската автомагистрала в района на Степоевац е блокирано, тъй като там се е образувало езеро. От селото са евакуирани 30 души, прекъснато е и електроснабдяването. В района са изпратени спасителни екипи с лодки.\n\r\nПроливен дъжд предизвика проблеми и в Нови Сад. Градските служби са получили много сигнали за проблеми, предизвикани от лошото време. Пожарникари са спасили от затънал камион жена, която не можела да плува.\r\n                    \r\n                    \r\nВ някои части на страната водата е отнесла няколко автомобила, а хората са били принудени да слязат от колите и да бягат от пороя.\n\r\nМинистърът на вътрешните работи Небойша Стефанович призова всички граждани, ако им е нужна помощ, да се обърнат към службата за извънредни ситуации и общинските щабове за гражданска защита.\n\r\nОт днес се очаква постепенно спиране на дъжда и оттичане на водите.", "date": "2018.06.30", "title": "И Сърбия под вода, евакуации в някои райони"}
{"url": "https://www.dnes.bg/politika/2018/06/30/cvetanov-ubeden-es-i-sasht-mogat-da-se-spraviat-sys-zaplahite.380910", "text": "В панела с участието на представителите на Европейския парламент и на Конгреса на САЩ се обсъждаха политическата ситуация и диалогът между ЕС и САЩ, каза председателят на Комисията по вътрешна сигурност и обществен ред Цветан Цветанов. \n\r\nТой участва в съвместни изявления в рамките на 82-то Междупарламентарно заседание Европейски парламент - Конгрес на САЩ - трансатлантически диалог между законодателите, чиито домакин е Народното събрание.\n\r\nЦветанов добави, че е впечатлен от приятелските отношения между двете страни. Има искреност, доверие, убеден съм, че това е подходът, с който трябва да дадем посланията за повече Америка в Европа и повече Европа в Америка, каза той.\n\r\nЦветан Цветанов посочи, че част от темите, които са били обсъждани, са свързани с потенциалните заплахи от трети страни. Русия, Китай са едни от основните потенциални заплахи за мира и стабилността, фалшивите новини, свидетели сме всекидневно на провокативните действия от някои държави. Но ЕС и САЩ заедно могат да се противопоставят на всички тези заплахи, каза Цветанов.\n\r\nТой посочи, че 82-та среща е в София във връзка с българското европредседателство. За първи път София е домакин на подобен формат, на този диалог, който се води между Европейския парламент и САЩ. Темите вчера и днес са свързани с един от основните акценти на българското председателство - Западните Балкани, обсъждана е била и киберсигурността. Трябва да бъдем подготвени за потенциалните заплахи и предизвикателствата, свързани с киберсигурността, отбеляза Цветанов.  ", "date": "2018.06.30", "title": "Цветанов убеден: ЕС и САЩ могат да се справят със заплахите"}
{"url": "https://www.dnes.bg/eu/2018/06/30/borisov-sdade-kurc-pyk-poe-evropa-triabva-da-e-edinna.380911", "text": "Нашето мото беше \"Съединението прави силата\", австрийското е \"Европа, която защитава\", а ние можем да се защитаваме само когато сме единни. Това каза премиерът Бойко Борисов при символичното предаване на Председателството на Съвета на ЕС на австрийския си колега Себастиан Курц. \n\r\nТой посочи, че Австрия поема водещата роля в Европейския съюз в сложни времена и благодари за доброто сътрудничество по време на Българското председателство. \n\r\n\"Радвам се, че през цялото Председателство на България имахме непрекъснат диалог с австрийския канцлер Себастиан Курц по всички теми и приоритети. България винаги ще бъде насреща при нужда от помощ\", подчерта министър-председателят.\r\n                    \r\n                    \r\n\"Австрия желае да е страна, която изгражда мостове. Ние искаме да работим за един много силен Европейски съюз\", каза австрийският канцлер Себастиан Курц. \r\nТой посочи, че за Австрия е чест да поеме важната роля на председател на Съвета на ЕС и че ще работи за  една сигурна и обща Европа. \n\r\n\"Ще работим много интензивно през тези шест месеца. Благодаря ти, Бойко, за чудесната работа, която България свърши по време на своето председателство\", каза още австрийският канцлер.\n\r\nПредседателят на Европейския съвет Доналд Туск приветства началото на Австрийското председателство и подчерта, че България е свършила много работа за малко време. Той благодари за усилията на страната ни и за личната ангажираност на премиера Бойко Борисов за приоритета \"Западни Балкани\". Туск изрази увереност, че Австрийското председателство ще надгради постигнатото до момента.", "date": "2018.06.30", "title": "Борисов сдаде, Курц пък пое: Европа трябва да е единна!"}
{"url": "https://www.dnes.bg/health/2018/06/30/kak-chrevnite-bakterii-vliiaiat-vyrhu-metabolizma.380882", "text": "Полезните или наричани още „добри” бактерии, които обитават чревния тракт, имат отношение към регулацията на метаболизма, става ясно от публикация в сп. медицинското издание Cell Metabolism. \r\nСпоред направеното изследване вроденият имунитет – който представлява първата линия на защита срещу патогенни (болестотворни) бактерии изпълнява допълнителна, медиаторна функция. Ендокринни клетки в чревната лигавица (ентероендокринни клетки), използвайки помощта на вродения имунитет, взаимодействат с „добрите“ бактерии като по този начин се осъществява фина настройка на метаболизма.\r\n \r\nВроденият имунитет отговаря на действието на добрите бактерии с провокиране на метаболитни реакции.\r\n \r\n\r\n ", "date": "2018.06.30", "title": "Как чревните бактерии влияят върху метаболизма?"}
{"url": "https://www.dnes.bg/politika/2018/06/30/ovcharov-otreche-da-uchastva-v-intrigi-za-svaliane-na-ninova.380912", "text": "Румен Овчаров отрече твърденията, че стои зад оставката на Желю Бойчев като зам.-председател на ПГ на БСП и го е подтикнал да я подаде, като това било знак към лидера Корнелия Нинова, че повече няма да търпи водената от нея политика.\n\r\nНе участвам в никакви интриги по свалянето на председателя на БСП, заяви той пред bTV.\n\r\nСпоред Овчаров оставката на Желю Бойчев като зам.-председател на ПГ на БСП не е свързана с вота на недоверие. \"Тази негова идея не е от вчера\", посочи Овчаров.\n\r\nЩе има предсрочни избори, но те няма да са толкова скоро, колкото им се иска на някои, прогнозира Овчаров.\n\r\nНе мисля, че на Корнелия Нинова, толкова много ѝ се иска, каза Овчаров, като уточни, че по-скоро има предвид десните партии. Според него евроизборите и местните избори догодина ще са критерият.\r\n                    \r\n                    \r\n\"Ако някой е очаквал, че правителството ще падне, просто е трябвало да провери какво се е случвало след вотове на недоверие. Няма такъв случай все още в България\", посочи още Овчаров.\n\r\nТой потвърди оценката си отпреди време, че \"Корнелия Нинова го кара през просото\". \n\r\n\"Добре съм я дал тази оценка тогава, не се е променила\", подчерта той.\n\r\nСпоред него БСП може да спечели избори само ако консолидира всички, които искат да променят модела на управление на държавата.\n\r\nОвчаров обаче все още дава кредит на доверие на Корнелия Нинова. Според него тя все още може да направи необходимите стъпки и да вземе необходимите решения. \n\r\n\"Макар че не е само тя човекът, който трябва да направи тези промени. Като гледам пламналите погледи на някои от кръга около нея, като виждам как са си повярвали, че те са \"и пътят, и истината, и животът\" и не чуват никого около себе си, ми се струва, че действията трябва да са доста бързи\", заяви Овчаров.", "date": "2018.06.30", "title": "Овчаров отрече да участва в интриги за сваляне на Нинова"}
{"url": "https://www.dnes.bg/obshtestvo/2018/06/30/za-primer-mladojenci-dariha-pari-ot-svatbata-si-za-bolnica.380913", "text": "Благотворителност дори и в най-очаквания ден за двама млади - сватбата. Александрина и Петър са заедно от 2 години, но преди една тя казва \"да\" на брега на остров Тасос\n\r\nПрез последните години все повече млади хора, решили да сключат брак, избират вместо подаръци и цветя за най-щастливия ден в живота им, да направят другиго щастлив. Такъв избор правят и те.\n\r\nИ Никога не са търсили публичност за доброто дело, което са решили да направят.\n\r\n\"Ние не сме първите, които правят така. Нашата идея идва от мои приятели, които за кръщенето на техния син решиха вместо цветя, да събират детски книжки, които всъщност дариха след това\", разказва Александрина пред Нова тв.\r\n                    \r\n                    \r\nВместо цветя за булката свидетелите на любовта им даряват символична сума.\n\r\n\"Понеже се вдигна доста шум , все едно ние сме направили нещо страхотно, а парите са на нашите гости, трябва да им благодарим на тях, че приеха каузата ни и така събрахме 1000 лв. След няколко дни тези букети няма да имат никаква стойност. Имаше цветя, но хората, които дори подариха цветя, те допринесоха и за каузата\", допълва Петър.\n\r\nДаряват парите на неонатологичното отделение на болница \"Д-р Стефан Черкезов\" във Велико Търново.\n\r\n\"За което сме им безкрайно благодарни, това е първа стъпка в техния живот, с дарителство, и то към най-малкият пациент\", заявява Мария Нешева, старша сестра в неонатологичното отделение.\n\r\nС дарението ще бъдат закупени сензори, с които се следят жизнените показатели на малките пациенти.", "date": "2018.06.30", "title": "За пример: Младоженци дариха пари от сватбата си за болница"}
