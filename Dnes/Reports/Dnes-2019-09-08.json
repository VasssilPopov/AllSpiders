{"url": "https://www.dnes.bg/balkani/2019/09/08/500-syrbi-poluchavat-pensiia-polovin-vek.422169", "text": "Над 500 граждани на Сърбия получават пенсия повече от половин век, съобщава в. Политика\".\n\r\n\r\nНай-старата пенсионерка в страната в момента е на 110 години и от близо 70 години получава пенсия за пълен трудов стаж.\r\n\r\nСлед нея е мъж от Крушевац, който е получил първата си инвалидна пенсия през далечната 1951 г., предава БТА.\r\n\r\nСтатистиката на Фонда за пенсионно и инвалидно осигуряване показва, че пенсионерите имат средно 31,5 години трудов стаж, като при мъжете той е 34 години, а при жените средно 29 години. При пенсионерите по инвалидност средният стаж е 24 години - 26 при мъжете и 22 при жените.\r\n\r\nСредната възраст на пенсионерите е 71 години, а на пенсионерите по инвалидност - 67,5. Мъжете получават пенсията за навършени години и стаж средно 17 години, а жените - 20 години. Инвалидната пенсия също се ползва средно около 20 години, като при мъжете срокът е 19 години, а при жените - 22 години.", "date": "2019.09.08", "title": "500 сърби получават пенсия половин век "}
{"url": "https://www.dnes.bg/stranata/2019/09/08/razveden-myj-ne-vyrna-sina-si-sled-svijdane-v-montansko.422158", "text": "Разведен баща, отказал да върне сина си след свиждане. Мъжът от село Долни Цибър, нападнал и ударил с юмрук полицай. Случката е станала в събота вечерта около 20,30 часа, съобщиха от ОД на МВР в Монтана.\n\r\nОколо 20 часа полицаите в Лом получили сигнал от спешния телефон 112. Той бил подаден от жена от Козлодуй. Тя съобщила, че бившият й съпруг, който взел малкото им момченце за деня, не го е върнал в разпоредения от съда час. Майката информирала оператора, че най-вероятно бащата и детето се намират в село Долни Цибър. Според закона той следвало да го вижда всяка първа и трета събота до 20 часа.\n\r\nКриминалистите открили мъжа и момченцето в дома им, но бащата отказал да го върне. Той се разярил и под въздействието на алкохола нападнал униформения. Забил му един юмрук в лицето и продължил да го бие и ругае . Също така в последствие нанася удар в областта на ръцете на служителя, с което оказва съпротива срещу орган на властта, изпълняващ задължения по опазване на обществения ред. Полицаят обаче успял да се измъкне и му щракнал белезниците. Задържан е за срок от 24 часа.\n                    \n                    \n                \r\n                \r\n                \r\n                \r\nПо случая тече разследване. Детето е предадено на майката.", "date": "2019.09.08", "title": "Разведен мъж не върна сина си след свиждане в Монтанско "}
{"url": "https://www.dnes.bg/obshtestvo/2019/09/08/bylgariia-predade-na-turciia-izdirvan-terorist.422157", "text": "Българските власти са предали на турската страна турски гражданин с инициали B.G. /на 40 години/, който бил заловен при опит да влезе нелегално в България през българо-турската граница, съобщава БТА. \n\r\n\r\nСпоред информация на Анадолската агенция лицето било издирвано от доста време от турските власти по подозрение за участие в терористични дейности в полза на Кюрдската работническа партия /ПКК/.\r\n\r\nОт съда му била наложена забрана за излизане в чужбина.\r\n\r\nБеглецът бил отведен с конвой на българската гранична полиция до Дирекцията по сигурността на Капъкуле, където бил предаден на турските власти.\r\n\r\nПо-късно заподозреният се явил пред съда в Одрин, който постановил задържането му в ареста.", "date": "2019.09.08", "title": "България предаде на Турция издирван терорист "}
{"url": "https://www.dnes.bg/stranata/2019/09/08/dva-kurbana-v-edna-selo-otecyt-tova-e-prestyplenie.422160", "text": "Два курбана правиха за Рождество Богордично в дупнишкото с.Дяково, това  е неканонично, отбеляза архиерейският наместник на Дупница отец Георги Паликарски, който отслужи празничната литургия в храма на името на Божията майка, съобщава БНР.\n\n\r\nПреди изборите селото, което няма да си избира кмет, се разделило, върви нещо като гражданска война, каза отецът.\n\r\nДяково е с 235 жители и няма да си избира кмет, но предпочитанията коя политическа сила  и съветническа листа да се подкрепи, са различни и противоположни.Затова и приготвили курбана - за единия закупили 4 овце, конкурентите осигурили  5. Голяма ще е битката и кой ще е следващият наместник на Дяково, за което претендират предишни две кметици. Изобщо конфронтацията е пълна и двете групи воюват по всякакъв повод.\n                    \n                    \n                \r\n                \r\n                \r\n                \r\n\"Два курбана не е канонично. Значи това е просто престъпление, което направиха фактически тук в Дяково, но по принцип има алчност за власт\", коментира архиерейският наместник.", "date": "2019.09.08", "title": "Два курбана в една село – Отецът: Това е престъпление"}
{"url": "https://www.dnes.bg/obshtestvo/2019/09/08/kilometrichno-zadrystvane-v-raiona-na-simitli.422161", "text": "Километрична колона от автомобили се е образувала в района на Симитли в платното в посока София, съобщава БНР. \n\r\n\r\nДвижението от прохода Предел до пътния възел \"Симитли\" е затруднено, а причината е, че там се събира целият трафик на идващите от Гърция и Банско.\r\n\r\nНа границата с Гърция ситуацията е спокойна. Движението е натоварено, но няма опашки от чакащи автомобили. Полицейското присъствие в област Благоевград е засилено.\r\n\r\nНатоварено към този час е и движението по автомагистрала \"Струма\" и главния път Е-79. На много места се образуват колони от автомобили.", "date": "2019.09.08", "title": "Километрично задръстване в района на Симитли "}
{"url": "https://www.dnes.bg/stranata/2019/09/08/12-godishen-pochina-pri-katastrofa-na-pytia-kazanlyk-burgas.422164", "text": "12-годишно момче е починало при катастрофата на пътя Казанлък - Бургас. Това съобщиха от пресцентъра на МВР.\r\nПътният инцидент е станал към 15.40 часа на пътя Казанлък - Бургас, малко преди Николаево.\r\n\r\nНа мястото се извършва оглед. Пътни полицаи регулират и подпомагат движението. \r\n\r\nТрафикът от камиони над 12 тона е отклонен през Дъбово, Паничерево и Гурково.", "date": "2019.09.08", "title": "12-годишен почина при катастрофа на пътя Казанлък – Бургас"}
{"url": "https://www.dnes.bg/obshtestvo/2019/09/08/avtobus-se-udari-v-tir-ima-postradali.422165", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Автобус с пътници, пътувал по линията София - Монтана - Лом, се е ударил в спрял в аварийната лента тир, съобщиха от МВР. Пътният инцидент е станал към 15.50 часа на автомагистрала \"Хемус\", на около 20-ина километра след София, посока Варна. Към мястото на произшествието незабавно са насочени екипи на Спешна помощ и пожарен автомобил.\n\n\r\n\r\nНай-сериозно е пострадал водачът на автобуса, който с помощта на пожарникарите е освободен и е откаран към болница с травма на крака. Пострадалите мъж и две жени са прегледани на място, уточниха от вътрешното ведомство.\r\n\r\nДвижението в участъка не е затруднено и няма да бъде спирано. Пътни полицаи са на мястото на катастрофата, регулират движението и оказват съдействие, пише в съобщението.\r\nВижте още във видеото на .", "date": "2019.09.08", "title": "Автобус се удари в ТИР, има пострадали "}
{"url": "https://www.dnes.bg/eu/2019/09/08/frenski-ministri-na-poseshtenie-v-rusiia.422163", "text": "Френският външен министър и министърът на въоръжените сили ще се опитат утре в Москва да изградят база за \"доверие\" с Русия, без да проявяват \"наивност\", включително що се отнася до украинския конфликт. Това заяви днес първият дипломат на Франция Жан-Ив Льо Дриан, цитиран от Франс прес.\n\n\n\r\nПрезидентът Еманюел Макрон изрази желание \"да се опитаме да преминем от кажи-речи пълно недоверие към известно доверие. Тъкмо това ще се опитаме да направим с (министъра на въоръжените сили) Флоранс Парли утре в Москва\", обясни Льо Дриан в радиопредаване.\r\nДвамата министри ще преговарят с колегите си във формат \"2 + 2\" в рамките на междуправителствен диалог - за пръв път, откакто Москва анексира Крим през 2014 г., което отново потопи света в атмосферата на студената война, пише БТА. \n                    \n                    \n                \r\n                \r\n                \r\n                \r\n\"Знаем, че това ще трае дълго. Заминаваме там без наивност\", подчерта външният министър, запитан за тревогата от подобна стъпка сред партньорите на Франция - от САЩ до източноевропейските страни.\n\r\nШефът на Пентагона Марк Еспър предупреди вчера при посещение в Париж за \"пагубното влияние на Русия върху (европейския) континент\", \"целящо да отслаби НАТО\".\n\r\n\"Известни са нашите разногласия (с Русия), но може би ще успеем да рестартираме някои споразумения, борбата с тероризма, сътрудничеството в космоса, засилването на икономическите връзки, засилването на връзките между гражданските общества, съвместното управление на кризи\", скицира намеренията Жан-Ив Льо Дриан.\n\r\nЩе бъдат естествено засегнати и кризите в Украйна, Либия, Сирия, ядрената програма на Иран и големите стратегически предизвикателства с оглед ситуацията около договорите за контрол над въоръженията.\n\r\nВ Украйна \"според мен има възможност, отворена врата, за да започне напредък към уреждане на конфликта\", изтъкна Льо Дриан, след като вчера 70 затворници бяха разменени между Киев и Москва. Но подчерта, че засега не става и дума за вдигане на санкциите срещу Москва.\n\r\n\"Процесът от Минск, в нормандски формат, що се отнася до осъществяването му, трябва да напредне, за да има възможност за стабилизиране в Украйна, тогава санкциите ще може постепенно да бъдат преразгледани, но за момента не сме стигнали до това\", увери той.", "date": "2019.09.08", "title": "Френски министри на посещение в Русия"}
{"url": "https://www.dnes.bg/balkani/2019/09/08/bankomat-izhvyrli-10-000-evro-na-ulicata.422162", "text": "Хърватската полиция за една нощ събра близо 10 000 евро от улицата след грабеж на банкомат в близост до хърватската поща в Сплит, съобщава изданието Slobodna Dalmacija, цитирано от македонския вестник “Независен“.\n\n\r\nВестникът съобщава, че малко след полунощ крадецът е отстранил част от предния панел над екрана, свързан с вътрешните инсталации и дал указания на банкомата да подава пари. Той събрал значителна сума, без да знае, че е задействана аларма която е известила компетентната охранителна компания. Техният служител бързо пристигнал на мястото, приближи се до мъжа и го попита дали има нужда от помощ. Крадецът се объркал и не казал нищо, след което служителят по сигурността предположил, че става въпрос за непознат, който не е разбрал въпроса. Тогава крадецът избягал и банкоматът започнал да изхвърля пари на улицата, предава \"Фокус\".\n                    \n                    \n                \r\n                \r\n                \r\n                \r\nВеднага са били повикани полицейски служители, които са събрали около 70 000 куни, или около 9 500 евро. Повече от 30 000 евро са били откраднати от банкомата.", "date": "2019.09.08", "title": "Банкомат изхвърли 10 000 евро на улицата "}
{"url": "https://www.dnes.bg/stranata/2019/09/08/8-dushi-sa-v-bolnica-sled-sblysyka-mejdu-avtobus-i-tir.422168", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        8 души са пострадали при катастрофата между автобус и тир на АМ \"Хемус\", която стана около 15:30 часа днес на 20 км от София в посока Варна, съобщи говорителят на ЦСМП - София Катя Сунгарска. Четирима от тях - 3 жени и един мъж са откарани в “Пирогов”, други двама в ИСУЛ \"Царица Йоанна\" и още двама в УМБАЛ \"Света Анна\". Всички са хоспитализирани с по-тежки травми, но не в животозастрашаващо състояние към момента на постъпването им в болниците, пише \"\".\n\n\r\nНа всички се извършват допълнителни прегледи и изследвания.\n                    \n                    \n                \r\n                \r\n                \r\n                \r\nСигнал за инцидента в ЦСМП - София е постъпил в 15:40 часа. Веднага са изпратени 5 линейки, които пристигнали на място за 12 минути. В последствие е изпратена и 6 кола с медицински екип, който да се погрижи за по-леко пострадалите на място. Сред тях обаче се оказало, че има жена, която се нуждае от допълнителна помощ и е откарана в болница.\n\r\nПриетите в \"Пирогов\" жени са на възраст между 40 и 50 г., а мъжът е на 60 години, съобщиха от болницата.\r\nОще от болницата чуйте в репортажа на . \r\n ", "date": "2019.09.08", "title": "8 души са в болница след сблъсъка между автобус и ТИР"}
{"url": "https://www.dnes.bg/mish-mash/2019/09/08/nachini-za-spraviane-sys-striite.421985", "text": "Стриите са белези по тялото, които се получават в следвствие на рязка промяна. Най-често се наблюдават по време на бременност, пубертет, бързо качване или сваляне на килограми. Причината е, че тялото придобива нова форма, която не винаги се отразява добре на кожата.\r\nНай-често жените получават стрии около корема, ханшна или бедрата. Употребрата на стероиди също може да доведе до появата на неприятните белези, тъй като кожата леко губи еластичността си и в същото време изтънява. Стриите се получават като линейни ивици и в началото изглеждат имат червен или лилав цвят. С времето обаче избеляват и остават като линии с бяло-синкав цвят. \r\n\r\n\r\n\r\n\r\n\r\n\r\n", "date": "2019.09.08", "title": "Начини за справяне със стриите"}
{"url": "https://www.dnes.bg/balkani/2019/09/08/1000-policai-ohraniavaha-pyrviia-gei-parad-v-bosna.422167", "text": "В босненската столица Сараево днес за пръв път се организира гей парад, който протече при засилени мерки за сигурност. Противници на демонстрацията свикаха протестен митинг, предаде  БТА.\n\n\n\r\nНад 1000 полицаи, полицейски кучета и метални бариери бяха разположени по трасето, по което преминаха стотиците участници в парада, пеещи и развяващи знамена с цветовете на дъгата.\n\r\nЖивописното множество носеше огромен розов плакат с логото на парада „Има изач”, което в буквален превод означава „дебют”.\n\r\nДесетки привърженици на консервативна ислямска група пък организираха митинг срещу парада. Те определиха събитието като „грях” и „унижение” за Сараево, като завършиха протеста със символична молитва.\n                    \n                    \n                \r\n                \r\n                \r\n                \r\nЕкстремисти и хулигани осуетиха в миналото два гей фестивала в Сараево, предимно мюсюлмански град, което породи опасения от насилие по време на днешния гей парад.\n\r\nБосна и Херцеговина си остава дълбоко консервативна страна, а Сараево е последната столица на Балканите, където досега не е имало гей парад.\n\r\nМестните медии съобщиха, че американският посланик се е присъединил към шествието, заедно с местни официални лица и активисти от региона.\n\r\nСъбитието се смята за тест за Босна и Херцеговина, която иска да загърби военното си минало и да се присъедини към Европейския съюз.", "date": "2019.09.08", "title": "1000 полицаи охраняваха първия гей парад в Босна"}
{"url": "https://www.dnes.bg/mish-mash/2019/09/08/kak-da-razberete-che-vi-triabva-razvod.421983", "text": "В началото на една връзка всичко е идеално, но след това идват проблемите. Дали заради привързаността към другия или силни чувства, много мъже и жени не се решават да сложат край на брака и поискат развод. Това води до непрестанни караници, но понякога и до неочакван обрат. \r\n \r\nАко обмисляте да подадете молба за развод, не бързайте при взимането на решението, а \"претеглете\" предимствата и недостатъците на вашата връзка. \r\n \r\n\r\n \r\n \r\n\r\n \r\nВ един момент скандалите стават част от ежедневието на семейната двойка и започват да натоварват прекалено много. Ако се карате за дребни неща почти всеки ден и трудно може да намерите консенсус, то не се заблуждавайте, че за в бъдеще нещата ще се променят към по-добро. Никой не обича да живее в непрестанни кавги. \r\n \r\n\r\n \r\nИма партньори, които искат да си поживеят и отлагат създаването на потомство за по-късно. Но когато мъжът или жената не са показали по никакъв начин, че искат да имат деца, по-добре е да се разведете и намерите някой, с който да изградите здраво семейство с наследници. Правилната половинка ще обсъди с вас този въпрос. \r\n \r\n\r\n \r\nКогато правите секс все по-рядко, трябва да се замислите, че отношенията ви отдавна за изстинали. Интимният контакт между двама души не е най-важното нещо, но е показателен за един брак. \r\n \r\n", "date": "2019.09.08", "title": "Как да разберете, че ви трябва развод?"}
{"url": "https://www.dnes.bg/sofia/2019/09/08/spriaha-metroto-v-sofiia-chovek-padna-na-relsite.422173", "text": "Временно е спряно метрото в участъка от „Васил Левски“ до „Сливница“ заради инцидент с паднал човек на релсите. Това съобщиха от пресцентъра на Столична община. \r\n\r\nПътникът е откаран в лечебно заведение. Полицаите оглеждат мястото на инцидента. \r\n\r\nВ този участък има автобуси, които да превозват пътниците, пише Агенция \"Фокус\".", "date": "2019.09.08", "title": "Спряха метрото в София – човек падна на релсите"}
{"url": "https://www.dnes.bg/akoshtete-vqrvaite/2019/09/08/nedospivaneto-uvelichava-riska-ot-opasni-zaboliavaniia.421826", "text": "Въпреки че много добре знаем, че трябва да спим по 8 часа на нощ, малцина от нас го правят с ясното съзнание, че не е полезно за здравето. Огромен процент от хората по света страдат от недоспиване. Разбираемо е да не искаме да пропуснем моментите със семейството, любим филм късно вечер. Опитваме се да балансираме между кариерата, семейството, децата, приятелите и близките, но 24 часа не стигат за всичко. А организмът си иска своето.\r\nБез достатъчно сън тялото не може да изпълни някои свои жизненоважни функции. При хроничен недостиг на сън рискът от поява на някои опасни заболявания нараства. Кои са те?\r\n\r\nСънят е критично необходим на мозъка, за да може той да извърши всички функции, предназначени за през нощта, когато тялото е в покой. Когато това не се случи и мозъкът не получи достатъчно сън, концентрацията на бета-амилоиди – специални протеини, се повишава значително. Това е една от предпоставките за поява на болестта на Алцхаймер впоследствие.\r\n                    \n                    \n                \r\n                \r\n                \r\n                \r\nТова може и да ви прозвучи шокиращо, но безсънието е рисков фактор и за поява на рак на дебелото черво. Проучване от 2011 година, публикувано в списание Cancer показва, че хората, които спят по-малко от 6 часа имат до 50% по-висок риск от рак на дебелото черво.\r\n", "date": "2019.09.08", "title": "Недоспиването увеличава риска от опасни заболявания "}
{"url": "https://www.dnes.bg/rusia/2019/09/08/izborite-v-rusiia-beliazani-ot-vylna-ot-protesti.422144", "text": "Руснаците гласуват днес на местни и регионални избори, белязани от вълна от протести в предишните седмици, предаде ДПА.\r\nПротестите, съсредоточили се в столицата Москва, избухнаха, след като изборните власти не допуснаха до участие в изборите няколко видни опозиционни политици заради технически пропуски като например невалидни подписи.\r\n\"Избирателната комисия заяви, че от 6000 подписа, получени от мен, 2000 били невалидни, макар че това не беше вярно\", каза пред ДПА един от тези политици, Александър Соловьов от продемократичното движение \"Отворена Русия\".\n\n\n\r\nПо време на вълната от протести, която продължи повече от месец и половина, бяха задържани около 2000 души. Редица привърженици на опозицията обвиниха полицията, че е използвала прекомерна сила. В интернет циркулираха видеа, на които се вижда полицаи нееднократно да бият протестиращи при задържането им.\r\n                    \n                    \n                \r\n                \r\n                \r\n                Председателят на изборните власти Елла Памфилова заяви два дни преди изборите, че е била нападната посред нощ с електрошок от лице, влязло в дома й.\r\nКато ръководител на ЦИК на Русия Памфилова беше отговорна за недопускането на опозиционните кандидати до изборите за общински съвет в Москва.\r\nПолицията в Московска област е задържала заподозрян за нападението срещу Памфилова, той е родом от републиките в Средна Азия и е роден през 1983 г., заяви говорителка на руското министерство на вътрешните работи, цитирана от ТАСС", "date": "2019.09.08", "title": "Изборите в Русия - белязани от вълна от протести"}
{"url": "https://www.dnes.bg/zvezdi/2019/09/08/kanie-uest-kupi-rancho-za-14-mln-dolara.422137", "text": "Кание Уест купи ранчо за 14 милиона долара в Уайоминг, след като съпругата му, риалити звездата Ким Кардашиян Уест довери, че иска двамата да се преместят там заедно с децата си, съобщи БТА, позовавайки се на Контактмюзик.\r\nЧетиридесет и две годишният рапър и съпругата му станаха собственици на обширно ранчо в района на град Коуди, Уайоминг.\r\nСпоред сайта за знаменитости TMZ, на територията на ранчото има 8 жилища, две езера и ресторант.\r\nНе е ясно дали Кание е купил цялото ранчо или част от него. Въпросният сайт обаче уточнява, че рапърът не е платил цялата сума за ранчото.\r\nВестта за покупката идва, след като Ким наскоро разкри плановете си за следващото десетилетие - да стане адвокатка и да се премести в западен американски щат заедно със съпруга си и децата им - 6-годишната Норт, 3-годишния Сейнт, 19-месечната Чикаго и 3-месечния Псалм.\r\n ", "date": "2019.09.08", "title": "Кание Уест купи ранчо за 14 млн. долара"}
{"url": "https://www.dnes.bg/eu/2019/09/08/v-angliia-otkriha-tialo-na-izcheznal-bylgarin.422142", "text": "Тяло на мъж, открито в Мейдстоун, Англия се оказа на българин, за когото бе съобщено, че е изчезнал по-рано тази година.\r\n39-годишният Никола Георгиев бе обявен за изчезнал преди около половин година. За последно той е бил забелязан на Upper Stone Street в Мейдстоун около 20.00 часа на 17-ти март, пише .\r\n10 дни по-късно полицията в Кент пусна съобщение, с които търси информация за изчезналия Никола и го описа като мъж със средно телосложение с къса черна коса.\r\nПрез април детективите отправят друг апел, заявявайки, че искат да чуят нещо от членове на местната българска общност, които може би го познават и могат да предоставят информация за местонахождението му. Но нито един апел за намиране на Георгиев не бил успешен.\r\nПолицията в Кент твърди, че служители са били повикани в имот в Мейдстоун на 16 май след като е открито неидентфицирано тяло. Чак на 6 септември от полицията потвърдиха, че тялото е на Никола Георгиев.", "date": "2019.09.08", "title": "В Англия: Откриха тяло на изчезнал българин "}
{"url": "https://www.dnes.bg/obshtestvo/2019/09/08/makedoniia-goliamata-liubov-na-peio-iavorov.422143", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Македония е била голямата любов на поета и революционер Пейо Яворов. В началото на 1902 година за първи път отива там като четник. \n\r\nДесет години по-късно при избухването на Балканската война той става доброволец в Македоно-Одринското опълчение и оглавява чета номер 15, с която освобождава от турците няколко населени места.\n\r\nСлед създаването на Вътрешната Македоно-Одринска революционна организация борбата за освобождението им става организирана. В началота на 20-ти век Пейо Яворов е сред най-активните борци.  \n\r\nТой участва в дейността на двете големи освободителни организации – и на ВМОРО, и на Македоно-Одринското опълчение. В началото е редови член, но израства до ръководител. \n                    \n                    \n                \r\n                \r\n                \r\n                \r\nКакто Яворов, така и цялото му поколение са обвързани с Македонското революционно движение. Въодушевлява ги идеята да бъдат освободени тези български земи от турско робство. Това казва Иво Милтенов, уредник в къща музей \"Яворов“ в София. \n\r\nНеговият приятел Константин Нунков още 17-годишен заминава като четник в Македония и загива там като войвода през 1906 година близо до Куманово, допълва председателят на Фондация \"Яворов\" Тодор Иванов. \n\r\nПоетът е отгледан в патриотично семейство. От малък Пейо Крачолов Яворов е слушал разкази за турското робство и Освобождението, разказва Златина Колева, директор на къща-музей \"Пейо К. Яворов\" в Чирпан, съобщава . \n\r\nВ бащиния му дом е бил основан чирпанския  комитет \"Единство\" членовете, на който са работили за Съединението на българските земи.", "date": "2019.09.08", "title": "Македония - голямата любов на Пейо Яворов"}
{"url": "https://www.dnes.bg/mestni-izbori-19/2019/09/08/rashidov-kampaniiata-shte-e-mrysna-podla.422133", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Кампанията ще бъде мръсна, подла и с всички средства! Тя е такава от много време, каза в предаването \"Опорни хора\" Вежди Рашидов\r\n\r\nПо думите му битката за София щяла да е тежка. \r\n\r\n\"Фандъкова много направи и промени облика на града! Заслужава четвърти мандат. Президентът, при цялото ми уважение към него, не бива да чертае разделителни линии. Не трябва  да се прави на политик\", подчеррта той пред Bulgaria ON AIR.", "date": "2019.09.08", "title": "Рашидов: Кампанията ще е мръсна, подла..."}
{"url": "https://www.dnes.bg/eu/2019/09/08/sled-brexit-kakvo-stava-s-bylgarite-vyv-velikobritaniia.422148", "text": "С Brexit ще има промени в миграционната политика на Великобритания. Около това мнение се обединиха Лъчезар Богданов - главен икономист в Института за пазарна икономика и журналистът Рой Хил пред Нова тв.\n\r\n\"Всичко, за което се говори, независимо дали има сделка или Великобритания и ЕС постигнат някакво спроразумение за правата на гражданите на ЕС – това ще е преходен период. Самата идея на Brexit  е Великобритания да поеме контрол върху миграционната си политика. В този смисъл 2-3-5 години запазване на статуквото може и да има, но след това със сигурност ще има промени, така че най-разумно е хората да си задават въпроси и да се опитва да разберат какви ще са те\", заяви Лъчезар Богданов.\n                    \n                    \n                \r\n                \r\n                \r\n                \r\nРаботещите българи във Великобритания са между 70-80 хил. \"Това е третата най-голяма дестинация за българи след Германия и Испания. Очевидно е, че Германия е все още привлекателен център за българите. Българите напускат Испания и Италия. Единствената страна, която привлича много българи, остава Германия. Другият вариант е връщане в България, което е далечен вариант, но не е невъзможен. Това обаче изисква около 40% повишение на заплатите за хората, които извършват нискоквалифициран труд\", обясни Богданов.\n\n\n\n\n\r\nБългария може да се включи в привличането на чуждестранни компании у нас след Brexit, смята Богданов. \"Услугите и индустриите, които работят за европейския пазар, ще отидат някъде. Въпросът е кой ще успее да предложи най-добри условия и да се позиционира най-добре, така че  да вземе този бизнес. България може да се включи в тази надпревара, но въпросът е да има по-дългосрочно стратегическо решение как да се „продаде” страната като добро място за бизнес\", уточни той.\n\r\nЖурналистът Рой Хил изрази мнение, че е безсмислено и е загуба на време да се отлага Brexit. \"Но, ако трябва да избирам между отлагане на Brexit и това той да е мъртъв в канавката – може би ще предпочета второто. Най-вероятно обаче ще се наложи той да поиска отлагане  на Brexit”, добави той в коментар на думите на Джонсън, който заяви \"По-скоро бих умрял в канавката. По-нататъшното отлагане е тотално, напълно безсмислено\".\n\r\nХил също смята, че ще има промени в миграционната политика на Обединеното кралство, но все още не е ясно какви ще бъдат те.\n\r\n\"Има много хора, които бягат от Brexit, и ще останат едни незаети работни места, които Великобритания ще трябва да запълни, така че мисля, че за българите, които са готови да поемат риска там, ще има работни места\", обясни Рой Хил.", "date": "2019.09.08", "title": "След Brexit: Какво става с българите във Великобритания?"}
{"url": "https://www.dnes.bg/index/2019/09/08/govor-motorika-na-rykata-pamet-kak-da-se-razvivat-pri-decata.419420", "text": "Новите нормативни документи поставят високи изисквания за децата, които излизат от детската градина и влизат в  първи клас, но много малко от тях успяват да ги покрият.\r\nИзлизайки оттам, децата трябва да познават азбуката и печатните букви,  да броят до десет и да правят елементарни сметки, да разказват.\r\nПричината за трудния преход към класната стая е, че детските градини са претъпкани и учителите трудно работят, много деца не успяват да покрият минималните изисквания, често учителите се опитват просто да ги отгледат.\r\n\"Това, с което се сблъсквам в работата си, е, че в първи клас децата нямат моторика на ръката, което е много важно. За  съжаление, това е проблем и за много възрастни - в тази технологична ера все  по-малко си служим с ръцете\", обясни началният учител \r\r\n                \r\n                \r\n                По думите й часовете по математика и български не стигат в началния курс – особено в първи клас, а нивото, което трябва да се постигне в края годината, не съответства на броя на часовете.\r\n Затова е много важно в първи клас\r\nНа съвременните пораснали деца това е много трудно. Затова все по-рядко се срещат хора, които пишат красиво, обясни тя.\r\nДругото нещо, което е много важно при първокласниците, родителите трябва да им четат. Филмите, технологиите, всичко, което пренасища децата, ги прави по-нетърпеливи. Но А филмът е един готов образ, който ти се поднася. Това е причина малките деца днес да нямат фантазия, смята преподавателят.\r\n\"Трето – децата не могат да говорят и да се изразяват. Това се наблюдава дори в горните класове – 9, 10, 11 клас, където също съм преподавала. Очаква се учениците вече да са изградили говорната техника, да са наясно с термини, но тъжният извод е един беден български език\", признава Иванова, която е водила в горните класове \"Икономика и география\".\r\nЗатова \r\nЧесто родителите нямат време да се занимават с малкото си дете, слагат го пред телевизора, пускат му детски програми, което е пагубно за развитието му, за креативността му. А детето трябва да се научи правилно да говори, да се изразява, да разбира това, което чете, да може да го преразказва или променя прочетеното.\r\n\" И нека родителите карат децата да повторят, разкажат прочетеното, да променят приказката или разказа, да направят различен финал. Често те не са съгласни с този, който им е представен. На децата може да се чете още от 6 – 8-месечна възраст, нищо че не разбират, те чуват звуците, симфонията на езика\", съветва учителят.\r\nЗа да могат да пишат правилно, децата трябва да свързват звука с буквата. Връзката трябва да е пряка, а не звук – картинка – буква. Другото важно нещо е  Това е, което учим в първи клас, но родителите също могат да го правят, докато пътуват или се разхождат. \r\nДецата трябва да се научат да помнят. Затова се работи още от първи клас и през целия учебен процес. По думите й Добре е децата да учат стихотворенията, които им се дават в училище, да правят разказ по картинка, да тренират паметта.\r\n\"Моят съвет към родителите е – работете с децата си, научете ги да говорят, да пишат, да си служат с ръцете, да рисуват, да оцветяват. Научете ги да разказват. Това са областите, в които и ние учителите в началния курс работим усилено. \", обобщи Стефка Иванова.", "date": "2019.09.08", "title": "Говор, моторика на ръката, памет - как да се развиват при децата "}
{"url": "https://www.dnes.bg/rusia/2019/09/08/putin-vajno-e-kak-rabotiat-izbranite-ne-broia-na-kandidatite.422151", "text": "Не е важен броят на кандидатите, участващи в избори, а как ще работят те, щом бъдат избрани. Това заяви президентът на Русия Владимир Путин, след като гласува днес на изборите за градски парламент на Москва, предаде БТА, позовавайки се на ТАСС.\r\nЗапитан познава ли лично кандидата, за когото е гласувал, Путин отговори: \"Не, не го познавам. Но се надявам да е добър, почтен човек\".\n\n\r\nДържавният глава изрази надежда, че в днешните избори участват достойни кандидати. Журналисти попитаха не би ли желал кандидатите да са повече и по-разнообразни. \"В някои страни има и по 30, по 50 и по 100. Това не променя качеството на работата им. Не е важно колко са, важно е качеството\", каза Путин.\r\n                    \n                    \n                \r\n                \r\n                \r\n                Президентът по традиция гласува в една и съща секция, в сградата на Руската академия на науките, отбелязва ТАСС. Изборите за градски парламент на Москва протичат в 45 едномандатни окръга, в три от които има възможност за експериментално електронно гласуване. Секциите в столицата, където са регистрирани близо 7,3 милиона избиратели, ще работят от 08.00 до 20.00 ч. местно и българско време.\r\nСистемата за електронно гласуване в Москва се повреди заради претоварване на оборудването за криптиране на бюлетините, но след час заработи отново, съобщи за ТАСС Артьом Костирко от службата за информационни технологии в градската управа.\r\n\"Всички гласове ще бъдат отчетени; (действията при) подобни извънредни ситуации бяха успешно тренирани по време на тестовете\", увери експертът.\r\nИзбори на различни нива, общо над 5000, започнаха днес във всичките 85 региона от федерацията. Шестнайсет от тях избират с пряко гласуване губернатори, ще бъдат избрани 13 местни парламента, в 22 административни центъра се гласува за нов състав на градската управа, а в три регионални столици има вот за кметове. Освен това четири едномандатни окръга ще изпратят допълнително свои представители във федералния парламент.\r\n ", "date": "2019.09.08", "title": "Путин: Важно е как работят избраните, не броя на кандидатите"}
{"url": "https://www.dnes.bg/stranata/2019/09/08/i-novata-sedmica-zapochva-sys-slynce.422150", "text": "През нощта ще бъде предимно ясно със слаб вятър от изток-североизток. Утре ще бъде предимно слънчево с временни увеличения на облачността. В сутрешните часове на отделни места в низините и котловините ще има намалена видимост. Ще духа слаб до умерен изток-североизточен вятър. Максималните температури ще бъдат между 26 и 31 градуса, в София - около 27 градуса, пише БТА.\r\nНад Черноморието ще се задържи предимно слънчево с до умерен изток-североизточен вятър. Максималните температури на въздуха ще бъдат между 26 и 27 градуса. Температурата на морската вода е 24 - 25 градуса. Вълнението на морето ще бъде 3 - 4 бала.\r\nНад планините ще бъде предимно слънчево след обяд с временни увеличения на облачността, но само на отделни места ще превали слабо. Ще духа слаб до умерен вятър, предимно от югозапад. Максималната температура на височина 1200 метра ще бъде около 21 градуса, на 2000 метра - 13 - 14 градуса.\r\n                    \n                    \n                \r\n                \r\n                \r\n                Във вторник и сряда ще преобладава слънчево време, с временни увеличения на облачността, но без валежи. Ще продължи да духа слаб до умерен вятър от изток-североизток. Ще остане топло за периода, с максимални температури в повечето места между 27 и 32 градуса.", "date": "2019.09.08", "title": "И новата седмица започва със слънце"}
{"url": "https://www.dnes.bg/usa/2019/09/08/pak-protest-v-honkong-shestvieto-do-konsulstvoto-na-sasht.422146", "text": "Стотици протестиращи се събраха в центъра на Хонконг за шествие до консулството на САЩ, призовавайки президента Доналд Тръмп \"да освободи\" града, намиращ се под китайско управление, предаде БТА, позовавайки се на Ройтерс.\r\nДемонстрантите носеха американски знамена и плакати с призиви към САЩ за помощ след втора поредна проява на насилие през 14-ата седмица на протести.\r\nМинистърът на отбраната на САЩ Марк Еспър вчера прикани китайското правителство към сдържаност в Хонконг. Еспър отправи призива в Париж, докато полицията в Хонконг използва сълзотворен газ за втора поредна вечер срещу демонстрантите в квартал Монкок.", "date": "2019.09.08", "title": "Пак протест в Хонконг. Шествието до консулството на САЩ"}
{"url": "https://www.dnes.bg/mish-mash/2019/09/08/influensyri-izhvyrliat-tonove-hrana-zaradi-snimki.421987", "text": "\"Какво има в чинията ми\". Така може да се определи едно от теченията, което завладя социалните мрежи през последните години. Все повече хора започнаха да показват какво и къде похапват. Основната причина за тази показност е желанието да подразним нашите приятели във Facebook и Instagram. Посещанията на скъпи ресторанти и кадрите на \"гурме чиниите\" заблуждават, че човек има по-големи финансови възможности и богат социален живот.\r\n \r\nВсе повече известни личности и инфлуенсъри снимат различни видове ястия, за да припечелят някой лев. Така те могат да рекламират здравословното меню на някоя закусвалня или най-новия десерт на известна сладкарница. В повечето случаи те споделят снимки, на които има изобилие от вкусотии, които най-често са им предложени безплатно. Но дали успяват да изядат всичко онова, което им сервират на масата за перфектната снимка и пиар в социалните мрежи? Едва ли.\r\n \r\nЕнджи Силвър - известен британски инфлуенсър, признава, че тя и нейните колеги са причина за изхвърлянето на множество хранителни отпадъци, защото много често те не могат да изядат онова, което са си поръчали за поредния платен пост или материала, който трябва да напишат за определено издание. \r\n \r\nИзпробването на вкусотии от няколко различни чинии е наслада за сетивата, но и разхищаване на ресурсите, защото не използва пълноценно. За сметка на това гарантира, че в кадъра ще има голямо разнообразие. Според Силвър, тя винаги се стреми да изпълни изискванията на собствениците на ресторантите, които представя и да открие онова, което прави публикацията й по-гледаема. Затова се опитва да не мисли за храната, която тя ще остави непокътната и най-вероятно ще бъде изхвърлена.\r\n \r\nВъпреки растящият брой компании, които работят с хранителните отпадъци - от приложения, позволяващи на обществеността в САЩ да дава излишната храна на съседите, до кафенета, създаващи ястия единствено от предварително изхвърлени съставки, количеството на изхвърлената храна в страната се увеличава.\r\n \r\n", "date": "2019.09.08", "title": "Инфлуенсъри изхвърлят тонове храна заради снимки "}
{"url": "https://www.dnes.bg/sofia/2019/09/08/za-9-septemvri-nadraskaha-pametnika-na-syvetskata-armiia-v-sofiia.422154", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Паметникът на Съветска армия в центъра на София отново е надраскан. Вандалска проява, шега или целенасочена провокация в навечерието на 9 септември случайни минувачи са забелязали драсканици, които най-вероятно са направени със спрей, в горната част на паметника, така че да бъде затруднено неговото почистване, съобщава\r\nТова не е първият случай, в който Паметникът на Съветската армия става обект на подобна атака през последните години. \n\r\nЗа подобно оскверняване законът предвижда санкции от 100 до 300 лв. за първо нарушение и до 500 лв. за повторно.\n\r\nТази сутрин Паметникът беше почистен от \"Нощните вълци\", които разказаха, че на места монументът е бил надраскан с боя, която е почти невъзможно да се премахне и подобни вандалски прояви вече стават редовни.\n                    \n                    \n                \r\n                \r\n                \r\n                \r\nТози път инцидентът се случва в навечерието на 9 септември и на фона на скандала между Русия и България относно ролята на Съветския съюз за освобождаването на народите от Централна и Източна Европа от хитлеро-фашизма.", "date": "2019.09.08", "title": "За 9 септември - Надраскаха паметника на Съветската армия в София"}
{"url": "https://www.dnes.bg/stranata/2019/09/08/katastrofa-na-am-trakiia-zatrudniava-dvijenieto-v-posoka-burgas.422159", "text": "Пътен инцидент в района на 154-я километър на автомагистралата, в посока към Бургас, е причина за затрудняване на движението в участъка. Това съобщиха от МВР.\r\n\r\nСпоред първоначалната информация, към 15.05 часа, лек автомобил се е ударил в разделителната мантинела. Няма сериозно пострадали, но са блокирани и трите ленти на магистралата, уточняват от вътрешното ведомство.\r\n\r\nДо приключването на огледа, автомобилният поток ще преминава през трасето на близката бензиностанция. Създадена е организация за бързото отваряне на платното към Бургас. Патрули на Пътна полиция регулират движението, пише в съобщението.", "date": "2019.09.08", "title": "Катастрофа на АМ \"Тракия\" затруднява движението в посока Бургас"}
{"url": "https://www.dnes.bg/science/2019/09/08/indiia-stypi-na-lunata.422156", "text": "Орбиталният апарат \"Чандраян 2\" локализира спускаемия модул \"Викрам\" на лунната повърхност ден след като връзката с него беше прекъсната по време на кацането, съобщи ДПА. Състоянието на спускаемия апарат още не е известно, каза представител на Индийската организация за космически изследвания.\n\r\n\r\n\"Чандраян 2\" е изпратил термично изображение на спускаемия апарат, пише БТА. \r\n\r\nВръзката със спускаемия модул \"Викрам\" беше изгубена в през нощта в петък срещу събота през заключителния етап от кацането на Луната. Той трябваше да достави на лунната повърхност 27-килограмовия роувър \"Прагиян\".\r\n\r\nВсички предишни етапи от индийската лунна мисия преминаха по план. Индия все още определя мисията като успешна, защото кацането на Луната и изследванията на роувъра \"Прагиян\" са само около 5 процента от нея. ", "date": "2019.09.08", "title": "Индия стъпи на Луната"}
{"url": "https://www.dnes.bg/blizak-iztok/2019/09/08/iran-evropa-ne-spazva-iadrenoto-sporazumenie-ot-2015-godina.422155", "text": "Ръководителят на Иранската организация за атомна енергия Али Акбар Салехи заяви днес, че европейските страни, подписали ядреното споразумение от 2015 г., не изпълняват ангажиментите си по сделката, предаде Ройтерс, цитирана от БТА.\n\r\n\r\nАгенцията отбелязва, че това става ден, след като Техеран обяви поредни стъпки на отказ от задълженията, поети от него по силата на споразумението с големите световни сили.\r\n\r\n\"За съжаление европейските страни по сделката не успяват да изпълнят ангажиментите си. Сделката не е еднопосочна улица и Иран ще действа съответно, както правим досега, ограничавайки постепенно своите ангажименти\", каза Салехи след среща в Техеран с изпълняващия длъжността генерален директор на Международната агенция за атомна енергия (МААЕ) Корнел Феруца.\r\n\r\nФеруца е в иранската столица за разговори на високо равнище с местни представители, включително с външния министър Мохамед Джавад Зариф, съобщиха ирански медии.", "date": "2019.09.08", "title": "Иран: Европа не спазва ядреното споразумение от 2015 година"}
{"url": "https://www.dnes.bg/sofia/2019/09/08/studenti-na-opashka-za-kvartiri-600-na-ulicata-prez-2018-g.422126", "text": "Студенти чакат за общежития в столицата, каза председателят на Националното представителство на студентските съвети Яна Вангелова за БНР.\r\nМесец остава до старта на академичната година за студентите, затова и август бе най-активният месец за търсене на квартири, подаване на документи за общежития и за намиране гарсониера в районите, които около ВУЗ-овете. Миналата година около 1000 студенти се редиха на опашките за Софийски университет \"Св. Климент Охридски\", а близо 600 останаха на улицата.\r\nОчакванията са и тази година някои от учащите да останат без място, в което да живеят, заради недостиг на стаи. \"В момента текат кампаниите за записване и вече се знае, че ще има недостиг на стаи в СУ и УНСС\", коментира Вангелова. По нейни думи Националната спортна академия също ще има проблеми заради ремонт на един от най-лошите си блокове, за който е теглила нисколихвен кредит. Медицинският университет в София продължава ремонт на едно от общежитията си. В останалите части на страната ремонтите са \"козметични\" и неотложни,\r\nкоито по-скоро закърпват положението и не биха могли да се нарекат \"сериозни\". \n\r\n                    \n                    \n                \r\n                \r\n                \r\n                До момента няма точни данни колко ще останат извън списъците, но интересът към общежитията е голям. Причина за това са високите наеми за квартири в столицата, както и поскъпващите консумативи. \"Голяма част от студентите се насочват към общежития, но трябва голям късмет, за да попаднеш в ремонтиран блок или изобщо да получиш стая\", каза още председателят. Наемът на стая, независимо от нейния вид, е около 80 лв. В СУ сумата е под 100 лв. и включва вода, парно. Други университети обаче са с различен наем в зависимост от типа стая или блок, но това са университети, които сами си стопанисват общежитията и могат да направят такова разделение.\n\r\n Наемът за месец на квартира в София е 500 лв., което според брокери е твърде висока сума за студентите и техните семейства. Тази година за пръв път от 2008 г. насам се отпуснаха 29 млн. лв. за ремонти на общежитията в страната. По думите на Вангелова сумата е била гласувана на първо четене, но на второ – не и реално пари не са били отпуснати. Затова и всеки университет гледа някак да се справи, както е правил през последни 8-9 години. \"Тоест със собствени средства, които в повечето случаи са много оскъдни, включвайки медицинските университети, където парите са малко повече, а общежитията изглеждат много добре\", каза Вангелова. По нейни думи правителството трябва да се убеди, че това е наболял проблем и в бюджета за догодина трябва не само да се предвидят, но и отпуснат средства за ремонти на университетите.\n\r\nДо 2 седмици ще се събере комисия, която да обсъди какво ще прави с недостига на стаи. За момента идеята е там, където студентите са повече от наличната база, да бъдат изпратени във ВУЗ-ове със свободни стаи. „Традиционно се знае кои университети имат недостиг и те си говорят помежду си, знае се къде има свободни места, които обаче не се запълват заради лошите условия“, коментира Вангелова, която направи прогноза, че репортажи за мухъл, падащи мазилки и счупени легла ще видим и тази година.", "date": "2019.09.08", "title": "Студенти - на опашка за квартири. 600 - на улицата през 2018 г."}
{"url": "https://www.dnes.bg/index/2019/09/08/zadava-li-se-nov-podem-na-katolicheskata-cyrkva-v-afrika.421956", "text": "Папа Франциск започна обиколка из африкански страни с визита в Мозамбик, където ще отслужи меса на един стадион и се очаква да направи изявление с призив към помирение в страната.\n\r\nФранциск посещава континента за четвърти път, откакто е оглавил Римокатолическата църква през 2013 г. Предшественикът му Бенедикт Шестнайсети пътува два пъти до Африка за осем години на Светия престол.\r\n\n\r\nЗа отговор е достатъчна една дума: растежът, пише Лебо Дисеко, Би Би Си, руска редакция.\n\r\nКатолическото население на Африка расте по-бързо, отколкото на всеки друг континент, докато Западна Европа, смятана някога за цитадела на християнството, днес е сред най-светските региони на планетата, посочва в анализ американският център Пю.\r\n                \r\n                \r\n                \r\nОсвен това мнозина западноевропейци се смятат за християни, без да ходят редовно на църква.\n\r\nВ Африка, напротив, бурно се множат адептите на всички християнски изповедания. Експертите на Пю прогнозират, че до 2060 г. в тропическа Африка - южно от Сахара, ще живеят четирима от всеки десет християни в света.\n\r\nСпоред друг доклад, публикуван от американския Център за приложни изследвания, от 1980 до 2012 г. броят на католиците в света е нараснал с 57 процента - на 1,2 милиарда.\n\r\nВ Европа обаче - с шест на сто, а в Африка - с 283 процента и възлиза вече на 200 милиона души.\n\r\n\"Смятам, че Африка наистина е бъдещето (на Католическата църква)\", заявява Николет Манглос-Уебър, доцент от факултета по теология в Бостънския университет.\n\r\n\n\r\nРастящият брой католици в Африка отчасти се дължи на факта, че населението на континента се увеличава по-бързо, отколкото на другите.\n\r\nНо има и други причини.\n\r\nЕдната е, че приобщени към Католическата църква, хората се изживяват като част от социална институция, гарантираща сериозна подкрепа и усещане за сигурност в местните твърде нестабилни условия за живот, казва Манглос-Уебър.\n\r\n\"Църквата строи болници, училища, други социални заведения. Каквито постколониалните правителства в Африка трудно могат да предоставят на хората\", добавя експертът.\n\r\nСпоред нея ролята на Католическата църква в създаването на такава инфраструктура далеч надхвърля всичко постигнато и от протестантски, и от ислямски сдружения.\n\r\nПапа Франциск се стреми към по-силно африканско представителство във висшите ешелони на църквата. При все че повечето кардиналски постове все още се заемат от латиноамериканци и европейци, сегашният глава на Римокатолическата църква е назначил десет кардинали от Африка, а предшественикът му - едва шестима.\n\r\nПапа Франциск е първият върховен понтифик, роден в страна от Глобалния юг - геополитическа категория, обединяваща страните с ниски и средни доходи в Африка, Азия и Латинска Америка.\n\r\nАржентинецът Франциск си е изградил реноме на папа - застъпник на бедните и мизерстващите, загрижен за проблеми от рода на неравенството в Африка и климатичните промени.\n\r\nФранцискк е посетил вече пет африкански страни - Кения, Уганда, Централноафриканската република, Египет и Мароко. В рамките на сегашната обиколка той ще се отбие в Мозамбик, Мадагаскар и островната република \r\nМавриций. Предшественикът му направи визити в три африкански държави.\n\r\n\"Понтификът пожела да се настани в съвсем обикновен хотел и отказа първия, който предложихме на Ватикана - помоли да го запазим за неговите секретари, заместници, епископи и кардинали\", заяви пред местни медии един от църковните йерарси в Мозамбик.\n\r\nПо време на посещението си в Кения през 2015 г. папа Франциск се отби в бордеите Кангеми - в покрайнините на столицата Найроби, и се изказа против \"новите форми на колониализъм\".\n\r\nТой заяви пред събралите се, че осъжда несправедливостта, заради която те страдат, и нарече бордеите рани, нанесени от елитите в страната.\n\r\n\n\r\n- Светско име: Хорхе Марио Берголио. Роден е на 17 декември 1936 г. в Буенос Айрес\r\n- От 1969 г. членува в Ордена на йезуитите\r\n- Учи и следва в Аржентина, Чили и Германия\r\n- Назначен е за кардинал на Буенос Айрес през 1998 г.\r\n- Смятан е за ортодокс, що се отнася до междуполовите отношения, и поборник за социална справедливост.\n\r\nЗастъпничеството за бедните го прави популярен, но през неговия понтификат свещеници от африкански енории бяха обвинени в сексуални посегателства.\n\r\nМиналата година Конференцията на католическите епископи от южноафриканските страни призна, че от 2003 г. насам е получила сигнали за 35 инцидента със сексуално насилие на свещеници над деца.\n\r\nТрима свещеници са низвергнати от сан, един излежава доживотна присъда, съобщиха източници от Конференцията.\n\r\nБивш свещеник от Либерия писа до Ватикана, че двама епископи са  насилие над деца.\n\r\nСекс скандалите тук изглежда се превръщат в единични случаи, не стават толкова редовно - мащабът им със сигурност не е като в Северна Америка, Европа, дори в Южна Америка, отбелязва професор Гарт Ейбрахам, оглавяващ единственото католическо учебно заведение на континента.\n\r\nТова обаче не означава, че сексуалните посегателства от страна на свещеници не са много разпространени в Африка.\n\r\n\"По-скоро, както подозирам, проблемът остава скрит\", казва професор Ейбрахам.\n\r\nНе е напълно ясно защо - но може би и заради традиционното уважение на африканците към хората с влияние и власт. \"За да разкажеш за малтретирането, трябва смелост, невинаги присъща на хора в уязвимо положение\", казва Ейбрахам.\n\r\nКритиците на църквата едва ли ще го подкрепят, но професорът смята, че инцидентите със сексуален тормоз в църквата са отклонение от нормата.\n\r\n\"Има и хиляди почтени мъже и жени, посветили живота си в служба на другите чрез Католическата църква. Това важи по-специално за Африка, където освен духовното обгрижване Католическата църква дава важен и позитивен принос за подобряване на живота на бедните и онеправданите. И често пъти го прави единствено тя\", добавя ученият.\n\r\nНаред с невероятния демографски ръст на континента това обяснява защо бъдещето на Римокатолическата църква наистина е в Африка. \r\n \r\n/БТА/ \r\n ", "date": "2019.09.08", "title": "Задава ли се нов подем на Католическата църква в Африка?"}
{"url": "https://www.dnes.bg/usa/2019/09/08/dorian-vryhletia-atlanticheskoto-kraibrejie-na-kanada.422129", "text": "Ураганът Дориан връхлетя атлантическото крайбрежие на Канада. Стихията повали дървета, наруши електроснабдяването и отнесе голям строителен кран в центъра на Халифакс, столицата на провинция Нова Скотия, предаде БТА, позовавайки се на Ройтерс.\r\nПравителството ще разположи сили на армията, които ще помогнат да бъдат ликвидирани последствията от бурята, щом тя отмине, заяви в Twitter канадският министър на обществената сигурност Ралф Гудейл. Властите в Нова Скотия призоваха всеки, който живее близо до брега, да се евакуира като предпазна мярка.\r\nОкото на урагана се очакваше да мине над Халифакс към 1 ч тази нощ българско време. Над 300 000 души в провинцията са останали без електричество, заяви компанията \"Нова Скотия пауър\".\r\nНяма данни за пострадали при бурята.\n\n\r\n                    \n                    \n                \r\n                \r\n                \r\n                \"Безопасността на канадците е приоритет номер едно за нас и сме готови да помогнем на атлантическото крайбрежие на Канада при тази буря\", написа в Twitter премиерът Джъстин Трюдо. Според канадския Център по ураганите, в Халифакс се очакват ветрове със скорост 150 км/ч.\r\nВчера следобед местно време Дориан повали дървета върху къщи, отнесе поне един покрив и събори голям кран, който падна върху строяща се жилищна сграда.\r\nПо-рано през седмицата ураганът вилня на Бахамите, когато силата на ветровете му беше достигнала пета категория, а някои от поривите достигаха до 320 км/ч. Там той остави след себе си диря от разрушения и смърт. Потвърдено бе за 43 загинали и се очаква през следващите дни този брой да нарасне. Бреговата охрана на САЩ съобщи, че е спасила общо 290 души на Бахамите след преминаването на Дориан, предаде Асошиейтед прес.\r\nВчера скоростта на ветровете на урагана достигаше до 160 км/ч, което означаваше, че той отново е класифициран като втора категория по петстепенната скала на Сафир-Симпсън за силата на ураганите, съобщи вчера в 21 ч българско време Националният център по ураганите на САЩ.\r\nСпоред прогнозата на канадския Център по ураганите Дориан се очаква след Нова Скотия да се насочи към остров Принц Едуард и да достигне и Нюфаундленд.", "date": "2019.09.08", "title": "Дориан връхлетя атлантическото крайбрежие на Канада"}
{"url": "https://www.dnes.bg/snimka-na-denia/2019/09/08/i-dnes-slynchevo-temperaturite-stigat-do-32-gradusa.422127", "text": "Сутринта на 8 септември в източните райони и на места в котловините ще се образуват мъгли. Днес ще преобладава слънчево време. Преди обяд над Източна България ще има значителна ниска облачност, а след обяд над планините ще се развива купеста и на отделни места ще превали. Ще духа слаб до умерен вятър от източната четвърт. Максималните температури ще се между 27 и 32 градуса, пише БТА.\r\nНад Черноморието преди обяд облачността ще е значителна - предимно ниска, като на места сутринта ще има и мъгли. Около пладне облачността ще се разкъса и намалее и до края на деня ще преобладава слънчево време. Ще духа до умерен изток-североизточен вятър. Максималните температури на въздуха ще са между 24 и 26 градуса, близки до температурата на морската вода. Вълнението на морето ще е 2-3 бала.\r\r\n                \r\n                \r\n                Над планините ще преобладава слънчево време, но ще се развива купеста облачност и на места, главно в следобедните часове, в масивите от Югозападна България ще превали и прегърми. Вятърът ще е предимно от север и североизток - слаб до умерен. Максимална температура на височина 1200 метра ще е около 21 градуса, на 2000 метра - около 14 градуса.\r\nВ понеделник и вторник ще преобладава слънчево време, с максимални температури в повечето места между 27 и 32 градуса. През първия ден, след обяд, над планинските райони от Западна България ще се развива купеста облачност, но само на отделни места ще има краткотрайни превалявания. Ще продължи да духа слаб до умерен вятър от източната четвърт.\r\n ", "date": "2019.09.08", "title": "И днес слънчево: Температурите стигат до 32 градуса"}
{"url": "https://www.dnes.bg/eu/2019/09/08/sagata-brexit-ministyr-ot-kabineta-na-djonsyn-podade-ostavka.422135", "text": "Британският министър на труда Амбър Ръд подаде оставка от правителството на премиера Борис Джонсън. По думите й тя не е съгласна със стратегията за Brexit на министър-председателя, предаде Асошиейтед прес и БТА.\n\n\n\r\n\"Не мога да остана, докато в същото време добри и лоялни умерени консерватори биват изключвани\", каза Ръд.\r\nПо-рано през седмицата Джонсън изключи 21 депутати от парламентарната група на Консервативната партия, след като те застанаха на страната на опозицията, за да бъде прокаран закон за избягване на Brexit без споразумение.\r\nПред в. \"Сънди таймс\" Ръд заяви, че напуска и парламентарната група на торите и ще остане в парламента като независим депутат.\r\n                    \n                    \n                \r\n                \r\n                \r\n                Джонсън отстоява позицията, че Великобритания трябва да напусне ЕС, както е предвидено - на 31 октомври, дори и това да стане без споразумение.\r\nПо-рано през седмицата оставка от правителството заради Brexit подаде и братът на премиера Джо Джонсън.\r\nОттеглянето на Ръд е нов удар върху кабинета, отбелязва Асошиейтед прес.", "date": "2019.09.08", "title": "Сагата Brexit: Министър от кабинета на Джонсън подаде оставка"}
{"url": "https://www.dnes.bg/obshtestvo/2019/09/08/dnes-e-rojdestvo-bogorodichno-malka-bogorodica.422139", "text": "Православната църква отбелязва Рождество на Пресвета Богородица. По този повод във всички епархии на Българската православна църква се отслужва божествена света литургия. Днес е храмовият празник на Роженския манастир \"Рождество Богородично\", съобщава \"Фокус\".\r\nРождество на Пресвета Богородица е един от трите големи празника в източноправославния календар, посветени на Дева Мария. Сред народа празникът е известен като Малка Богородица. Този празник е първото събитие, свързано с Евангелието и се възпоменава в настъпващата нова църковна година.\r\nСпоред преданието Дева Мария е дъщеря на праведните юдеи Йоаким и Анна, потомци на цар Давид. Дълго време двамата нямат деца, докато накрая Бог чува молитвите им и ги дарява с дъщеря. В Назарен Анна родила светата Девица, на която дали име Мариам, което се тълкува \"госпожа-надежда\". Родителите дават обет да посветят детето си на Господ. Именно за това, когато Мария навършила 3-годишна възраст, я посвещават на Бога.\r\n                    \n                    \n                \r\n                \r\n                \r\n                На този ден празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, МАрита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария - Маргарита, Мариел - Мариан, Марий, Марио, Мариус.", "date": "2019.09.08", "title": "Днес е Рождество Богородично - Малка Богородица"}
{"url": "https://www.dnes.bg/stranata/2019/09/08/sled-dylgiia-uikend-zasilen-trafik-po-pytishtata-v-stranata.422138", "text": "\r\nВ последния почивен ден от дългия уикенд се очаква засилен трафик по пътищата в страната, както и на влизане в България. По тази причина органите на реда са предвидили допълнителни мерки за сигурност.\r\nПолицията е поставила 150 мобилни, 25 стационарни и 30 камери тип \"тринога\", които ще следят за превишена скорост, предава Нова тв.\r\nНа граничните пунктове са осигурени допълнителни екипи, за да се избегне струпването на автомобили. Въпреки това, задръствания се очакват в участъците с ремонти на магистралите.\r\n\r\nИ тази неделя посоките на интензивен трафик ще бъдат подсигурени с допълнителни ленти за придвижване.", "date": "2019.09.08", "title": "След дългия уикенд: Засилен трафик по пътищата в страната"}
{"url": "https://www.dnes.bg/kino/2019/09/08/koshmaryt-s-borgman.421010", "text": "Страховита история разказва режисьорът Алекс ван Вармердам с \"Боргман\". Сюжетът ни среща със заможно семейство, което лековато отваря вратите на дома си за непознат скитних с идеята да му даде подслон.\n\r\nТака тайнственият Камиел Боргман навлиза не само в къщата, но и под кожата на децата и дамите във фамилията. Покрай това спокойствието в този дом постепенно изчезва.\r\nБоргман постепенно дава ход на първоначалния си замисъл, който включва  редица заплашителни събития в тъмна градска приказка за природата на  злото, което се появява на неочаквани места.\n\r\nВармердам разказва тревожно историята си без да крие недостатъците на персонажите. Студени тонове обрисуват стилизирани красиво подредени кадри, наподобяващи злокобна картина.\n                    \n                    \n                \r\n                \r\n                \r\n                \r\nРежисьорът прави препратка към известната творба на Хенри Фюсли \"Кошмарът\" (1781) с емблематичен кадър, цитиращ произведението.\n\r\nГледайте \"Боргман\" на 8 септември от 22.30 часа по телевизия .", "date": "2019.09.08", "title": "Кошмарът с \"Боргман\" "}
{"url": "https://www.dnes.bg/mestni-izbori-19/2019/09/08/bsp-ne-se-kriem-zad-manolova.422134", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Дали е най-добрият вариант на БСП, Мая Манолова - тепърва ще разберем. Това каза в предаването \"Опорни хора\" депутатът от БСП Красимир Янков. \r\n\r\n\"Не му е работа на Борисов да ни се бърка и да ни дава съвети. Не се крием зад Манолова! За да говори така, явно го е страх. А на тези, които чертаят всевъзможни сценарии за това дали Манолова ще прави партия или има амбиции за мястото на Нинова, ще кажа - нека първо минат изборите\", посочи той пред Bulgaria ON AIR.", "date": "2019.09.08", "title": "БСП: Не се крием зад Манолова!"}
{"url": "https://www.dnes.bg/politika/2019/09/08/lekarite-koito-ni-lekuvat-nad-60-napredvat-kym-treta-vyzrast.422141", "text": "В края на лятото, с издаването на задължителните здравни карти за учениците, се задава и тревожна тема - всеки втори лекар е на възраст над 51 години. Данните са на Българския лекарски съюз. Над 60 % от хората в бели престилки бързо и сигурно напредват към графата \"трета възраст\". Една четвърт от лекарите вече са в пенсионна възраст. \n\r\nПрогнозата на Националното сдружение на общопрактикуващите лекари е, че само след 5 години 98 на сто от семейните лекари ще са над 50-годишни. \n\n\n\r\nОсвен криза за млади лекари, вече има и сериозен недостиг за конкретни специалисти. Търсят се над 400 педиатри, незаетите места за семейни лекари са около 450. Тези тревожни данни не убягнаха и на гостите на юбилейния международен медицински конгрес, който се провежда в София този уикенд.\n                    \n                    \n                \r\n                \r\n                \r\n                \r\nДоц. Станимир Сираков от УМБАЛ \"Св. Иван Рилски\" обясни, че условията на работа за младите специалисти не са добри. \"Повечето от тях търсят реализация навън. Работиш срещу една административна машина, която не помага, а пречи. Много колеги се обезверяват\", каза доц. Сираков пред Нова тв за липсата на млади специалисти.\n\r\nПо думите му мярката на държавата да плаща 3 години специализация на лекарите не помага. \"Това не е достатъчно, защото ако им се даде шанс за по-голяма реализация, тогава те и ще видят причина да останат тук\", каза още доц. Сираков.\n\r\nПрезидентът на ЮЕМФ доц. Андрей Кехайов обясни, че този проблем трябва да бъде разгледан комплексно. \"Държавата прави някакви стъпки. В България се инвестира за високи технологии, заради които ако ги нямаше, лекарите нямаше да има за какво да работят, но и са нужни по-добри условия, за да се задържат младите специалисти\", заяви той.", "date": "2019.09.08", "title": "Лекарите, които ни лекуват: Над 60% напредват към \"трета възраст\" "}
{"url": "https://www.dnes.bg/obshtestvo/2019/09/08/pensioniraneto-kak-se-spraviat-horata-s-nego.422140", "text": "Не парите правят пенсионерите щастливи, а вътрешната психологическа нагласа, смятат психолози. Оказва се, че много им влияят и социалните медии. Ако преди време пенсионерите са се чувствали пълноценни, успявайки да помагат на наследниците си, днес това се случва все по-рядко, пише \".\r\nПричините е, че фамилиите не живеят вече заедно. В повечето случаи са в различни населени места, дори държави, и такава взаимовръзка е невъзможна. Успоредно с това различните интернет платформи непрекъснато бълват снимки на щастливи пенсионери и дори най-трезво мислещите хора започват да се питат защо при тях нещата не се случват по този начин.\r\n                    \n                    \n                \r\n                \r\n                \r\n                За мнозина първите няколко месеца след пенсионирането често са време за екзистенциална криза, казва пред BBC професор Тереза Амабайл от Харвард биснес скул. Причината е, че повечето хора планиран пенсионерския живот чисто финансово и не си дават сметка, че е необходимо да подхождат към него като психологическо упражнение и възпитание на нови взаимоотношения.\r\nВ продължение на 4 години ръководен от проф. Амабайл екип е проучвал какви са нагласите за пенсиониране на служители от три американски компании ,които са на различни фази от своята кариера и как по-късно са ги реализирали. Учените са установили, че хората, които имат план и са наясно какви искат да бъдат, след като кариерата им приключи, са се адаптирали по-гладко към новия живот. Любопитно е обаче, че дори те са продължили да се отъждествяват с професионалното си минало. Когато трябвало да опишат себе си повреме на интервютата, те обикновено отговаряли: Аз съм пенсиониран библиотекар, аз съм пенсиониран химик или аз съм пенсиониран преподавател. Някои даже отказвали да приемат, че са пенсионирани. Те например посочвали, че са това, което са били, независимо, че вече не упражняват своята професия. Когато ги питали защо го правят, отговаряли, че не искат да бъдат възприемани като хора, от които няма никаква полза.\r\nЕдин мъж дори обяснил, че не иска да гледат на него като на вчерашна новина. \r\nВъпросът със застаряването на населението и психологическите последици от него е толкова сериозен, че наскоро бе обсъден на световна конференция в Мадрид, организирана от Нобеловата фондация. В нея се включи и 86-годишният американски икономист Едмънд Фелпс, който през 2006 г. спечели Нобелова награда заради анализа си как днешното поведение на политиците по отношение на инфлацията може да има огромен ефект върху благополучието в бъдеще.\r\n\"Да работиш, е изключително важно, ако искаш да имаш добър живот. За повечето хора работата е основният източник на съществуване, изпълнено със смисъл. Една майка или един баща може да прекара 20 години, отглеждайки децата си, но това не продължава вечно. За почти всеки човек работата е жизненоважна и играе съществена роля в откриването на нови неща\", казва Фелпс. По думите му работният свят е динамично и прекрасно място да изпробваш себе си и да откриеш на какво си способен. Затова да не  се позволява на възрастните да имат активна роля, не е правилно, особено в страни, където има задължителна пенсионна възраст.\r\nНа същото мнение е и друг нобелов лауреат - 83-годишният Марио Варгас Льоса, който пише всеки ден от 10 сутринта до два следобед. \"Аз работя седем дни в седмицата и 12 месеца през годината, казва писателят пред BBC. Уточнява, че възприема писането като удоволствие, а не като труд. \"Важното за мен е да опитвам да се възползвам от този живот и да не пропилявам възможности\", обяснява Льоса.\r\nИ той, и Фелпс, обаче имат късмет за се занимават с неща, които са възможни и в по-напреднала възраст. Това не е така при много други професии, свързани и с физически труд. Затова и пенсионирането се отразява по различен начин. Особено тежко се приема от хората, които са подложени на многократни промени на условията за пенсионирането, както става в България.Затова икономисти съветват да се върви към по-свободни пенсионни модели, които дават възможност на хората сами да избират кога да се оттеглят от работа.\r\nЩо се отнася до нашата страна, 47.4% от сънародниците ни над 55-годишна възраст не са в добро психично здраве. Данните бяха огласени от правителството по повод приемането на стратегия за справяне с проблема. За сравнение средният процент на възрастните хора с психични проблеми в ЕС е 36.1.\r\nОсвен това нашите възрастни спортуват по-малко от европейските си връстници, не използват като тях толкова активно модерни информационни технологии и интернет.\r\nЕдва 9 на сто от българите над 65 г. се трудят, докато в съседна Румъния са 19.2%, а в Естони я- 26.5%. Затова правителството смята да стимулира възрастните да продължат да се трудят по-дълго чрез въвеждане на гъвкаво работно време и различни програми за обучение и квалификация на хора над 55-годишна възраст. Целта е да се тоговори на зреещата криза на пазара на труда и застаряващото население. По данни на Националния статистически институт 21% от населението на България вече е над 65 годишна възраст, а се очаква до 2060 г. всеки трети да е на тези години.\r\nСпоред правитлеството, ранното пенсиониране не е изгодно, тъй като минималната и средната заплата растат с около 10% годишно, докато пенсиите с около 5 на сто. Очакванията са тази тенденция да се запази заради липсата на кадри.", "date": "2019.09.08", "title": "Пенсионирането - как се справят хората с него..."}
{"url": "https://www.dnes.bg/eu/2019/09/08/zatishie-pred-buria-jyltite-jiletki-otnovo-po-ulicite.422130", "text": "Хиляди \"жълти жилетки\" излязоха вчера на протести по улиците на големи и малки градове в цяла Франция и в някои райони те влязоха в сблъсъци с полицията. Това стана след намаляване на броя на демонстрациите през последните седмици, се казва в медийни съобщения, цитирани от ДПА.\r\nВ Париж полицията задържа временно 89 души. Издадени са и официални предупреждения на 60 лица, заяви в Туитър полицията във френската столица.\n\n\n\r\nВ Париж се събраха над 800 \"жълти жилетки\", съобщи телевизия БФМ, като се позова на началника на полицията в града Дидие Лалман.\r\nМакар и участието да не беше толкова масово, то беше по-засилено в сравнение с последните седмици, заяви той. Като цяло протестите преминаха мирно, добави Лалман.\r\n                    \n                    \n                \r\n                \r\n                \r\n                Движението на \"жълтите жилетки\" се зароди през ноември, за да се противопостави на икономическата политика на правителството и в частност на планираното повишаване на акцизите на горивата.\r\nВ Монпелие в Южна Франция вчера са демонстрирали до 3000 души според информация в медиите. Около 500 от протестиращите са били от така наречения радикален черен блок, съобщи БФМ, като се позова на местните власти.\r\nВ центъра на града беше хвърлен коктейл \"Молотов\" по полицейски автомобил, а полицията употреби сълзотворен газ срещу протестиращите. Двама души са задържани временно.\r\nВ северния френски град Руан протестираха неколкостотин души, които пренебрегнаха забраната на местните власти за протестите. Няколко демонстранти са временно задържани, а на над 100 са издадени предупреждения, съобщи в. \"Паризиен\".", "date": "2019.09.08", "title": "Затишие пред буря: \"Жълтите жилетки\" отново по улиците"}
{"url": "https://www.dnes.bg/akoshtete-vqrvaite/2019/09/08/5-granici-ot-koito-shtastliviiat-brak-se-nujdae.421830", "text": "За да бъде един брак успешен, е необходимо в него да има правила, граници, които да се спазват. Въпреки че звучи суховато, като някакъв договор между две партньорски страни, бракът е и нещо такова. Без предварително установени граници, които да се спазват, нещата могат да излязат от контрол, а това, което ще пострада най-много, разбира се, е любовта ви.\r\nКои са важните граници, които трябва да спазвате в брака си, за да може той да оцелее?\r\n\r\nЗа много хора добрият и успешен брак означава да се слеете в едно, да мислите като едно цяло, да действате заедно във всичко. Това донякъде е вярно, но тук е и разковничето. Грешката, която правят доста двойки, е да изгубят себе си в целостта на двойката. Не забравяйте, че вие сте отделни личности, които имат нужда да изявяват личността и характера си по самостоятелен начин, както и като част от връзката.\r\n                    \n                    \n                \r\n                \r\n                \r\n                Много е важно да останете себе си. Когато изгубите личността си и пречупите някои свои качества, за да се харесате на съпруга си или просто свиквате с неговите начини и ги възприемате като свои, това ще ви погуби.\r\nЗа да остане щастлив и дълготраен бракът ви е жизненоважно никога да не забравяте кои сте и да не се страхувате да го показвате. Не забравяйте, че човекът до вас се е влюбил във вас именно заради личността ви. Не я потискайте някъде вътре в общото цяло.\r\n\r\nКолкото и банално да звучи, компромисите са арматурното желязо на един брак. Те са част от неговите основи, дълбоко вкопани в земята. Ако забравяте за тях и винаги искате да печелите всеки спор, да постигате своето без да отстъпвате, отношенията ви са обречени.\r\n", "date": "2019.09.08", "title": "5 граници, от които щастливият брак се нуждае  "}
{"url": "https://www.dnes.bg/world/2019/09/08/zemetresenie-v-kitai-ubi-edin-i-rani-29-dushi.422131", "text": "Един човек загина, а 29 бяха ранени в различна степен при земетресение днес с магнитуд 5,4 в югозападната провинция на Китай Съчуан. Това съобщи китайската телевизия, цитирана от ТАСС и БТА.\r\nПо нейни данни състоянието на двама от ранените се оценява като тежко. В резултат на подземните трусове са разрушени 17 домове, а 215 са понесли материални щети. Спасително-издирвателната операция продължава.\r\nВ град Чунцин са отменени над 10 влака. В момента специалисти проверяват целостта на железопътните линии.\r\nСпоред сеизмолозите земетресението станало в 06.42 ч местно време. Епицентърът на стихията е бил на дълбочина 10 км, на 141 км от град Чънду, административния център на Съчуан. Подземни трусове са регистрирани в няколко окръга.\r\nКакто отбелязва вестник \"Хуанцю шибао\", за последната година в тази провинция е имало най-малко 132 земетресения с магнитуд не по-малко от 3,0. Най-голямото от тях е с магнитуд 6 от юни тази година.", "date": "2019.09.08", "title": "Земетресение в Китай уби един и рани 29 души"}
{"url": "https://www.dnes.bg/akoshtete-vqrvaite/2019/09/08/8-neshta-koito-ne-znaete-za-sineokite-hora.421828", "text": "Сините очи са главно действащо лице в много песни и поетични произведения и това не е случайно. Красотата им наистина е огромна. Но какво не знаем за тях? С какво могат да ни изненадат тези редки очи?\r\n\r\nВ зависимост от географския район, в който се намирате, за редки се смятат както сините очи, така и кафявите. Например, в скандинавските страни рядкост са кафявите очи. Там почти цялото население е синеоко. Във Финландия 89% от хората имат сини очи, според World Atlas. Това си е наистина голям процент.\r\n\r\nОтново според статия, публикувана в World Atlas, сините очи заемат между 8 и 10 процента в световен мащаб. Зелените очи са най-редки. Само 2% от хората по света са зеленооки и живеят предимно в Централна, Западна и Северна Европа.\r\n                    \n                    \n                \r\n                \r\n                \r\n                \r\nКолкото и странно да звучи, синият цвят на сините очи не идва от син пигмент в тях. В сините очи има много малко количество меланин, който е значително повече в кафявите очи. При пречупването на светлината и възприятието ѝ от околните, очите на синеоките хора изглеждат сини без реално да са. \r\n", "date": "2019.09.08", "title": "8 неща, които не знаете за синеоките хора "}
{"url": "https://www.dnes.bg/rusia/2019/09/08/putin-i-zelenski-dovolni-ot-predavaneto-na-zatvornici.422132", "text": "Руският президент Владимир Путин е имал телефонен разговор с украинския си колега Володимир Зеленски. Това съобщи снощи пресслужбата на Кремъл, цитирана от ТАСС и БТА.\r\nДвамата събеседници дадоха \"позитивна оценка на освобождаването и предаването на задържани в Украйна и Русия лица\". \n\r\n\"Акцентирано бе преди всичко върху хуманитарния аспект на акцията, имащ голямо значение за нормализацията и оздравяването на двустранните отношения\", се отбелязва в прессъобщението.\r\nВ разговора, състоял се по украинска инициатива, Путин и Зеленски са се разбрали за по-нататъшни контакти.\r\nВ своето съобщение за телефонния разговор с руския си колега украинският президент определи състоялия се обмен на мнения между двамата като \"първа стъпка към разблокирането на диалога с Русия\", отбелязва ТАСС.", "date": "2019.09.08", "title": "Путин и Зеленски доволни от предаването на затворници"}
{"url": "https://www.dnes.bg/eu/2019/09/08/zaradi-promenite-v-klimata-okupaciia-na-cherveniia-kilim-vyv-veneciia.422136", "text": "Активисти, борещи се срещу климатичните промени, протестираха днес за няколко часа на кинофестивала във Венеция, окупирайки червения килим в деня на церемонията по раздаването на наградите, предадоха ДПА и БТА.\r\nНад 300 души в бели гащеризони, които държаха знамена и плакати, превзеха пространството, където филмовите звезди обикновено позират пред фотографите.\n\r\nВ протеста се включи и венецианската група \"\"Не\" на големите кораби\", която се противопоставя на влизането на големи круизни кораби в лагуната на града.\r\nСлед над седем часа окупация, без какъвто и да било отговор от която и да е институция и (организаторите на фестивала), активистите напуснаха червения килим и се отправиха обратно към лагера си, написаха демонстрантите в туит.\r\n                    \n                    \n                \r\n                \r\n                \r\n                Активистите спечелиха одобрението на легендарния вокалист на \"Ролинг стоунс\" Мик Джагър. Той участва във филма, който ще закрие фестивала - трилъра \"The Burnt Orange Heresy\".\r\n\"Радвам се, че правят това, защото те са тези, които ще наследят планетата, а сме в много трудна ситуация\", каза Джагър.\r\nТой критикува американския президент Доналд Тръмп, че не е повел световната битка срещу промените в климата, а е решил \"да тръгне в обратната посока\", отменяйки законодателство за защита на околната среда.\r\nКинофестивалът във Венеция приключва тази вечер с връчване на наградата \"Златен лъв\" за най-добър филм и други отличия, включително за най-добри актьор и актриса.", "date": "2019.09.08", "title": "Заради промените в климата: Окупация на червения килим във Венеция"}
{"url": "https://www.dnes.bg/stranata/2019/09/08/api-struma-i-hemus-s-dve-lenti-za-sofiia.422147", "text": "В участъка от АМ \"Струма\" край Дупница от 10.00 ч. в неделя - 8 септември, ще има две ленти за движение за леките автомобили и ППС до 12 т в посока София и една за Кулата. Целта е улеснение на трафика, когато много хора ще пътуват към столицата, съобщиха от Агенция \"Пътна инфраструктура\".\r\nПревозните средства над 12 т, включително и автобусите, пътуващи към Кулата се отбиват от АМ \"Струма\" при пътен възел \"Долна Диканя\", ще преминават по път I-1/Е-79 и при пътен възел \"Бобошево\" ще продължават по АМ \"Струма\". За пътуващите към София отбиването по път Е-79 ще става при пътен възел \"Бобошево\", а качването на магистралата ще бъде при пътен възел \"Дупница Север\", допълниха от АПИ.\r\n                    \n                    \n                \r\n                \r\n                \r\n                За ППС над 12 т се забранява движението по пътната връзка от път Е-79 към АМ \"Струма\", при пътен възел \"Дупница Север\" при км 51+236 и по пътните връзки от път II-62 Дупница-Кюстендил към АМ \"Струма\" на пътен възел \"Дупница Юг\" по направленията: Кюстендил - Благоевград, Кюстендил - София, Дупница - Благоевград и Дупница - София.\n\r\nНа АМ \"Хемус\" продължават ремонтно-възстановителните работи на съоръженията при 19-ти км /виадукт \"Потоп\"/, 36-ти, 37-ти, както и на тръбата за София на тунел \"Витиня\". На мостовите съоръжения, които не са обновявани от построяването им през 80-те години, се извършва ремонт на пътната част и стълбовете.\r\nЗа улеснение на пътуващите в отсечките с ремонт на автомагистралата има две ленти за пътуващите за София и една за Варна. В пиковите часове е възможно по-бавно предвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ \"Хемус\" в посока Монтана и Видин е проходът \"Петрохан\" и Искърското дефиле, а в посока Варна - път I-1 София - Ботевград.\r\nЗа улеснение на трафика през Владая и повишаване на пътната безопасност на 8 септември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Струма\", добавиха от АПИ.\r\nНа 8 септември от 14.00 часа до 20.00 часа се спира движението на камионите над 12 тона по автомагистралите и най-натоваренитеe пътища. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).", "date": "2019.09.08", "title": "АПИ: \"Струма\" и \"Хемус\" с две ленти за София"}
{"url": "https://www.dnes.bg/politika/2019/09/08/ubiicite-se-razkaivat-v-literaturata-v-jivota-sa-opasni.422149", "text": "След жестоките убийства, белязали страната в последната година за пореден път се заговори за промяна в Наказателния кодекс. Според него, сега извършилите тежки престъпления могат да намалят присъдата си с една трета, ако направят самопризнание.\n\n\n\r\nТака осъденият за жестокото убийство на Виктория Маринова - Северин Красимиров получи 30 години затвор, след като се призна за виновен и поиска съкратен процес. Така той ще е на свобода, когато навърши 51 години.\r\n\"За нито един човек, който е загубил някой близък такава присъда не е справедлива, тъй като, ако трябва да сме точни, той ще излезе от затвора на възраст 50 години - възраст, в която съвсем спокойно може да причини нещо такова на мен, на моята дъщеря, на някой друг обикновен човек. Така погледнато присъдата определено не е справедлива, обясни бившият съпруг на Виктория Свилен Максимов пред bTV.\r\n                    \n                    \n                \r\n                \r\n                \r\n                По думите му, с така разписаните текстове в Наказателния кодекс у близките на жертвите остава чувството, че извършилите престъпление имат повече права от тях. \"Отново апелирам към законодателя - направете така щото пострадалите да имат повече права, те да почувстват, че са някои, те да почувстват вашата закрила, а не да чувстват за пореден път, че някой решава вместо тях\".\r\nСпоред специалиста по наказателно право адвокат Марин Марковски, във сички случаи, в които има умишлени убийства, не трябва да се допуска съкратено съдебно следствие: \"Трябва да се премахне съкратеното съдебно следствие само за тези случаи, като съдията може да определи наказание. Следователно това, че не се намалява с 1/3 след самопризнание не лишава  съда от възможността да отмери справедливо.\"\r\nПо думите му, съкратената процедура създава настроения на притеснения и това е основателно. \"Убиец на дете съкращава живота и на близките му. Когато става въпрос за погасяване на човешки живот е много мъчително. Реакцията на хората е срещу това доживотните присъди на ужасните престъпления да бъдат намалявани\", каза Марковски и допълни:  \"Въпросът за отмъщението, наказание на злото е естествен. Всеки го носи в себе си, но мъдростта на закона е прецизна. Аристотел го е казал - наказанието е да превъзпита. Разбира се, трябва да е справедливо, да предпази хората, които носят в себе си \"лошия дух\". От една страна да накаже, да предпази и да предпази обществото този \"вампир\" да не е сред спокойните хора\".\r\nПо думите му, не е вярно, че убийците се разкайват. Според адвоката, това го има в литературата, в живота - те са опасни.", "date": "2019.09.08", "title": "Убийците се разкайват в литературата - в живота са опасни"}
{"url": "https://www.dnes.bg/stranata/2019/09/08/domashnite-liubimci-na-plaja-za-i-protiv.422145", "text": "Домашни любимци не се допускат на част от плажната ивица на българското Черноморие, алармираха собственици на четириноги.\r\nЕдин от тях е Ивелин, който от години не е летувал в родината си, но тази година избрал да почива на Слънчев бряг. С него бил и домашния му любимец - 10-килограмовият Марли, който обаче не бил допуснат на плажа.\n\r\n\"В началото,когато дойдохме господа от охраната на самия плаж ни помолиха да напуснем плажа, тъй като било забранено разхождането на домашни любимци, въпреки това, че не нарушават по какъвто и да било начин обществения ред и това, че са на каишка,както всъщност гласи и Закона за ветеринарно-медицинската дейност\", каза Ивелин Младенов пред Нова тв.\n                    \n                    \n                \r\n                \r\n                \r\n                \r\nТой бил спрян от физическата охрана на плажа. \"На всяка табела, че е забранено. Това не го решавам аз\", каза още охраната на плаж \"Слънчев бряг\"-Централен Илиян Тонев\n\r\nТози отговор не удовлетворил Ивелин. Tой потърсил отговор на какво основание Марли трябва да остане извън пясъка.\n\r\nУправата на плажа обясни недопускането на кучета така: \"Това е решение на всички концесионери по цялата плажна ивица.Има табели,на които е обозначено,че е забранено за домашни любимци и за превозни средства. Решението предполагам е взето от някаква сигурност,защото има кучета ,които големи.Няма значение дали са големи или малки,но има туристи,които са с малки деца  и просто това се прави за тяхна безопасност\", заяви управителят на плаж \"Слънчев бряг\"-Централен Михаил Ковачев.\n\r\nОт Министерството на туризма обясниха, че \"Условието дали могат да се допускат домашни любимци на територията на морските плажове по българското Черноморие не е регламентирано в договорите за концесия или наем, които Министерството сключва с концесионерите и наемателите на плажовете\".\n\r\nДопускането на домашни любимци на плажа или забрана за това можело да бъде посочено чрез Наредбите за опазване на обществения ред на съответната община. Това зависело и от организацията на работа, направена от стопанина на плажа. \n\r\nМного от летовниците подкрепят ограничението. Ивелин с разбиране приема позицията и на управата на плажа и на летовниците, но за себе си има решение. \"От 12 години насам може би за първи път решихме  да дойдем на българското Черноморие.Изживяванията и така стеклите се обстоятелства ме отказват вече да идвам като турист на нашето Черноморие\", добави той.\r\nЗатова пък Ивелин е сигурен. Повече няма да почива на родното Черноморие и туристическия бизнес у нас загуби пореден клиент.", "date": "2019.09.08", "title": "Домашните любимци на плажа: За и Против"}
{"url": "https://www.dnes.bg/stranata/2019/09/08/kyde-niama-da-ima-voda-utre.422153", "text": "\r\nНа 9 септември, във връзка с изграждане на сградно водопроводно отклонение на ул. \"Никола Славков\" Център, община \"Триадица\" се налага спиране на водоподаването от 10:00 до 17:00 часа на клиентите на \"Софийска вода\", живеещи в района на: по ул. \"Никола Славков\" от ул. \"Родосто\" до ул. \"Порто Лагос\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Никола Славков\" №46. \r\nНа 09 септември 2019 г. (понеделник), във връзка с изпълнение на инвестиционен проект за подмяна на уличен водопровод на ул. \"Детелина\" с. Бистрица , се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Детелина\", ул. \"Роза\", ул. \"Сълзица\" от №6 до №12\r\n                    \n                    \n                \r\n                \r\n                \r\n                При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Янчовска река\" ъгъла с ул. \"Детелина\".\r\nСлед възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на \"Софийска вода\" живеещи в района ще почувстват значително подобреното качество на предоставяните услуги.", "date": "2019.09.08", "title": "Къде няма да има вода утре?"}
{"url": "https://www.dnes.bg/notifikacii/2019/09/08/zadyrjaha-dvama-za-jestokoto-ubiistvo-v-kiustendil.422152", "text": "Двама души са задържани за жестокото убийство в Кюстендил на 45-годишен мъж, съобщиха от МВР. Задържани са мъж на 75 години и жена - на 35 години.\r\nДвамата са заподозрени за престъплението, случило се в дома на възрастен мъж. След голямо количество изпит алкохол имало скандал, който приключил фатално за един от присъстващите. Смъртта е настъпила след нанесени множество удари по тялото на жертвата.\r\nСигнал за престъплението е получен вчера следобяд. А инцидентът станал в апартамент в кюстендилския квартал \"Герена\".\r\nСлед задържането на собственика на апартамента, е открито тялото на жертвата в храсти край жилищния блок. По-късно е задържана и жената. По данни на разследващите двамата задържани сами съобщили на органите на реда къде се опитали да укрият тялото.\r\n ", "date": "2019.09.08", "title": "Задържаха двама за жестокото убийство в Кюстендил"}
