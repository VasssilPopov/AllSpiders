{"url": "https://www.dnes.bg/kino/2019/08/28/za-travmata-i-srama-v-zalicheno-momche.421151", "text": "След като Никол Кидман, Ръсел Кроу и Лукас Хеджис се събраха в екранизацията на \"Заличеното момче\" от Гарард Конли, стана ясно, че книгата може да се намери у нас от 30 август.\n\r\n\"Заличено момче\" проследява пътуването на млад мъж към истинската му самоличност, търпеливото и великодушно преодоляване на травмата и срама, подклаждани от неговото фанатично и тесногръдо обкръжение.\r\nПод натиска на своите родители – баптистки проповедник и домакиня – деветнайсетгодишният студент Гарард Конли бива принуден да се включи в програмата \"Любов в действие\" на подкрепяната от църквата конверсионна терапия, която претендира, че \"лекува\" хомосексуалността.\r\n                    \n                    \n                \r\n                \r\n                \r\n                В противен случай той ще изгуби семейството, приятелите си и Бог, към когото отправя молитви всеки ден от съзнателния си живот. Фактологично прецизните описания на вбесяващо нелепата терапия се редуват с лирични абзаци и размисли за любовта и природата на сексуалността.\n\r\nГарард Конли (р. 1984 г.) е американски писател и ЛГБТ активист. Най-известното му произведение, мемоарната книга \"Заличено момче\", е писана по време на престоя му в България през 2016 г., преведена е на повече от десет езика и е филмирана под режисурата на Джоуел Еджертън.\r\nКонли е автор на подкаста UnErased, в чиито четири епизода с помощта на многобройни интервюта и архивни материали изследва историята на конверсионната терапия в Америка. Негови произведения са публикувани във в. „Ню Йорк Таймс“, сп. „Тайм“, на уебсайта \"Хъфингтън Поуст\", сп. \"Вирджиния Куотърли Ривю\" и др. Живее в Ню Йорк със съпруга си и в момента работи над първия си роман.\n\r\n\"Заличено момче\" е в превод у нас на Надежда Розова. Филмът по книгата е удостоен с 8 награди и 41 номинации, включително номинации за \"Златен глобус\" за най-добра авторска песен и за най-добър актьор в драматичен филм (Лукас Хеджис).\r\nФилмът е и част от конкурсната програма на CineLibri 2019 и ще бъде представен в присъствието на Гарард Конли в София - на 6 октомври, във Варна - на 7 октомври, в Бургас  - на 8 октомври и в Пловдив на 9 октомври.\r\n ", "date": "2019.08.28", "title": "За травмата и срама в \"Заличено момче\""}
{"url": "https://www.dnes.bg/stranata/2019/08/28/zasilen-trafik-na-granicite-s-turciia-i-syrbiia.421139", "text": "Очаква се особено интензивен трафик при граничните контрол-пропускателни пунктове с Република Турция и Република Сърбия за периода 29 август - 8 септември. За това уведомяват от \"Гранична полиция\".\r\nПричината е транзитно преминаване през българска територия на турски граждани, пребиваващи дългосрочно в държавите от Западна Европа и от граждани на ЕС от турски произход, които ще влязат в страната през турско-българската граница и ще я напуснат през граничните пунктове със Сърбия.\r\nОт Гранична полиция отбелязват още, че са предприели необходимите мерки за осигуряване на достатъчно сили и средства за обезпечаване в максимална степен на нормалната пропускателна способност на граничните пунктове и постигане на бърз и ефективен граничен контрол в условията на интензивен трафик.\r\nАлтернативните маршрути, които могат да се използват за преминаване са - през граничните пунктове Малко Търново и Лесово на границата с Турция и Връшка чука и Стрезимировци на границата със Сърбия.", "date": "2019.08.28", "title": "Засилен трафик на границите с Турция и Сърбия"}
{"url": "https://www.dnes.bg/index/2019/08/28/kakva-e-roliata-na-amazoniia-za-svetovniia-klimat.421118", "text": "Пожарите в бразилска Амазония предизвикаха международно възмущение относно опазването на най-голямата тропическа гора в света. Асошиейтед прес  е изготвила справка за ролята, която Амазония играе за регулирането на световния климат.\n\r\n\n\r\nНе. Въпреки общоприетото схващане, че Амазония произвежда 20 на сто от кислорода в света, климатолози казват, че това число е невярно и че в случая кислородните запаси не са изложени на риск. Това е така, защото горите, включително тези в Амазония, поглъщат приблизително същото количество кислород, което произвеждат. Растенията наистина произвеждат кислород чрез фотосинтеза, но те го и поглъщат, за да растат, подобно на животните и микробите.\r\n                \r\n                \r\n                \r\nТова обаче не означава, че пожарите не са проблем за планетата. Амазония е ключов абсорбатор на въглерод и въглероден диоксид - парниковия газ, получаван при горенето на изкопаеми горива като петрол и въглища.\n\r\n\n\r\nДъждовните гори в Амазония често биват наричани \"белите дробове на планетата\", но това може би не е най-точната аналогия за ролята на тези гори.\n\n\r\nНобре, климатолог от Университета на Сао Пауло, казва, че е по-добре ролята на Амазония да бъде описвана като отточна тръба, която поема от атмосферата въглеродния двуокис, който задържа топлината. Понастоящем планетата емитира годишно около 40 милиарда тона CO2 в атмосферата. \n\r\nАмазония абсорбира два милиона тона въглероден диоксид (или 5 на сто от годишната емисия), което я прави жизненоважен компонент за предотвратяване на климатичните промени.\r\n\n\r\nПожарите в Амазония означават не само изчезване на гора, поглъщаща въглерод, но самите пламъци изпускат всекидневно милиони тонове въглерод. Нобре казва, че се доближаваме до \"повратната точка\", след която гъстата джунгла ще се превърне в тропическа савана.\n\r\nДъждовните гори рециклират своята влага, за да създадат част от дъждовете в региона, така че обезлесяването ще доведе до по-редки дъждове и последващ сух сезон. Нобре е изчислил, че ако бъдат унищожени между 20 и 25 на сто от горите, сухият сезон ще се разпростре дотам, така че това вече няма да бъде \r\nгора, а савана.\n\r\n\"За съжаление вече виждаме признаци, че Амазония се превръща в савана\", казва той, като се позовава на все по-продължителния сух сезон. По думите му \"това вече не е просто теоретично; то вече се случва\".\n\r\n\n\r\nНастоящите пожари в Амазония не са се самовъзпламенили. Те са човешко дело и в повечето случаи са запалени незаконно от земевладелци, които разчистват гори, за да отглеждат добитък и растителни култури.\n\r\nОбезлесяването на Амазония е дълъг и бавен процес. Хората разчистват земята, като подрязват растителността през дъждовния сезон, оставят дърветата да изсъхнат и ги изгарят през сухия сезон. Пълното разчистване на гъста гора за земеделска употреба може да отнеме няколко години на сеч и горене.\n\r\n\"Когато говоря за обезлесяването през 21-и век, нямам предвид семейство, което отива в гората с моторна резачка\", казва изследователят от НАСА Дъг Мортън. \"Имам предвид трактори с огромни вериги. Те изтръгват дървета с корените им.\" Той казва, че месеци наред изследователите са можели да виждат на сателитни снимки купища дървета. \"Те подпалват огромни клади от амазонски дървета, съхнали на слънцето няколко месеца.\"\n\r\n\"Промяната е в политическата реторика\", заявява Нобре. Президентът Жаир Болсонаро е намалил правомощията и автономията на агенциите за горска защита, за които казва, че пречат при издаването на разрешителни за разработването на земя, и ги обвинява, че \"глобяват предприятията\". \"Броят на пожарите се увеличава, защото хората смятат, че правоохранителните органи няма да ги накажат\", казва Нобре.\r\n \r\n/БТА/\r\n ", "date": "2019.08.28", "title": "Каква е ролята на Амазония за световния климат? "}
{"url": "https://www.dnes.bg/zvezdi/2019/08/28/kim-kardashiian-prizna-slavata-e-pristrastiavashta.421149", "text": "Ким Кардашян позира на корицата на арабското издание на сп. Vogue, съобщава Daily Mail. За септемврийския брой реалити звездата се снима в черен тоалет със сатенен корсет, чийто автор е френският дизаенйр Тиери Мъглър. Стилистите обогатиха стила на Кардашян с големи златни обеци.\r\nВ новия брой на изданието 38-годишната звезда споделя за щастливия си семеен живот с рапъра Кание Уест.\r\n„Съгласна съм, че славата е пристрастяваща и ми отне доста време да разбера, че ако я преследваме, човек може да се изгуби. Преди бях обсебена от нея, но сега съм съсредоточена върху нещо друго“, призна Кардашян. Звездата разказва и за преодолените неуспешни връзки, както и за брака й с Крис Хъмфрис, продължил едва 72 дни.\r\n                    \n                    \n                \r\n                \r\n                \r\n                Ким и Кание се срещат през 2003 г. В един момент той й споделя, че иска тя да бъде неговото „момиче за дълго време“. А Ким признава, че като се е получило си казала: „По дяволите, защо загубих толкова време и енергия, а не го направих по-рано“. Ким разказва още, че се опитва да е добър човек и приема грешките си, опитвайки се да ги превърне в добро преживяване.\r\n„Да се уча от тях, да раста и да продължа напред“, уточни тя. Кардашян коментира и образованието си по право. „Витае погрешно схващане, че не ми се е налагало да уча и че съм си купила юридическата степен, но това е абсолютно невярно\". \r\n", "date": "2019.08.28", "title": "Ким Кардашиян призна: Славата е пристрастяваща"}
{"url": "https://www.dnes.bg/world/2019/08/28/dvadeset-i-tri-jertvi-na-napadenie-v-bar-v-meksiko.421086", "text": "При нападение в бар в мексиканския южен крайбрежен град Коцакоалкос късно снощи са загинали 23 души, а 13 души са ранени, предаде Асошиейтед прес, като се позова на властите.\n\r\nНападателите са подпалили пожар, който обхванал нощното заведение, причинявайки смъртта на 8 жени и 15 мъже.\n\r\nСнимки от бара показват маси и столове, които са преобърнати, очевидно, докато хората са се опитвали да избягат.\n\r\nПрокуратурата в намиращия се на Мексиканския залив щат Веракрус съобщи, че издирването на нападателите продължава.\n\r\nГубернаторът Куитлауак Гарсия каза, че нападението е свързано със спор между банди.\n\r\n\"Във Веракрус вече няма търпимост към престъпните банди\", увери Гарсия. Той добави, че въоръжените сили и новосъздадената Национална гвардия издирват извършителите.\n                    \n                    \n                \r\n                \r\n                \r\n                \r\nПолицията съобщи, че атаката е била извършена в бар \"Кабальо бланко\".\r\nЗападналото нощно заведение е на оживена търговска улица в града, водещ икономически отрасъл в който е петролната промишленост.\n\r\nПожарът може да е бил подпален с бензинови бомби.\n\r\nАтаката бе извършена близо осем години след умишлен пожар в казино в северния мексикански град Монтерей, убил 52 души. Наркокартелът Сетас извърши нападението през 2011 г. с цел оказване на принуда да му бъдат плащани пари за \"защита\", припомня АП, цитирана от БТА.\n\r\nСетас, който сега се е разпаднал на по-малки групи, действа и в Коцакоалкос.\r\nНовото нападение заедно с убийството на 19 души в западния град Уруапан по-рано този месец вероятно ще поднови страховете, че публичното показно насилие от нарковойната в Мексико през 2006-2013 г. се е върнало.", "date": "2019.08.28", "title": "Двадесет и три жертви на нападение в бар в Мексико "}
{"url": "https://www.dnes.bg/za-da-se-razbirame/2019/08/28/kakvo-da-ne-pravite-sled-skandal-s-polovinkata.420965", "text": "Напълно нормално е за двойките да спорят и да имат конфликти. Дори е здравословно. Така в спора се ражда истината, партньорите се научават от какви компромиси има нужда половинката му, какво да променят в поведението си, как да решат проблемите си.\r\nМоже да се овладели до съвършенство различните техники и правила за водене на спор във връзката без да се наранявате един друг, например, да се въздържате от квалификациите и употребата на различни имена и прилагателни. Може да сте изкоренили навика си да започвате всички свои изречения с „аз“ или „ти“, когато нападате партньора си, но определено е важно и как се държите след като бурята премине.\r\nПонякога реакциите ви след конфликтната ситуация могат да се окажат по-нараняващи, отколкото тежките думи, които сте си разменили в най-разгорещения момент от кавгата.\r\n                    \n                    \n                \r\n                \r\n                \r\n                \r\n\r\nМного е важно да си дадете малко време и пространство след скандал, особено ако е бил разгорещен и сте си казали неприятни неща. Не го преследвайте в другата стая, не добавяйте още аргументи към предходните, не се опитвайте на всяка цена да спечелите битката, защото ще изгубите войната не с кого да е, а със самата любов. От тези действия губите и двамата.\r\n\r\nЕдна често срещана реакция е игнорирането. Някои хора го правят дори в продължение на дни след конфликтната ситуация. Ако партньорът ви търси път към вас и иска да говорите, за да оправите нещата, не се дърпайте и недейте да се правите на ледена кралица. Разтопете ледовете, отключете съзнанието си за комуникация. Ако не го направите, следващият конфликт ще дойде много скоро.\r\n", "date": "2019.08.28", "title": "Какво да не правите след скандал с половинката?"}
{"url": "https://www.dnes.bg/akoshtete-vqrvaite/2019/08/28/po-pylno-ili-po-prazno-optimistite-jiveiat-poveche-ot-pesimistite.421159", "text": "Оптимистично настроените хора имат по-голям шанс да живеят дълго и щастливо от песимистите, предаде ТАСС, позовавайки се на Би Би Си.\r\nДо този извод са стигнали американски учени въз основа на резултатите от изследване, обхванало близо 70 000 жени и 1500 мъже, наблюдавани в продължение съответно на 10 години и 30 години, предаде БТА.\r\nСпециалистите от Медицинския колеж към Бостънския университет са проследили промените в здравословното състояние на изследваните лица в зависимост от житейската им нагласа. Били са отчетени и фактори като възраст, хронични заболявания, депресивни състояния, вредни навици като тютюнопушене и употреба на алкохол.\r\nАнализирайки данните, учените са установили, че оптимистите живеят с между 11 и 15 процента по-дълго от песимистите. За хората с позитивен мироглед освен това шансът да доживеят до 85-годишна възраст е с между 50 и 70 процента по-голям, отколкото за песимистично настроените индивиди.\r\n                    \n                    \n                \r\n                \r\n                \r\n                Учените не могат да посочат точната причина, поради която оптимистите живеят по-дълго от песимистите. Сред възможните обяснения е, че хората с позитивна нагласа по-лесно контролират емоциите си и се справят по-успешно в стресови ситуации. Следователно те са по-добре защитени срещу негативните ефекти от стреса.\r\nСпециалистите отбелязват, че песимистите могат да се възползват от различни техники или терапии, за да променят нагласата си и съответно качеството си на живот.", "date": "2019.08.28", "title": "По- пълно или по-празно? Оптимистите живеят повече от песимистите"}
{"url": "https://www.dnes.bg/notifikacii/2019/08/28/bez-dori-da-igrae-grigor-dimitrov-v-treti-kryg-na-us-open.421165", "text": "Григор Димитров продължава в третия кръг на US Open без игра, след като неговият противник Борна Чорич се отказа от по-нататъшно участие в турнира.\r\nПричината за това е разкъсан мускул на гърба, който ще попречи на хърватина да срещне хасковлията, предава .\r\n\r\nПо програма двамта трябваше да се срещнат не преди 4:00 часа рано сутринта в четвъртък.\r\n\r\nТака Григор ще изчака в третия кръг победителя от двойката между Пабло Куевас и Камил Майжрак, като при всички положения ще излезе като фаворит срещу всеки един от тях дваата.\r\n\r\nСтабилно представяне на нашето момче в Ню Йорк е перфектен шанс за него да се изкачи малко по-нагоре в световната ранглиста.\r\nВижте още спортни новини в\r\n\r\n ", "date": "2019.08.28", "title": "Без дори да играе: Григор Димитров - в трети кръг на US Open"}
{"url": "https://www.dnes.bg/eu/2019/08/28/elizabet-ii-preustanovi-rabotata-na-parlamenta.421161", "text": "Британската кралица Елизабет Втора одобри плана на британския премиер Борис Джонсън за спиране на работа на парламента за близо месец, предаде Ройтерс, като се позова на изявление на официалния консултативен орган на кралицата, известен като Таен съвет, пише БТА.\r\nВ изявлението се потвърждава, че по разпореждане на Нейно Величество пред съвета парламентът ще преустанови работа не по-рано от понеделник, 9 септември, и не по-късно от четвъртък, 12 септември, до понеделник, 14 октомври 2019 г.", "date": "2019.08.28", "title": "Елизабет II преустанови работата на парламента"}
{"url": "https://www.dnes.bg/notifikacii/2019/08/28/zaloviha-pochti-20-kg-heroin-na-kapitan-andreevo.421105", "text": "Близо 20 кг хероин са открити и задържани на ГКПП Капитан Андреево при съвместна акция на митнически служители от пункта, на ГД \"Митническо разузнаване и разследване\" и служители от регионалното звено \"БОП\" - Хасково и ОД на МВР - Хасково, съобщиха от Апелативната прокуратура в Пловдив.\r\n\r\nОт държавното обвинение уточниха, че наркотичното вещество е намерено в естествени кухини във вратите на автомобил с германска регистрация, управляван от германски гражданин.\r\n\r\nМъжът пристигнал на граничния пункт на влизане от Турция. При щателна митническа проверка, в една от задните врати на автомобила и под кората на вратата на багажника, са  открити общо 38 пакета с реагиращо на хероин при теста вещество.\r\n\r\nКато съпричастен към трафика, освен шофьора, е задържан и турски гражданин. Общото количество на иззетото наркотично вещество е 19,820 кг.. \r\n\r\nПо цени на съдопроизводството дрогата се оценява на 1 288 300 лева.", "date": "2019.08.28", "title": "Заловиха почти 20 кг хероин на \"Капитан Андреево\""}
{"url": "https://www.dnes.bg/temida/2019/08/28/kucara-ostava-v-zatvora-niamal-vreme-da-organizira-zashtitata-si.421141", "text": "\nСъдът отложи делото за предсрочно освобождаване на рецидивиста Светломир Нешков, известен като Куцара, осъден на 29 години затвор за различни престъпления.\n\r\nОказа се, че призовката за съдебното заседание не му е връчена навреме, което му е попречило да организира защитата си. \n\n\n\n\r\n\"Иска да събере доказателства в своя полза, а това не може да му бъде отказано. Това беше единствената причина за да се отложи делото\", обясни прокурор Елка Ваклинова от Софийска градска прокуратура, \n\r\nКуцара не за пръв път искада бъде пуснат предсрочно, но досега съдът винаги го е оставял зад решетките. \n                    \n                    \n                \r\n                \r\n                \r\n                \r\nТой е осъден за опит за убийство на полицаи, за притежание на оръжие, за кражби, грабежи, хулиганства, документни престъпления, бягство от затвора.\n\r\nРецидивистът беше задържан през 2002 година след престрелка във Варна и след като беше обявен за общодържавно издирване.  \n\r\nПрез 2011 година той успя да осъди държавата заради лоши хигиенно-битови условия в ареста, които му причинили страдание и унижение. Тогава магистратите в Страсбург отсъди да му бъдат платени 3500 евро като обезщетение.\n\r\nТой е и сред близо 20 затворници с тежки присъди, които заведоха дело заради начина, по който стават интимните свиждания в местата за лишаване от свобода\n\r\nЗатворниците и техните интимни партньорки обжалват документ на Министерството на правосъдието, според който 4-часовите свиждания трябва да се провеждат в присъствието на надзирател или да бъдат снимани с охранителна камера. Те настояват, че въпреки всичко имат право на личен и семеен живот, а в сегашната ситуация са подложени на унизителни условия.", "date": "2019.08.28", "title": "Куцара остава в затвора, нямал време да организира защитата си"}
{"url": "https://www.dnes.bg/index/2019/08/28/sysedi-posledno-videli-iordan-na-6-iuli-platil-10-lv-za-vhoda.421169", "text": "Съседи на намерените мъртви край Негован Йордан и съпругата му Марияна разказват, че последно са ги видели на 6 юли. Платили таксата си за входа и оттогава никой не е отварял дома им. Няколко пъти са били търсени - между 10-и и 15 август, обяснява касиерката на входа на жилищния им блок пред.\n\n\r\nЖената обяснила, че не се е чувало и кучето им - бял лабрадор. По думите й, Йордан и Марияна купили наскоро апартамент и в центъра, до стадион \"Васил Левски\", който давали под наем. Според жената дори мислили да се местят да живеят там. Децата на Йордан живеят в чужбина.\r\r\n                \r\n                \r\n                Двама са арестувани за убийството на бившия треньор по борба и жена му.Други приятели на Йордан обясниха, че са го виждали за последно преди три месеца.Телата на двамата бяха открити преди около десетина дни, разчленени в бидони, в язовир край Негован. По тях е имало огнестрелни рани. Освен това от полицията разпространиха снимки на дрехи, с които са били облечени жертвите\n\r\nУбитите са живеели на семейни начала на софийския булевард \"Витоша\" и са били заможни.\n\r\n ", "date": "2019.08.28", "title": "Съседи последно видели Йордан на 6 юли. Платил 10 лв за входа"}
{"url": "https://www.dnes.bg/mish-mash/2019/08/28/kak-da-sprem-pojarite-v-amazoniia.421150", "text": "Гората на Амазонка е известна като \"белите дробове\" на Земята. Тя произвежда близо 20% от кислора, нужен на човечеството да оцелява. Дом на различни видове екзотични животни, които в момента са на път да изгубят всичко. Дъждовната гора в момента е обхванат от пламъци, които трудно се овладяват въпреки неспирните опити на пожарникари и доброволци от Бразилия и Боливия. \r\nПо последни данни, огнищата са около 70 хил., което само по себе си звучи доста безнадеждно. Въпреки, че се намираме на хиляди километри от мястото на събитието, всеки от нас може да помогне на Амазонка. Има лесни начини, с които да предотвратите всичко това да се случи отново и планетата да започне да диша нормално.\r\n \r\n\r\n \r\nДърводобивни компании секат едни от най-застрашените дървета, за да направят дървени и хартиени продукти като офис хартия, телефонни указатели, тоалетна хартия, мебели за градината и много други. Над 78% от горите по планетата ни вече са намалели драстично или са изсечени напълно.\r\n \r\nЗа да спрете този процес, трябва да намалите употреба на хартия и дърво. Например, използвайте и двете страни на листа, когато пишете, носете си хартиени торбички от вкъщи, когато ходите до магазина и избягвайте материали като махагон, абанос и палисандрово дърво.\r\n \r\n\r\n \r\nГоривата и въглищата са един от основните причинители за промените в климата. Учени предвиждат, че, ако продължаваме в същия дух, температурата на Земята ще се повиши с между 2 и 5 градуса в следващия век. Това е най-бързото затопляне за послдените 10 хил. години. Още повече, че проектите, свързани с добиването на нефт и другите природни горива, води до токсично замърсяване и масово обезлесяване.\r\n \r\nМожете да помогнете като намалите драстично използването на горива. Ако е възможно, оставете колата си вкъщи и се разходете пеша, карайте колело до работа или пък се возете на градския транспорт. При покупка на автомобил, обърнете внимание колко гориво изгаря за 100 км.\r\n \r\n\r\n ", "date": "2019.08.28", "title": "Как да спрем пожарите в Амазония?"}
{"url": "https://www.dnes.bg/notifikacii/2019/08/28/advokatite-na-djefri-epstain-toi-e-bil-ubit.421147", "text": "Заедно с всички обвинителки на Джефри Епстайн, в съда днес говориха и неговите адвокати. По думите им, експерт, нает от семейството на финансиста, е установил, че нараняванията му говорят повече за убийство, отколкото за самоубийство. \n\n\r\n“Ние не видяхме унил и отчаян човек, склонен на самоубийство“, каза един от адвокатите на Епстайн, Рийд Вайнгартън.\r\nВъпреки че обвинението се възпротиви на повдигната тема, съдията отреди, че защитата има право да зададе въпроса, убит ли е бил финансистът?\r\nЕкипът от адвокати се среща с Епстайн малко преди смъртта му в затвора в Манхатън на 10 август.\r\nКогато излезе аутопсията на Епстайн, патолозите заключиха, че счупените кости на врата му са в следствие или на самоубийство, или удушаване. Заключението бе – самоубийство. Но за адвокатите, тези наранявания са много по-сериозни и няма как финансистът сам да си ги е причинил.", "date": "2019.08.28", "title": "Адвокатите на Джефри Епстайн: Той е бил убит "}
{"url": "https://www.dnes.bg/sofia/2019/08/28/zaradi-otpadyci-eskalatorite-v-sofiia-ne-rabotiat.421164", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         10 са асансьорите и ескалаторите в метростанциите на София, които не работят, съобщават от Метрополитен. Едни от най-проблемните съоръжения са в подлеза към метрото на \"Орлов мост\". \n\r\nВ момента те се ремонтират. Но проблемите с тях са налице още преди началото на ремонта. \n\r\nПо думите на хората, преминаващи край \"Орлов мост\", ту единият ескалатор не работи, ту другият.\n\r\nОказва се, че съоръженията не работели, заради изхвърлени в шахтите им отпадъци. Голяма част от тях вече са почистени, предаде . \n\r\nДвата ескалатора ще свързват втория и третия лъч на метрото. А плановете са съоръженията да бъдат пуснати по-рано. От Метрополитен казаха, че ще организират система за контрол, за да няма повече такива прояви на вандализъм. \n                    \n                    \n                \r\n                \r\n                \r\n                \r\nОбщо асансьорите и ескалаторите в столичния Метрополитен са 320. Неработещите в момента са в ремонт. \n\r\nЕдин от по-трудните ремонти е на ескалатора на метростанция \"Бели Дунав\", където все още очакват частите от чужбина. Спрени са и асансьор и ескалатор на метростанция \"Дружба\".\n\r\nНе работят и съоръжения на станциите \"Джеймс Баучер\" и \"Надежда\". Някои от тях ще бъдат пуснати още днес, обещаха от столичния Метрополитен", "date": "2019.08.28", "title": "Заради отпадъци: Ескалаторите в София не работят"}
{"url": "https://www.dnes.bg/zvezdi/2019/08/28/dizainerkata-izabel-toledo-pochina-na-59-godini.421152", "text": "Известната дизайнерка Изабела Толедо почина на 59 години. Причината за смъртта е рак на гърдата. Толедо стои за множество прекрасни тоалети, но един от най-известните е жълтият, с който Мишел Обама се появи за първи път като първа дама. Годината е 2009 година, а тогава мъжът - тогава президент Барак Обама, полага клетва като 44-ият държавен глава на САЩ.\r\nИзабел беше провъзгласена като дизайнерката на дизайнерите. Тя се съсредоточаваше върху техниките и твореше своите дизайни далече от светлината на прожекторите. Дрехите й съчетават в себе си традиционната висша мода с ежедневието. Така се получават едни тоалети, които могат да се носят както на специални събития, така и в офиса.\r\n \r\nВ интервю за CNN през 2012-а, Толедо споделя, че тя повече обича дизайна и не си пада по модата. \"Дизайнът е много различен от модата. Затова той е вечен. Обичам да съм инженер - да създавам дреха, да съчетам неща, които ще останат във времето\".\r\n \r\nДизайнерката е родена в Куба, където се учи да шие още на 8 години. В същото интервю тя признава, че се е насочила към този вид дейност, защото нищо друго не успяло да я впечатли. Мести се да учи дизайн в Америка, след което работи като стажант за Даяна Врийланд в Музея на изкуството \"Метрополитън\". \r\n \r\n\"Изабел Толедо беше невероятен моден дизайнер. Запознах се с нея през 1990 година и веднага почувствах, че в нея има оригиналност и вдъхновение. Тя беше прекрасен човек\", споделя пред CNN Валъри Стийл, която организира едни от първите изложби на Толедо.\r\n \r\nИзабел добива огромна популярност след като съзадава роклята на Мишел Обама през 2009 година. Тогава Барак Обама става президент на САЩ, а съпругата му се появява в лимоненожълт тоалет на полагането на клетвата. През 2012-а пред CNN Толедо признава, че идеята за дизайна дошла от малко парче лимоненожълта трева, която намерила в студиото си. \r\n \r\nСъпругът й веднага харесал идеята, нарисувал тоалета и го изпратил за одобрение. Въпреки въздействието си върху модния бизнес, Толедо по-скоро се беше насочила към дизайна. \"Въодушевявам се всеки път, когато трябва да измисля как да зашия една кърпа. Винаги се питам какво точно искам да кажа с този тоалет и този плат. Не се задълбавам в това как изглежда един готов тоалет\", казва тя пред CNN през 2012-а. \r\n \r\nПо нейни думи, целта на дизайнера е да комуникира с публиката чрез дрехите. Не е важно какво правиш - рокля, тениска или пък пепелник, трябва да има нещо, което ще остане в историята. \r\n \r\nИзбел Толедо със сигурност ще остане в историята като дизайнерът, който винаги се вдъхновява дори от най-малкото нещо. \r\n \r\nОще новини за мода четете в ", "date": "2019.08.28", "title": "Дизайнерката Изабел Толедо почина на 59 години"}
{"url": "https://www.dnes.bg/obrazovanie/2019/08/28/skandal-roditeli-i-deca-v-smg-protiv-uchitel-po-bel.421166", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Родители на ученици от 10 клас на Софийската математическа гимназия подадоха сигнал до Bulgaria ON AIR срещу начина на обучение и отношение към децата им от страна на учител по Български език и литература.\n\r\nПроблемите с преподавателя по български език и литература започват още в 8 клас - оказва се, че учениците нямат учебник, по който да изучават материала, определен от министерството. В 9 клас учебник вече има, но се появяват други проблеми. \n\r\n\"Първо - не беше преподаден материала за творчеството на Христо Ботев и Пенчо Славейков. Не запознава учениците предварително с критериите за оценяване. През цялата година не е върнал нито едно есе за разглеждане след оценяване\", коментира Георги Петков.\n                    \n                    \n                \r\n                \r\n                \r\n                \r\nТака в края на учебната година родители подават сигнал до ръководството на гимназията и регионалното управление на образованието. \n\r\nДиректорът на Софийската математическа гимназия потвърди, че има подадени сигнали от родители, свързани най-вече с притесненията им за български автори, които не се изучават. \n\r\n\"Колегата категорично отрича да е използвал обиди и обяснява как всичко изведено от контекста може да се тълкува като обида\", коментира директорът на СМГ.\n\r\nУчителят по български език и литература е с дългогодишен опит и ще продължи да преподава в СМГ. А проверки ще има и в бъдеще.", "date": "2019.08.28", "title": "Скандал: Родители и деца в СМГ против учител по БЕЛ"}
{"url": "https://www.dnes.bg/obshtestvo/2019/08/28/tragediiata-na-car-boris-iii-lipsata-na-izbor-za-da-promeni-hoda-na-istoriiata.421096", "text": "\"Докато съм цар, българска майка няма да върже черна забрадка заради загинал във война син или съпруг\": към края на дъждовния 28 август 1943 Радио София съобщава за смъртта на цар Борис. С какво трябва да бъде запомнен?\n\r\n„Борис е бил герой. Той е блокирал напълно Айхман и е защитавал българските евреи“. Тези думи са произнесени през 1961 година от главния израелски обвинител Яков Бар-Ор на процеса в Ерусалим срещу Адолф Айхман, един от главните организатори на Холокоста, припомня . \n\r\nПо време на процеса е събран огромен доказателствен материал за ролята на цар Борис Трети в най-ужасното престъпление през Втората световна война. Заради спасяването на българските евреи, на 18 май 1994 година еврейските организации в САЩ посмъртно удостояват Борис Трети с наградата „Морален държавник\".\n                    \n                    \n                \r\n                \r\n                \r\n                \r\nПо време на войната България е съюзник на нацистка Германия. Но Борис не само запазва дипломатическите отношения с Москва, а и не изпраща нито един български войник на Източния фронт и дори категорично забранява на младежи-бранници да се включват като доброволци във войната против болшевишка Русия. Неслучайно и до ден-днешен оценките за живота и делото на последния монарх, управлявал самостоятелно България, често пъти са доста противоречиви.\r\n\n\r\nСпоред историка Андрей Пантев няма никакво съмнение, че Борис Трети е бил популярен сред народа. „Той е бил силно впечатлен от съдбата на баща си цар Фердинанд. Ето защо в много отношения се е стремял да не стига до крайностите, които доведоха до абдикацията на Фердинанд. Така например монархът не допуска фашизоидни или екстремистки елементи като Ванче Михайлов да заемат постове във властта\", обяснява Пантев. \n\r\nСпоред него бедата е, че събитията и личностите от онзи период често пъти се гледат като черно-бял филм. „За един държавник от ранга на цар Борис Трети не може да се говори, че е само велик или че е само негодник\", казва историкът. По неговите думи през Втората световна война на Борис му се е наложило да присъедини България към Тристранния пакт, защото си е дал сметка, че Германия неизбежно ще окупира Балканите.\n\r\nПантев твърди и друго: популярността на цар Борис Трети се дължи в голяма степен на факта, че той се е съобразявал с живота на обикновените хора. Царят прозорливо е уловил обществените настроения срещу предаването на българските евреи и с риск да пострада от гнева на Хитлер е спрял изпълнението на позорната сделка „Белев-Данекер\". „Във всичко е проявявал умереност, което в тогавашните условия е било равнозначно на мъдрост\", обобщава Пантев.\n\r\n\n\r\nФилософът Калин Янакиев припомня на свой ред, че цар Борис се е възползвал от антидемократичния преврат през 1934 година, за да укрепи властта си. Според Янакиев действията на Борис са предопределени от местоположението на неговото царство. „Тази част от Европа винаги е имала нещастието да се превръща в жертвоприношение след всеки голям конфликт. България не изпрати войски на Източния фронт, но това не я спаси от агресията на болшевишка Русия. В този смисъл способността на цар Борис Трети да лавира между Германия и нейните противници не бива да се преувеличава. Съдбата на България като жертва на съветската експанзия е била предопределена. Трагедията на българския монарх е липсата на избор, който да промени хода на историята в благоприятна за България посока\", смята Янакиев. \n\r\nСпоред него епохата на Борис Трети странно наподобява на т.нар. „нелиберална демокрация\", прокламирана понастоящем от унгарския премиер Виктор Орбан. И все пак царуването на Борис не е автократично, а още по-малко пък е диктатура, уточнява историкът Андрей Пантев.\n\r\nДвамата професори са единодушни, че след Първата световна война българската икономика постига големи успехи. Първоначално страната е стопански съсипана, дала е 150 хиляди жертви и е изгубила сериозни територии. Освен всичко друго, България трябва да изплаща огромни репарации на победителите и да изхранва 300 хиляди бежанци, прокудени от Македония, Тракия и Добруджа. \n\r\nПо време на 25-годишното управление на Борис Трети брутният вътрешен продукт на предимно земеделската дотогава страна нараства повече от два пъти и достига приблизително 25 милиарда долара - приравнено към покупателната сила на долара през 1990 година. По време на Втората световна война производството се задържа на  предвоенните равнища, а външнотърговският баланс остава положителен. България подобрява отношенията със своите съседи, а царят провежда политика за мирна ревизия на Ньойския договор, който тежко обременява българите.\n\r\nВ резултат от тази политика страната не само си връща Южна Добруджа, но и се сдобива с допълнителен международен авторитет в разгара на избухналата вече нова световна война. Американското списание „Тайм“ дори обявява цар Борис за световна личност на месец януари 1941 година и публикува снимката му на корицата - нещо, което и до днес не се е случвало на друг български държавник.\n\r\n\n\r\n„Докато съм цар, българска майка няма да върже черна забрадка заради загинал във война син или съпруг!“, зарича се цар Борис Трети още когато като престолонаследник воюва на Солунския фронт в края на Първата световна война. И изпълнява това свое обещание, което Андрей Пантев нарича „мъжествен акт\". \n\r\nСпоред историка популярността на Борис като „Добрия цар“ не е само фолклор, а се дължи на неговото реално поведение. „Поуките за българската политическа класа от това управление са, че когато успееш да запазиш в неимоверно трудни условия равновесието и достойнството на нацията си, историята винаги те награждава с дългосрочен кредит на доверие. Най-добрата илюстрация на този кредит бе кариерата на сина му Симеон в България. Неговата популярност в началото се дължеше почти изцяло на делата на баща му\", твърди Пантев.\n\r\nПоследният акт от трагичния край на Третото българско царство е оскверняването и впоследствие взривяването на гроба на царя, извършени през 1946 и 1949 година от група комунистически екстремисти, предвождани от Лев Главинчев. \n\r\n„Само еретическа религиозна страст може да обясни начина, по който комунистите изтриват миналото на народите. Това, което вършат с гроба на Борис, а и с всички живи или вече убити, които не са подкрепили комунистическата диктатура, напълно се вписва във варварската същност на тази квазирелигиозна доктрина и водената от нея истинска религиозна война. Те отричат основни човешки ценности като историческа памет, респект към личността, национален суверенитет и идентичност. Всичко това е трябвало да бъде изтрито“, обобщава философът Калин Янакиев.\r\n \r\n   ", "date": "2019.08.28", "title": "Трагедията на цар Борис III - липсата на избор, за да промени хода на историята"}
{"url": "https://www.dnes.bg/obshtestvo/2019/08/28/surogatno-maichinstvo-shans-da-stanesh-roditel.421167", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         България е една от държавите, в които  сурогатното майчинство не е позволено със закон. Въпреки това, много  семейства, които не могат да имат деца, търсят този вариант в страни  като Индия и Украйна.\r\nСурогатна майка не може да се ползва и  почти никъде в Европа. В редица случаи, обаче, българи са ползвали  сурогатна майка. Такъв случай има дори в Мексико.\r\nТемата коментират Елисавета Белобрадова от \"Майко мила\" и доц Стоян Ставру от ИИЗО при БАН пред .", "date": "2019.08.28", "title": "Сурогатно майчинство - шанс да станеш родител"}
{"url": "https://www.dnes.bg/akoshtete-vqrvaite/2019/08/28/telecyt-e-loialen-lyvyt-shtedyr-kakvi-priiateli-sa-zodiite.421112", "text": " Приятелството е сред най-ценните неща в живота на всеки. Прекрасно е, когато можеш да се довериш на някого, да знаеш, че тайните ни няма да бъдат издадени, че има човек, на когото можеш да разчиташ, който ще ти даде съвет, ще те окуражи, разсмее, но и ще се отнесе сериозно към проблемите ти. Ето какви приятели са всички зодии.\r\n\r\n \r\nТе са най-големите фенове на своите приятели. Ще ги ободрят, ще им вдъхнат кураж, ще ги поздравяват за постиженията им, ще ги подкрепят в работа или училище. Ако се занимавате с театър, пеене, изкуство - Овните ще са на първи ред и ще аплодират най-силно; ще прочетат всичките ви статии, есета, ще разгледат фотографските ви снимки. Когато някой преминава през труден период, Овните го заразяват с положителна енергия.\r\n \r\n\r\n \r\nТе са твърди като камък - никога не биха престъпили принципите си, не биха постъпили зле с вас, не биха предали приятел, каквото и да става. Каквото и да ви се случва, колкото и трудно да ви е, Телците винаги ще са до вас и ще може да се обърнете към тях за подкрепа и помощ. Те са верни приятели, не нарушават обещанията си, защитават ви, не злословят зад гърба.\r\n\r\n\r\n \r\nКогато Близнаците са наоколо, целият им приятелски кръг се смее до сълзи. Близнаците са много забавни, весели, душата на компанията, разказват най-интересните истории, не ви оставят да скучаете. Когато искате да си прекарате страхотно и да се посмеете, обадете се на Близнаците. Те виждат нещата по-оптимистично и имат шантави идеи за живота. Разговорливи са и ще ви дадат съвети.\r\n \r\n", "date": "2019.08.28", "title": "Телецът е лоялен, Лъвът – щедър. Какви приятели са зодиите?"}
{"url": "https://www.dnes.bg/obshtestvo/2019/08/28/deca-bez-drehi-v-konkursi-za-krasota-zashto.421168", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Деца под 18 годишна възраст участват в конкурси за красота, а посетителите на заведенията понякога стават свидетели на това, което се случва \"зад кадър\".\r\n\r\nДали само една декларация е достатъчна от родителите или все пак един от тях трябва да е до детето си?\r\n\r\nПревръщат ли някои от конкурсите тези деца в момичета за платени услуги?\r\n\r\nКак държавата може да контролира както се случва с децата под 18г.?\r\n\r\nОтговорите от Евгения Калканджиева в предаването \"Директно\"  по Bulgaria ON AIR.", "date": "2019.08.28", "title": "Деца без дрехи в конкурси за красота. Защо?"}
{"url": "https://www.dnes.bg/sofia/2019/08/28/sheih-ot-sauditska-arabiia-iska-da-investira-u-nas-v-turizym-i-spa.421148", "text": "Областният управител на Софийска област Илиан Тодоров се е срещнал с шейха Надя ад Досари от Саудитска Арабия, съобщават от областната управа. Срещата е във връзка с възможностите за инвестиране в общините от областта.\r\nНадя ад Досари консултира държави и организации от Близкия Изток, занимаващи се с инвестиции в различни отрасли.\r\nТодоров е представил Софийска област като най-бързо развиващият се регион и най-атрактивен за инвестиции. Той е акцентирал върху индустриалните зони и огромния потенциал за развитие на туризма.\r\nОбърнато е и специално внимание на бързото развитие на бизнеса, свързан с военно-промишления комплекс, съобщават от областната управа.\r\nНадя ад Досари е заявила, че за първи път е в България и вижда много възможности за инвестиции в минерални извори и потенциал в туризма.\r\n                    \n                    \n                \r\n                \r\n                \r\n                На организираната среща с кметове на общини от областта Досари е разказала подробно за дейността си и е поискала всяка община да представи най-важните потенциални обекти и сфери за инвестиране, които представляват интерес за тях, съобщава БТА.\r\n ", "date": "2019.08.28", "title": "Шейх от Саудитска Арабия иска да инвестира у нас в туризъм и СПА"}
{"url": "https://www.dnes.bg/temida/2019/08/28/razkriha-samolichnostite-na-ubitite-vyv-vodoema-v-negovan.421132", "text": "Изяснена е самоличността на двамата убити, открити във водоема до с. Негован преди 10 дни, предава БНР.\r\n\r\nМВР провежда от вчера операция по изясняване и събиране на доказателства по случая в апартамент на столичния бул „Витоша“, където се предполага, че на семейни начала са живели починалите мъж и жена.\n\n\r\n\r\nСъседи споделиха пред \"Хоризонт\", че мъжът е известно име от миналото в спортните ни среди. \r\n\r\nВероятно е установена и самоличността на извършителите на тежкото престъпление, допълват съседите.\r\n\r\nПолицията официално не дава подробности по случая. Работата на разследващите продължава.", "date": "2019.08.28", "title": "Разкриха самоличностите на убитите във водоема в Негован"}
{"url": "https://www.dnes.bg/rusia/2019/08/28/shte-platish-li-i-za-men-erdogan-i-putin-na-sladoled.421126", "text": "Реджеп Тайип Ердоган и Владимир Путин скрепиха дружбата си с по един сладолед. \r\n\r\nТурският президент е на официална визита в Русия и заедно с руския си колега посети откриване на авиошоу. \r\n\r\nЕрдоган беше почетен гост на Путин на откриването на авиошоуто МАКС.\r\n\r\nДвамата лидери обаче намериха време за по един сладолед, и Реджеп Ердоган попита Владимир Путин \"Ще платиш ли и за мен?\". \r\n\r\nРуският президент пък напълно отзивчиво му отвръща, че все пак е домакин. \r\n\r\n\"Разбира се, ти си мой гост\", казва Путин. \r\n\r\nСладоледът и двустранните отношения - една неочаквано добра комбинация.\r\n ", "date": "2019.08.28", "title": "\"Ще платиш ли и за мен?\" Ердоган и Путин на сладолед"}
{"url": "https://www.dnes.bg/crime/2019/08/28/policiiata-vse-oshte-izdirva-54-godishniia-krasimir-tropotanov.421130", "text": "Полицията в Бургас продължава да издирва 54-годишния Красимир Димитров Тропотанов, избягал от Университетската болница за активно лечение в града на 17 май 2018 г., съобщиха от Областната дирекция на МВР.\r\nЗа последно той е заснет от видеокамерите на лечебното заведение, като вече издирването му е популяризирано чрез две съобщения.\r\nВисок е 170 см с бяла къса коса и слабо телосложение. В деня, в който е напуснал болницата, е бил облечен с раирана риза и тъмен панталон.\r\nОДМВР – Бургас призовава гражданите, разполагащи с информация за местонахождението на Красимир Тропотанов, да съобщят незабавно на тел. 112 или в най-близкото Районно управление на МВР.", "date": "2019.08.28", "title": "Полицията все още издирва 54-годишния Красимир Тропотанов"}
{"url": "https://www.dnes.bg/kino/2019/08/28/istinata-otkriva-kinofestivalyt-vyv-veneciia.421137", "text": "Кинофестивалът във Венеция ще бъде открит довечера с първия европейски  филм на японския режисьор Хирокадзу Корееда - \"Истината\", съобщиха  световните информационни агенции.\r\nФилмът с участието на Катрин Деньов, Жулиет Бинош и Итън Хоук  е и в  основната конкурсна програма на  76-ото издание на кинофестивала, пише БТА.\r\nХирокадзу Корееда и преди е участвал в кинофестивала във Венеция с  \"Илюзия\", който спечели наградата за операторско майсторство през 1995  г. Японският режисьор е лауреат също на наградата \"Златна палма\" от  кинофестивала в Кан с филма \"Джебчии\" (2018 г.).\r\nВ  конкурсната програма за наградата \"Златен  лъв\" са 21 филма. С  голям интерес се очаква супергеройският филм \"Жокера\" на режисьора Тод  Филипс с Хоакин Финикс в ролята на отколешния враг на Батман. Сред  другите интересни заглавия са \"Пералнята\"  (\"The Laundromat\") на Стивън  Содърбърг с Мерил Стрийп, Гари Олдман и Антонио Бандерас, \"Към звездите\"  (\"Ad Astram\"), в който  Брад Пит е в ролята на астронавт,  \"Историята  на един брак\" (\"Marriage Story\") на режисьора Ноа Баумбак с Адам Драйвър  и Скарлет Йохансон.  Филмът на Роман Полански \"Аз обвинявам\"  (\"J'accuse\") за делото \"Драйфус\" също ще се съревновава за наградата  \"Златен лъв\".\r\n                    \n                    \n                \r\n                \r\n                \r\n                Френското кино ще бъде представено от режисьора Оливие Асаяс с \"Wasp  Network\" с участието на Пенелопе Крус за арестувани в САЩ кубински  шпиони, и от режисьора Робер Гедигян с \"Gloria Mundi\".\r\nКанадският режисьор Атом Егоян ще покаже  филма си \"Почетен гост\",  шведът Рой Андерсон - \"За безкрайността\", чилиецът Пабло Лараин - \"Ема\",  колумбиецът Сиро Гера - \"В очакване на варварите\".\r\nИзвън конкурсната програма ще бъде премиерата на шекспировата драма  \"Кралят\" с Тимъти Шаламе като крал Хенри Пети и Робърт Патинсън в  поддържаща роля, както и на телевизионния сериал \"Новият папа\" на  режисьора Паоло Сорентино.\r\nМиналата година кинофестивалът във Венеция предизвика критики заради  неравностойното представяне на жените. В отговор Алберто Барбера каза,  че тази година са включени \"много  филми за проблемите на жените в  различни страни по света\", макар и \"не всички от тях\" да са режисирани  от жени.\r\nВ основната конкурсна  програма  има  само две режисьорки -  саудитката Хайфа ал-Мансур с \"Идеалният кандидат\" и австралийката Шанън  Мърфи с \"Babyteeth\" (\"Наивност\").  Друга режисьорка - аржентинката  Лукресия Мартел, беше избрана  за председател на журито.\r\nКинофестивалът във Венеция ще продължи до 7 септември.", "date": "2019.08.28", "title": "\"Истината\" открива кинофестивалът във Венеция"}
{"url": "https://www.dnes.bg/notifikacii/2019/08/28/trus-s-magnitud-4-9-krai-gryckiia-ostrov-karpatos.421136", "text": "Земетресение с магнитуд от 4,9 по Рихтер е било регистрирано днес малко преди 3 часа следобед край гръцкия остров Карпатос, съобщава \"Катимерини\".\r\n\r\nПо данни на гръцкия институт по геодинамика епицентърът е бил в морето, на 46 километра североизточно от острова и на дълбочина от 17 километра.\r\n\r\nЗеметресението е било усетено и на Родос и на други острови от групата на Додеканезите. Засега няма данни за пострадали хора и материални щети, пише БТА.\r\n \r\n ", "date": "2019.08.28", "title": "Трус с магнитуд 4,9 край гръцкия остров Карпатос"}
{"url": "https://www.dnes.bg/world/2019/08/28/taen-plan-na-djonsyn-pak-srina-paunda.421122", "text": "Британската лира поевтиня с над 1 процент днес, след като правителството обяви, че предвижда да удължи до 14 октомври периода, в който парламентът обикновено не заседава, с цел да попречи на депутатите да осуетят Брекзит без споразумение на 31 октомври, предаде Bloomberg.\r\nЛирата изгуби 0,94 процента от стойността си спрямо еврото и долара до съответно 91,09 пенса за един долар и 1,2179 долара за една лира.\r\nАкциите на британските компании също поевтиняват на фона на новото напрежение и очакването за Brexit без сделка, след като британското правителство се опитва да спре дейността на парламента, докато по-слабият паунд подсилва експортния индекс FTSE 100.\r\nFTSE 100, който се движи противоположно на валутата през последните години, се покачва леко с 0,3% в Лондон, докато по-фокусираният към Великобритания индекс FTSE 250 губи 0,7%.\r\n                    \n                    \n                \r\n                \r\n                \r\n                И докато паундът спадна с 1,1%, най-големите двигатели за ръста на FTSE 100 са производителите на лекарства AstraZeneca Plc, Reckitt Benckiser Group Plc и GlaxoSmithKline Plc, които генерират значителна част от приходите извън Обединеното кралство. Индексът спечели и от акциите на петролните компании на фона на по-високите цени на суровината. Строителите на къщи като Taylor Wimpey Plc и Barratt Developments Plc отчитат понижения.\r\n„Не сме много сигурни какви биха могли да бъдат следващите стъпки, както от страна на правителството, така и от парламента, но сигурно е, че това значително повишава нивото на несигурност - това, което пазарите не харесват най-много“, коментира пред Bloomberg Стефан Барбие де ла Сере, макро стратег в Makor Capital Markets.\r\nПланира се парламентарната сесия да се възобнови с реч на кралицата на 14 октомври. Тази реч се изготвя от правителството и в нея се очертава законодателният дневен ред за предстоящата година. Този ход, за който съобщиха редица медии, прави слабо вероятно депутатите, които са против излизане на страната от ЕС без споразумение, да успеят да прокарат закони за блокиране на такъв сценарий до 31 октомври.\r\n\r\n ", "date": "2019.08.28", "title": "Таен план на Джонсън пак срина паунда"}
{"url": "https://www.dnes.bg/index/2019/08/28/nachaloto-na-ceca-velichkovich-robinia-v-shveicariia-drogirana.421078", "text": "Как е протекла първата среща на Желко Ражнатович Аркан и Светлана Величкович, станала по-късно известна като Цеца – за това разказва Михайло Улемек, бивш офицер от Сръбската доброволческа гвардия на Аркан и чичо на Милорад Улемек Легия /който в момента излежава 40-годишна присъда за убийството на премиера Зоран Джинджич/. \n\r\n„Аркан и Оливер Мандич /сръбски музикант/ бяха много добри приятели и един ден идва той при Аркан в Ердут да му се оплаче с голям проблем, който има“, обяснява Улемек, цитиран от сръбското издание „Ало“. \n\r\nТогава Мандич обяснява на Аркан, че има една млада, красива и добра певица, която се намира в Швейцария при някакви мюсюлмани. \r\n                \r\n                \r\n                \r\n„Отишла по договор, разказа Оливер Мандич на Аркан, а те й взели паспорта, след това я и дрогирали. Първо й впръсквали дрога в ябълки и портокали. Подстригана е гола глава, а майка й и баща й плачат и я оплакват“, продължава Михайло Улемек. \n\r\nИ той разкрива как Оливер Мандич помолил Аркан да я избави от това робство. \n\r\nАркан само отговорил, че за него няма невъзможни неща и веднага ангажирал свои приятели да прехвърлят Светлана Величкович във Виена. \n\r\n„След известно време Цеца се появява на една сватба в Ердут. Оливер я довел да пее“, продължава Улемек. \n\r\nПървите думи на Аркан, след като я видял, били: „Какво си ми я довел?“, обръщайки се към Оливер Мандич. \n\r\nМихайло Улемек разказва още, че един път в някакъв хотел в Баня Лука на вратата на стаята му почукала Цеца. \n\r\nТой я пуснал да влезе, но изобщо не очаквал това, което тя казала. \n\r\n„Помоли ме да кажа на Желко /Ражнатович/ някоя и друга добра дума за нея, защото той я няма за нищо“, казва Михайло. \n\r\nТогава той й обяснил, че няма какво хубаво да каже за нея на Аркан. \n\r\n„Пушеше цигара след цигара, той това не обичаше. Пиеше бира след бира, човекът в живота си не беше близвал алкохол, той това не обича. Не съм спал с нея, че да я знам как е в леглото. Как да я хваля?“, продължава разказа си чичото на Легия пред Balkan info и добавя, че след неговите думи Цеца се обърнала и си тръгнала. \n\r\nПо думите на Улемек след случката в хотела Цеца била казала на Раде Раконяц /бодигард на Аркан/, че ще направи техния командир послушно кученце. \n\r\nМихайло коментирал пред бодигарда, че това е невъзможно и че една глупава певица не може да направи нищо на Аркан. Раконяц предупредил Улемек, че Цеца не е наивна. \n\r\n„Мина време и Аркан ме вика да отида в Белград. Тръгваме към една къща, вътре мрак, изведнъж се оказва, че това е студио на Марина и Фута Туцакович. Облепено с кори за яйца, Цеца в един стъклен кафез със слушалки, онзи там нещо миксира“, разказва Михайло Улемек. \n\r\nНа сватбата на Цеца и Аркан Михайло Улемек се напил, но не от радост. „Аз и покойният Шуца Джорджевич изпихме при Цеца едни 2 литра уиски, а след това още четири. Да ви кажа, от мъка плаках“, с тези думи Улемек завършва разказа си за това как са се запознали Аркан и Цеца. \r\n ", "date": "2019.08.28", "title": "Началото на Цеца Величкович - \"робиня\" в Швейцария, дрогирана..."}
{"url": "https://www.dnes.bg/stranata/2019/08/28/nad-300-dekara-gora-se-zapali-mejdu-dve-sela-v-novozagorsko.421138", "text": "Около 300 декара гора са се е запалила между новозагорските села Еленово и Сокол.\r\n\r\nЗаради силния вятър пожарът се разраства бързо. \r\n\r\nВ борбата с огнената стихия се включиха освен пожарникарите и горски служители, и доброволци, и военни.\r\n\r\nВоеннослужещите са от Центъра за подготовка на специалисти - Сливен. Те са на мястото на пожара със специализирана техника, съобщиха от пресцентъра на Министерство на отбраната. \r\n\r\nС инженерна машина БАТ - М те изграждат просеки с цел ограничаването на пожара. \r\n ", "date": "2019.08.28", "title": "Над 300 декара гора се запали между две села в Новозагорско "}
{"url": "https://www.dnes.bg/index/2019/08/28/ediniiat-trup-krai-negovan-na-bivshiia-trenior-po-borba-iordan-atanasov.421144", "text": "Намереният застрелян мъж край Негован е бивш треньор по борба и се казва Йордан Атанасов.\n\r\nОсвен в български отбори, той е работил и в Саудитска Арабия, съобщи БНР.\n\r\nДругият труп е на приятелката му. \n\n\n\n\r\nДвамата са живеели в апартамент на столичния булевард „Витоша“. \r\nСъседи на мъжа обясниха, че полицията събира повече информация за него, като разпитва живеещите в блока, включително дали в кооперацията е имало ремонти.\r\nАтанасов е бил треньор в \"Олимпийски надежди\" и деца от Нигерия са  идвали на лагери в България. \n\r\nБившият треньор по борба има дъщеря, женена  за нигериец, с когото имат и дете.\r\n                \r\n                \r\n                \r\nПо непотвърдена информация има задържани двама души за тежкото престъпление.\n\r\nПолицията официално не дава подробности по случая. \n\r\nТелата на убитите бяха намерени преди 10 дни от рибар. \n\r\nПолицията първоначално обяви предполагаемата възраст на жената - между 45 и 55 години и на мъжа - между 65 и 75 години, а по-късно разпространи снимки на дрехите, с които са били облечени жертвите, надявайки се някой да успее да ги разпознае. \n\r\nСлед това бяха публикувани нови снимки на ключове от кола, намерени на мястото, а също стана ясно, че жертвите вероятно са имали бяло куче. ", "date": "2019.08.28", "title": "Единият труп край Негован – на бившия треньор по борба Йордан Атанасов?"}
{"url": "https://www.dnes.bg/notifikacii/2019/08/28/v-chehiia-se-rodi-zdravo-bebe-ot-maika-v-mozychna-smyrt.421088", "text": "Лекари в чешкия град Бърно изродиха със секцио здраво бебе, след като майката беше в мозъчна смърт три месеца, съобщи БТА.\r\nБебето се е родило в средата на август с тегло 2,1 кг и в понеделник е изписано от болницата. Говорител на болницата определи раждането като .\r\nСлед операцията животоподдържащите системи на майката са изключени.\r\n27-годишната жена е  Бащата, който е полицай, я намерил на пода на спалнята им в безсъзнание, когато се върнал от нощна смяна. Състоянието й се влошило, докато я превозвали до болницата и там била установена мозъчна смърт.\r\nПрез януари 2016 г. лекари от Бърно изродиха бебе на майка в кома след автомобилна катастрофа. По-късно жената дойде в съзнание.", "date": "2019.08.28", "title": "В Чехия се роди здраво бебе от майка в мозъчна смърт "}
{"url": "https://www.dnes.bg/stranata/2019/08/28/antichna-sgrada-20-m-atrakciia-v-evropa-reche-borisov.421133", "text": "\nПремиерът Бойко Борисов посети археологическите проучвания на най-голямата надгробна могила на Балканския полуостров край пловдивското с. Маноле.\r\nПрез настоящия археологически сезон екип на Регионалния археологически музей в Пловдив разкри впечатляваща пирамидална кула. Тя е с височина 20 м и е изградена от камъни и тухли, споени с хоросанов разтвор, съобщиха от правителствената пресслужба.\r\nОткритите досега археологически материали – монети, глинени съдове и  мраморни архитектурни елементи, датират построяването на кулата и  издигането на надгробната могила в периода II - ІІІ в. сл. Хр.\r\n\"Имаме прекрасни археолози и както виждате - подпомагаме ги\", заяви премиерът Борисов, докато ръководителят на Регионалния музей в Пловдив доц. Костадин Кисьов му показваше резултата от труда на екипа специалисти.\r\n                    \n                    \n                \r\n                \r\n                \r\n                \"Антична сграда 20 метра в Европа няма запазена. Този огромен монумент ще стане една от атракциите в Европа\", отбеляза доц. Кисьов пред министър-председателя.\r\nНай-новите открития, които представляват капител - дорийски стил, както и мраморни квадри с оформени фризове, доказват наличието на масивен петредов мраморен постамент с колонада, надхвърлящи 50 тона. Те са били монтирани на върха на кулата, където най-вероятно в древността е имало издигната статуя на император или на неговия наместник, управлявал провинция Тракия през II - ІІІ в. сл. Хр.\r\nОчакванията на археолозите са в северната половина на могилата да е разположена гробницата на владетеля, в чиято чест са издигнати величественият монумент и могилата.\r\nПри посещението на могилата Мал тепе до село Маноле с премиера Бойко Борисов бяха министърът на културата Боил Банов, министърът на финансите Владислав Горанов и областният управител на Пловдив Здравко Димитров.\r\nПо-рано Борисов посети Пловдивската духовна семинария \"Св. Св. Кирил и Методий\", чиято сграда се ремонтира с отпуснатите от правителството 600 000 лева. Към момента голяма част от ремонтните дейности в Семинарията са реализирани.", "date": "2019.08.28", "title": "Антична сграда 20 м - атракция в Европа, рече Борисов"}
{"url": "https://www.dnes.bg/index/2019/08/28/deniat-v-snimki-28-avgust.421123", "text": "\n", "date": "2019.08.28", "title": "Денят в снимки - 28 август"}
{"url": "https://www.dnes.bg/obshtestvo/2019/08/28/borisov-obezshteteniiata-za-izbitite-svine-po-pazarni-ceni.421140", "text": "Обезщетенията за свинете, заразени с африканска чума и евтаназирани, ще се изплатят по пазарни цени. Това увери премиерът Бойко Борисов пред журналисти на разкопките на Малтепе .\nПо-рано правителството гласува отпускането на 28 млн. лв. за това и за мерки за справяне с болестта, а още 1 млн. лв. ще дойдат от бюджета на МЗХГ.\r\n\"Създадена е организация за максимално бързо изплащане, с благодарност към хората от селските райони, които не се подведоха по популистките приказки на опозицията“, каза Борисов. \r\nПремиерът добави, че ако не стигнат тези средства, ще дадат и още, съобщи \"Фокус\".\r\nОсвен това ще бъдат изплатени и по 300 лева за дезинфекция на дворовете. Изплащането ще започне от 1 септември.\r\n                    \n                    \n                \r\n                \r\n                \r\n                Във Facebook профила си министър-председателят се похвали, че продължава тенденцията за намаляване на брутния външен дълг в сектор \"Държавно управление\".\r\nСпоред данните на БНБ към края на месец юни той е  5,4 млрд. лева, което означава че външните задължения на държавата са  под десет на сто (9,2%) от брутния вътрешен продукт.\r\n ", "date": "2019.08.28", "title": "Борисов: Обезщетенията за избитите свине - по пазарни цени"}
{"url": "https://www.dnes.bg/notifikacii/2019/08/28/postoianen-arest-za-sobstvenika-na-bardaka-v-slynchev-briag.421146", "text": "Най-тежката мярка за неотклонение \"задържане под стража\" поиска районната прокуратура в Несебър за Димо П., обвинен в склоняване към проституция.50-годишният пловдивчавин е заподозрян затова, че управлява еротичен бар \"Мулен Руж\" в Слънчев бряг\", а обвинението му е за трафик на хора.\n\r\nОрганите на реда го разследват за шест случая, в които е приел в бара си момичета, които е искал да използва за проституция. В момента съда в Несебър решава мярката му за неотклонение, пише .\r\nЕротичният нощен клуб се намира на главната алея в Слънчев бряг и при спец акция на полицаи и криминалисти, Димо П. бе заловен миналата нощ.\r\r\n                \r\n                \r\n                По време на акцията са били открити момичета с клиенти в специални стаи в заведението. Тарифата, според разследващите е 100 лв на сеанс, но сумата можела да нарасне за допълнително предлагани услуги. Част от момичетата работели на трудов договор като танцьорки, но е констатирано, че основната им цел била да предлагат сексуални услуги срещу заплащане.\r\nОсвен пловдивчанина, е задържана и 33-годишна жена от Поморие, която официално е работила като барман в заведението, но е управлявала и дейността на бардака и е набирала момичета.\r\n\n\r\n ", "date": "2019.08.28", "title": "Постоянен арест за собственика на бардака в \"Слънчев бряг\"?"}
{"url": "https://www.dnes.bg/index/2019/08/28/dvama-arestuvani-za-dvoinoto-ubiistvo-krai-negovan-razpitvat-gi.421155", "text": "Двама са арестувани за убийството на бившия треньор по борба Йордан Атанасов и приятелката му, съобщи Нова тв. \r\n\r\nПолицията ги разпитва. \n\n\n\n\r\n\r\nПриятели на Атанасов заявиха, че за последно са го виждали преди 3 месеца на погребение. \r\n\r\nТелата на двамата бяха открити преди около десетина дни, разчленени в бидони, в язовир край Негован. По тях е имало огнестрелни рани. Освен това от полицията разпространиха снимки на дрехи, с които са били облечени жертвите, снимка на ключ от автомобил и казаха, че двамата най-вероятно са имали бяло куче. \r\n\r\nСъседи потвърждават, че двойката е имала бяло куче. \r\n\r\nУбитите са живеели на семейни начала на софийския булевард \"Витоша\" и са били заможни.\r\n\r\nСъседи на мъжа обясниха  пред БНР, че полицията събира повече информация за него, като разпитва живеещите в блока, включително дали в кооперацията е имало ремонти.", "date": "2019.08.28", "title": "Двама арестувани за двойното убийство край Негован, разпитват ги"}
{"url": "https://www.dnes.bg/temida/2019/08/28/osyjdan-ubiec-i-iznasilvach-s-namalena-prisyda.421100", "text": "Още един убиец намали присъда си с 1/3, след като призна вината си и така отърва доживотния затвор.\n\r\nВместо това ще лежи зад решетките 25 години, въпреки че в досието му е доста дебело и вече е излежал ефективни присъди. \n\n\r\nПоредната за 39-годишния Стоян е за убийство, извършено по особено жесток начин на 1 март тази година в село Езерово.\n\r\nВарненският окръжен съд го призна за виновен за това, че в  условията на опасен рецидив, умишлено умъртвил мъж на 54 години, като убийството е извършено по особено мъчителен начин за убития и с особена жестокост.\n\r\nСпоред Наказателния кодекс, престъплението, в което е обвинен е тежко умишлено и се наказва с \"лишаване от свобода\" от 15 до 20 г., доживотен затвор или доживотен затвор без право за замяна.\n                    \n                    \n                \r\n                \r\n                \r\n                \r\nПред петчленния състав Стоян призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Делото приключи в един ден, след като в разпоредителното заседание съдът одобри искането на защитата на подсъдимия делото да бъде гледано в условията на съкратено съдебно следствие.\n\r\nВ този случай, според НПК при постановена осъдителна присъда, съдът не може да наложи наказание \"доживотен затвор\" без право на замяна. \n\r\nНаказанието \"доживотен затвор\" задължително се заменя с \"лишаване от свобода\" от 20 до 30 г. или ако наказанието е \"лишаване от свобода\" от 15 до 20 години, то следва да се редуцира с 1/3.\n\r\nТака че съдът осъди Стоян на \"доживотен затвор\", което замени с \"лишаване от свобода\" за срок от 25 години, заради съкратената процедура, по която беше гледано делото. \n\r\nУбиецът ще лежи в затвора при първоначален строг режим, като ще бъде зачетено времето, през което той е бил задържан в ареста, допълват от пресцентъра на Окръжния съд във Варна.\n\r\nСтоян е убил своя съселянин на 1 март до до закусвалня в центъра на Езерово.\n\r\n54-годишната жертва и престъпникът се познавали. \n\r\nОт години помежду им имало конфликт, който станал повод за ново спречкване, което е прераснало в сбиване. \n\r\nВ следствие на множеството удари с юмруци и ритници нанесени от Стоян в главата и тялото на неговия съселянин, мъжът починал.\n\r\nУбиецът е със средно образование, неженен, безработен, осъждан многократно за престъпления от общ характер, включително за блудство и изнасилване, като през 2013 г. е бил условно предсрочно освободен.", "date": "2019.08.28", "title": "Осъждан убиец и изнасилвач – с намалена присъда!"}
{"url": "https://www.dnes.bg/obshtestvo/2019/08/28/8-sluchaia-na-legionerska-bolest-u-nas-mladej-izpadnal-v-koma.421082", "text": "От началото на тази година са регистрирани 8 случая на листериоза у нас.\n\r\nЗа цялата минала година те са 8, а за 2017-а – 12, каза д-р Атанас Мангъров, специалист по инфекциозни болести пред bTV.\n\n\n\n Последният случай е от Стара Загора, където 56-годишен мъж се лекува вече повече от три месеца. \n\r\nПри друг случай 18-годишен младеж от Благоевград се е заразил с бактерията в САЩ, където е бил на бригада.\r\nБлизо 10 дни е бил в кома, но за щастие се е възстановил.\n\r\nЕпидемия от листериоза бе установена в Испания. Бактерията се развива в непастьоризирано мляко, неузряло сирене или в месо. \n\r\nВ Испания има 150 заболели, а един човек е починал.\n\r\nОт началото на годината повече от 100 000 българи са посетили страната, което доведе до опасенията, че епидемията може да достигне и до нашата страна.\n\r\n\"Листериозата е микроб, който е много широко разпространен. Причинява едно грипоподобно заболяване с температура, болки по мускулите и не много силна диария. Може обаче да доведе и до тежки състояния. Бактерията е опасна най-вече за бременните жени, защото може да зарази плода и да доведе до мъртво раждане\", обясни д-р Мангъров.\n\r\nСмъртността при листериозния менингоенцефалит достига до 70%. Предразположени към заболяването са възрастните хора с по-слаб имунитет, но не е изключено и млади хора да се заразят.\n\r\nЕпидемичен взрив се получава когато има продукти, които са замърсени, дълго време са преседели някъде и не са били обработени термично преди да се консумират.\n\r\n\"Заразяването става, когато се консумират храни, които не са минали през термична обработка – всичко от студения бюфет на даден ресторант\", допълни специалистът.\n\r\nПроучване на Американския център за контрол на заболяванията е установило, че при взети проби от хладилници в 10% от случаите има листерии. До заболяване обаче се стига, когато инфектиращата доза е голяма.", "date": "2019.08.28", "title": "8 случая на легионерска болест у нас, младеж изпаднал в кома "}
{"url": "https://www.dnes.bg/crime/2019/08/28/slujitel-svi-1850-lv-oborotni-pari-ot-firma-v-gorna-oriahovica.421077", "text": "Полицаи от Горна Оряховица задържаха 25-годишен мъж, присвоил 1850 лева оборотни пари от фирмата, в която работи, съобщиха от Областната дирекция на МВР във Велико Търново.\r\nМъжът е от града и е известен на органите на МВР. В полицията в Горна Оряховица е образувано досъдебно производство по НК, работата по изясняване на обстоятелствата по случая продължава.", "date": "2019.08.28", "title": "Служител сви 1850 лв. оборотни пари от фирма в Горна Оряховица"}
{"url": "https://www.dnes.bg/rusia/2019/08/28/kremyl-slaga-ryka-na-afrika-prodavaiki-iadreni-tehnologii.421060", "text": "Русия се опитва да придобие влияние в Африка и да спечели милиарди, продавайки на развиващи се страни ядрени технологии, неподходящи за местната специфика, пише британският \"Гардиън\".\n\r\nПредложенията на Русия няма да донесат никаква полза на бедното население на африканския континент, смятат специалисти.\n\r\nОт две години представители на руската държавна компания Росатом преговарят с десетки африкански лидери. Сключени са договори с Уганда, Руанда, Гана, Южна Африка и ред други държави.\n\r\nВ Египет Росатом строи реактор на стойност 29 милиарда долара, припомня изданието, цитирано от Би Би Си. Следващият реактор ще бъде построен в Нигерия. Русия действа активно и в Замбия.\n                    \n                    \n                \r\n                \r\n                \r\n                \r\nПакетът, предлаган на страните, желаещи да получат реактор, включва щедри заеми, дългосрочни договори за доставка и изпращане на експерти. Египет например получи от Русия кредит в размер на 85 процента от стойността на съоръжението.\n\r\nСпоред международни експерти технологиите, предлагани от Русия, са прекалено мащабни за повечето местни страни - те се нуждаят от не толкова скъпоструващи проекти с по-голяма възвръщаемост. За Русия обаче е изгодно да има дълготрайно присъствие в региона.\n\r\nДългосрочните договори дават на Москва възможност не само да печели, но и да укрепва влиянието си. Това бе демонстрирано неотдавна на изборите в Южна Африка, когато Русия се опита да повлияе на резултата, пише британският вестник, цитиран от БТА.\r\n ", "date": "2019.08.28", "title": "Кремъл слага ръка на Африка, продавайки ядрени технологии"}
{"url": "https://www.dnes.bg/sofia/2019/08/28/kato-niama-pravila-za-trotinetkite-po-ulicite-shte-cari-haos.421084", "text": "Тротинетките по софийските улици, а и тротоари, е нова ситуация за обществото и докато правилата за движението им не са зададени, ще има хаос, смята общинският съветник от ВМРО Карлос Контрера. \n\n\n\n\r\n\"Ясно трябва да се очертаят възможностите на институциите да контролират процеса\", смята той.\n\r\nСпоред него по директива електрическите тротинетки са приравнени на велосипедите и най-простото нещо е било преди да ги пуснат в движение в столицата, да се направи предложение до парламента за няколко поправки в Закона за движение по пътищата част, за да няма проблеми с правилата за движението им. \n\r\n\"Когато се пишат правила и норми, трябва да обезпечим и тяхното спазване. Самото присъствие на една правна норма не означава, че тя ще породи желания ефект, ако няма кой да контролира\", коментира Контрера пред БНР. \n                    \n                    \n                \r\n                \r\n                \r\n                \r\nА по повод кражбите на електрическите скутери, той отсече, че системата за споделеното им ползване е частна инициатива и операторът на услугата си носи стопанския риск. \n\r\n\"Ясно е, че нещо, което е на улицата, винаги може да бъде обект на вандализъм и посегателство\", призна общинарят.\n\r\nТой коментира още, че местата за паркиране на велосипеди и електрически скутери са отнели паркоместа за автомобили.\r\n ", "date": "2019.08.28", "title": "Като няма правила за тротинетките по улиците, ще цари хаос "}
{"url": "https://www.dnes.bg/notifikacii/2019/08/28/arest-za-myj-metnal-trotoarna-plochka-po-policai.421085", "text": "Полицейски служител е пострадал, след като е бил ударен от хвърлена от мъж тротоарна плочка. Инцидентът е станал при реагиране на сигнал в село Дъбница, община Гърмен, съобщиха от ОДМВР - Благоевград. \r\n\r\nВъв вторник около обяд в РУ - Гоце Делчев е постъпил сигнал за лице, хвърлящо камъни по шивашки цех. При пристигане на място е установено, че извършител на деянието е 40-годишен мъж от селото.\r\n\r\nПри пристигането на полицаите мъжът започнал да отправя заплахи и псувни към служителите на реда и хвърлил по тях тротоарна плочка. В резултат на това един от полицейските служители е с леки наранявания. \r\n\r\nИзвършителят на деянието е задържан, а малко по-късно съпроводен за лечение в Център за психично здраве - Благоевград. За случая е уведомена Районна прокуратура - Гоце Делчев.", "date": "2019.08.28", "title": "Арест за мъж, метнал тротоарна плочка по полицай"}
{"url": "https://www.dnes.bg/business/2019/08/28/sreshtu-sivata-ikonomika-udvoiavane-na-tavana-na-keshovite-plashtaniia.421070", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ограничаването на кешовите плащания е неефективна мярка за борба със сивата икономика. Това посочва нов анализ на Експертния клуб за икономика и политика и Българско либертарианско общество.\n\r\nДокладът \"Регулации върху плащанията в брой и техните ефекти\" се позовава на статистически данни на Европейската комисия от миналата година, които потвърждават, че ограниченията върху плащанията в брой не оказват влияние върху размера на сивата икономика. Става дума за изследвания върху статистическата връзка между размера на сивата икономика като процент от БВП и наличието на ограничения върху плащанията в брой в 28 европейски държави, както и изследване върху връзката между същите регулации и събираемостта на ДДС.\r\n                    \n                    \n                \r\n                \r\n                \r\n                \"По темата вече са анализирани редица данни. През 2018 и 2019 г. се наблюдаваше един известен институционален обрат, който бе описан подробно в доклад на Европейската комисия. В него данните сочеха, че тези регулации не работят и на практика са безсмислени в Европа\", коментира в студиото на \"България сутрин\" икономистът и член на управителния борд на Българско либертарианско общество Георги Вулджев.\n\r\nАнализи с по-тесен фокус върху България сочат, че за да има осезаем ефект, таванът на плащанията в брой трябва да бъде свален до непоносимо ниски за потребители и бизнеси нива - едва 20 лева. Според доклада на Ernst & Young, за да се постигне ограничаване на сивата икономика с 4.1% от БВП в оптимистичния сценарий, таванът върху плащанията в брой ще трябва да е 20 лева.\n\r\n\"Повечето плащания в брой в България са много дребни, под 100 лв. Ако таванът е на каквото и да било ниво над 60 лв., ефектът върху сивата икономика би бил абсолютно незначителен (по-малко от 1 процентен пункт). Това означава премахване на всички банкноти над 20 лева и сериозна пречка за нормалното функциониране на икономиката\", допълни още Георги Вулджев.\r\n+\r\nКато допълнителен аргумент срещу прилагането на подобни регулации от ЕКИП изтъкват и гражданските права и свободи за финансова поверителност. И напомнят, че свободната употреба на пари в брой играе ролята на буфер срещу тоталитарни и авторитарни режими, които биха се опитали да заграбят имуществото на гражданите. \n\r\nПред Bulgaria ON AIR главният асистент в Института за социални и синдикални изследвания в КНСБ Любослав Костов отбеляза, че не може да дате точен отговор на въпроса дали би било правилно размерът на кешовите плащания у нас да се увеличи или намали. Въпросът бил как да отбележим спад на сивата икономика у нас.\n\r\n\"В доклада на Ernst & Young е използвана еднофакторна линейна регресия. Не са извършени редица тестове - за стационарност, за достоверност на крайните резултати. В него липсва и какъвто и да било модел\", отсече той.", "date": "2019.08.28", "title": "Срещу сивата икономика - удвояване на тавана на кешовите плащания"}
{"url": "https://www.dnes.bg/temida/2019/08/28/romite-ot-voivodinovo-se-oplakali-na-bhk-a-npo-to-ni-sydi-v-strasburg.421074", "text": "Напрежението в село  Войводиново ескалира, след като стана ясно, че жителите на ромската махала съдят страната ни в Страсбург заради принудителното им изселване.\n\r\nТо се случи след нападението над командоса Валентин Димов, който беше пребит навръх Богоявление от братята Асен и Борис Пакетови – също живеещи в махалата. Причината за агресията бе забележка за неправилно пресичане. \n\n\n\n\n\r\nЧаст от изселените роми, чиито домове се оказаха незаконни, вече водят дела срещу България. \n\r\n55 души са се обърнали за правна помощ към Българския хелзинкски комитет,  обясни пред Нова тв председателят на организацията Красимир Кънев. \n                    \n                    \n                \r\n                \r\n                \r\n                \r\n\"Това са няколко семейства, това са само тези, които се оплакаха на нашата организация и за тях сме завели дела в Страсбург по повод тяхното прогонване\", обясни той.\n\r\nКънев добави, че ромите имат претенции не заради разрушаването на къщите им, а заради прогонването им от селото. \n\r\n\"Беше им отказано да се върнат, което те поискаха няколко пъти. Освен това, са били подлагани на унижение и дискриминирани\", каза още той.\n\r\nСпоред него семействата били прогонени от домовете си, още преди да е било установено, че те са незаконни.\n\r\nПри това положение нямало значение дали постройките им са законни или незаконни, още повече че делата в българския продължават, смята той. \n\r\nДелата, водени от ромите, предизвикаха недоволство у жителите на Войводиново. \n\r\nА от местната администрация са категорични, че всичките им действия са били съобразени със закона и няма основание съдът в Старасбург да налага санкции на страната ни.\n\r\n\"Не е вярно, че някой е спирал достъпа им до домовете. И не е имало унизително отношение от страна нито на администрацията, нито на полицията\", заяви Димитър Тосев, кмет на Войводиново.\n\r\nТой увери, че винаги е съдействал те да отидат до жилищата си да си вземат вещите. \n\r\nОсвен това никой не е унижавал ромите. \n\r\n\"Може да е имало обидни думи от едната или от другата страна, но не и от полицията и администрацията\", настоя Тосев.", "date": "2019.08.28", "title": "Ромите от Войводиново се оплакали на БХК, а НПО-то ни съди в Страсбург "}
{"url": "https://www.dnes.bg/knigi/2019/08/28/ostava-posreshta-27-i-rojden-den-s-koncerti-i-kniga.421087", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупата \"Остава\" посреща 27-и рожден ден с\r\n\"Ние като хора сме абсолютно различни като характер. Най-вече ни събира общият музикален вкус и още в миналото бяхме страхотни приятели. Групата е сформирана в Габрово\", сподели китаристът на групата Георги Георгиев.\r\nВ книгата за групата ще се разказва историята на всеки един от музикантите още от първия му досег до музиката.\r\n\"Книгата е за всяка аудитория. От най-запалените фенове до хора, които не познават толкова много \"Остава\".\", разказа пред  авторът на книгата Георги Гавраилов.\r\n                    \n                    \n                \r\n                \r\n                \r\n                Георгиев допълни, че се радва, че на техни концерти има и млади хора, които знаят и пеят песните им.\r\nПремиерата на книгата ще бъде заедно с два концерта - в София и Варна.", "date": "2019.08.28", "title": "\"Остава\" посреща 27-и рожден ден с концерти и книга"}
{"url": "https://www.dnes.bg/mish-mash/2019/08/28/konspiratorite-s-nova-teoriia-stiv-djobs-e-jiv.421073", "text": "Преди няколко дни потребител на Reddit публикува снимка на мъж в Египет. Само в първите няколко часа коментарите са хиляди и почти всички казват едно – това е Стив Джобс. \r\nПриликата е наистина фрапираща.\r\nГуруто почина от рак през 2011 година, но снимката е достатъчна за конспираторите да започнат нови спекулации – че това не е двойник на Джобс, а самият той. Според тях, той е инсценирал смъртта си и се е оттеглил да живее спокоен живот и то в Египет, страна, която геният харесвал много.\r\n\"Не съм много по конспиративните теории, но Джобс е достатъчно луд да направи нещо такова“, пише един от потребителите за Стив. \r\nНаблюдателните потребители виждат много прилики с Джобс. Мъжът на снимката се е хванал за брадичката точно както създателят на Apple правеше докато бе дълбоко замислен. Носи бяла роба и е бос, докато Джобс винаги носеше черно поло и дънки, но и това бе прилика за конспираторите – гуруто имаше увлечение по будизма и спиритуалното и била логична.\r\n                    \n                    \n                \r\n                \r\n                \r\n                Когато конспиративните теории се нагорещиха, потребителят, публикувал снимката в Reddit се намеси, за да отбележи, че мъжът е носил аналогов часовник, докато Джобс би носил Apple.\r\nСпоред малкото скептични потребители, които не се хващат на конспиративната теория, ако Джобс бе жив, той никога не би оставил Apple да тръгне по пътя, който е избрал през последните години след смъртта му.\r\n ", "date": "2019.08.28", "title": "Конспираторите с нова теория: Стив Джобс е жив?"}
{"url": "https://www.dnes.bg/stranata/2019/08/28/dragoman-na-voden-rejim-dva-dni-s-voda-dva-dni-bez.421056", "text": "Драгоман продължава да е на воден режим, след като .\r\nВодата е била пусната снощи, а режимът е продължен авария. Така хората ще имат вода по два дни, а след това два дни няма да имат.\r\nПреди това водата не е текла с дни. Причините са суша и авария на водопровода. Според местните хора обаче .\r\nСпоред представител на ВиК Драгоман водопроводната мрежа в града е от 60 години и трябва да бъде подменена.\r\n„Имаше голяма авария, тя е отстранена към 03:30 часа тази сутрин. Режимът ще продължи, докато бъдат отстранени всикчки аварии, а те тепърва се откриват”, обясни той.\r\nПо думите на Андрей Иванов – кмет на община Драгоман, проблемът е основно заради маловодието и засушаването през август.\r\n                    \n                    \n                \r\n                \r\n                \r\n                „Освен този основен източник, който имаме в Неделище, работим да имаме алтернативен източник в местността Матарица, с който да добавим вода и трайно да разрешим проблемите”, каза Иванов пред bTV. Той припомни, че водата е за питейно – битови нужди, а ВиК трябва да търси скритите аварии, дори когато в града има вода.\r\nНад 3 млн. лева са инвестирани до сега за решаването на проблема – пари на дружеството, на общи ната и евросредства, но това според кмета е крайно недостатъчно, тъй като .\r\nКъм края на септември трябва да стабилизираме водоподаването, каза още кметът на общината.", "date": "2019.08.28", "title": "Драгоман на воден режим: Два дни с вода, два дни - без"}
{"url": "https://www.dnes.bg/world/2019/08/28/otkazyt-ot-pomosht-na-braziliia-za-amazonka-e-mahlenski.421075", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n, известна като \"белите дробове на планетата\". Сега я грози опасност да бъде напълно унищожена вследствие на големите пожари, бушуващи на територията на Бразилия и в части от Боливия.\n\n\n\r\nРедица известни личности апелираха за това, че светът не бива да остава безразличен към случващото се. Готова ли е обаче Бразилия да получи помощ?\r\n\"Нещата се завъртяха много неочаквано. , предложена от Г-7. На фона на подобно световно бедствие цялата ситуация изглежда доста махленска\", коментира журналистът Станислава Айви.\r\n                    \n                    \n                \r\n                \r\n                \r\n                Тази сутрин обаче излезе информация, която гласи, че бразилският президент Жаир Болсонаро щял да приеме парите, ако Макрон му се извини.\r\n\"Факт е, че социалните мрежи оказват огромно влияние за информираността на хората по света. Защото колкото по-далеч се намираме от една новина, толкова по-малко внимание ѝ се отделя. В случая обаче става въпрос за пожари с такъв мащаб, рефлектиращи на глобално ниво. Влиза се в един цикъл и се задълбочават проблемите с климатичните промени. Затова не можем да не обърнем внимание\", отбеляза Божидар Николов от \"Грийнпийс-България\" пред .\r\nТова показват кадри на района, снимани с дрон. В бразилския регион Алтамира камиони цяла нощ пренасяха паднали дървета далеч от опожарените местности.", "date": "2019.08.28", "title": "Отказът от помощ на Бразилия за Амазонка е махленски"}
{"url": "https://www.dnes.bg/stranata/2019/08/28/tialo-na-myj-izpluva-ot-moreto-krai-sinemorec.421095", "text": "Тяло на мъж с неустановена засега самоличност е отрито на плаж \"Бутамята\" край Синеморец, съобщиха от ОДМВР – Бургас. \r\n\r\nСигналът е подаден на 27 август около 17.30 часа в Районно управление – Царево. Съобщено е, че на около 300 м в морето в северната част на плаж \"Бутамята\" край Синеморец е открито голо мъжко тяло в напреднала фаза на разлагане. \r\n\r\nКъм момента самоличността на мъжа не е установена. При извършения оглед не са открити следи от насилие. \r\n\r\nТялото на мъжа е откарано за аутопсия в отделение \"Съдебна медицина\" към УМБАЛ – Бургас. По случая е образувано досъдебно производство. \r\n ", "date": "2019.08.28", "title": "Тяло на мъж изплува от морето край Синеморец"}
{"url": "https://www.dnes.bg/notifikacii/2019/08/28/motorist-zaginal-pri-katastrofa-sys-zlatno-momiche.421114", "text": "Моторист е загинал в катастрофа в Казичане, в която е участвала бившата национална състезателка в ансамбъла по художествена гимнастика Любомира Казанова. Именно Любомира замени в отбора Цветелина Стоянова, която направи опит за самоубийство, но оцеля след скок от шестия етаж.\n\r\nТрагичният инцидент е станал на 24 август, а групи на мотористи споделят поста на очернената майка във Facebook - Вили Чакърова-Палпурина.\n\r\n\"На 24.08.2019 животът на сина ми бе погубен в катастрога със \"златното момиче\" на България - гимнастичката Любомира Казанова. Името й не се споменава в нито една публикувана новинарска статия относно катастрофата и че е участник в нея. С връзки може да изтриеш името си от инцидента, мило момиче, и да изопачиш истината, но на съвестта ти ще лежи един погубен живот! \r\n                \r\n                \r\n                \r\nМоля се за гласност и справедливост! Знам, че ще изпишат какви ли не неща, кой е виновен ще реши съдът. Но искаме да се знае кой е участвал в инцидента, а не да се потули. Моят син не беше сам там! \n\r\nЗа една майка няма по-голям ужас от това да надживее детето си!\".", "date": "2019.08.28", "title": "Моторист загинал при катастрофа със \"златно момиче\""}
{"url": "https://www.dnes.bg/politika/2019/08/28/zaradi-arfikanskata-chuma-kabinetyt-harchi-28-mln-lv.421090", "text": "\n28 млн. лв. отпуска правителството за обезщетения и прилагане на мерки срещу африканската чума по свинете.\r\nПрогнозните разходи за борба със заболяването са в размер на 23 млн. евро, които са поискани от ЕК на 14 август. \n\r\nОчаква се след одити и проверка на взетите у нас мерки, Брюксел да съфинансира 75% от тях, съобщи земеделският министър Десислава Танева след заседанието на МС. \n\n\n 33 огнища са регистрирани при домашните свине към днешна дата. В последните две седмици няма нито едно ново огнище. За август са регистрирани 5, докато през юли 28, което, по думите й, показва тенденция на рязък спад.\n                    \n                    \n                \r\n                \r\n                \r\n                \r\nПри дивите свине има 52 регистрирани случая. В тази връзка са обявени 43 инфектирани зони в 10 области. Министърът уточни, че има изготвен план за годината за депопулиране на дивата свиня. Изградени са 450 капана към момента, а намалението на популацията е с 2000 диви свине в резултат на различни мерки.\n\r\nТанева съобщи, че експерти на ЕК са на проверка на терен в Северна България за начина на прилагане на мерките. \n\r\nРевизията ще продължи три дни. Ще се съобразим с всички препоръки, които получим, заяви министърът.\n\r\nОтпуснатите днес средства се предоставят на БАБХ чрез бюджета на земеделското министерство. Парите ще бъдат за компенсации за засегнатите от болестта животни, за разходи по дезинфекция, унищожени суровини и всичко, свързано с мерките за борба с болестта.\n\r\nСлед 1 септември започва изплащането на обещаните 300 лв. на почистено лично стопанство по изготвените списъци и подадени заявления.\n\r\nВ размер на 1 млн. лева ще се направи корекция по бюджета на министерството за предоставяне на средствата за това изплащане, уточни Танева и допълни, че има готовност за отпускане на допълнителни пари, ако се наложи.\r\n ", "date": "2019.08.28", "title": "Заради арфиканската чума кабинетът харчи 28 млн. лв. "}
{"url": "https://www.dnes.bg/temida/2019/08/28/zaek-s-vitamin-s-poluchi-uslovna-prisyda-za-pornografiia.421093", "text": "По обвинение на Районна прокуратура – Елена и след  одобрено от съда споразумение, осъдиха мъж за държане на порнографски материали, съобщават от пресцентъра на Прокуратурата. \n\r\nПодсъдимият Г.Т. е признат за виновен и осъден за това, че за времето от  2016 г. до ноември 2017 г., при условията на продължавано престъпление в село в община Елена, използвайки компютърна конфигурация и неустановен IP адрес и представяйки се в социалната мрежа Facebook, както и в Skype с името „Заек с витамин – С“, склонил пет лица ненавършили 14 годишна възраст, да участват и наблюдават порнографски материали,\n\r\nОсъден е и по обвинение, за това, че на 31.01.2018 г.,  в село в община Елена, в ползван от него имот, държал за себе си на преносим компютър, на карта памет и на вътрешно хранилище на мобилен телефон „Samsung“, порнографски материали, представляващи 203 файла със снимки и видеоклипове на лица от двата пола, изобразяващи открито сексуално поведение, за създаването на които са използвани лица, които изглеждат като ненавършили 18 години.\n                    \n                    \n                \r\n                \r\n                \r\n                \r\n\"За извършените деяния е осъден на девет месеца лишаване от свобода, изпълнението на което на основание чл. 66 от НК е отложено за срок от три години и  глоба  200 лв., която да заплати в полза на държавата\", обобщават от Прокуратурата.", "date": "2019.08.28", "title": "\"Заек с витамин - С\" получи условна присъда за порнография"}
{"url": "https://www.dnes.bg/akoshtete-vqrvaite/2019/08/28/novolunie-v-deva-vyzmojnost-za-promiana.420962", "text": "На 30 август настъпва новолуние в знака на Дева. Това космическо събитие ще се присъедини към Марс – планетата на силата, енергията и сексуалността. Меркурий и Венера също са близо до новолунието. Това ще е момент, в който ще можем да се свържем с най-страстните си желания и да ги споделим.\r\nЩе имаме възможността да стартираме нещо ново, да повишим енергията си. Новолунието в Дева е особено добро за романтиката, за намирането на сродната ни душа или да подсилим брака си. Новолунието в добър аспект към Уран, ще е възможност за промяна, за обръщане на нова страница, за започване на проект. Имаме подкрепата на планетите да търсим нови и изобретателни начини за постигане на напредък.\r\n                    \n                    \n                \r\n                \r\n                \r\n                Новолунието съвместно с Марс, носи изобилие от енергия и инициатива, които трябва да бъдат използвани безопасно. Ако тази енергия се натрупа в тялото ви, тя би могла да се освободи спонтанно по неконтролиран и разрушителен начин, наранявайки вас или другите.\r\nХубавото е, че Венера ще „превърне“ агресията на Марс в страст и творчество, като същевременно ще добави любов и търпение. Меркурий ще ни напомни, че е важно да мислим преди да действаме, но също така ще изразим гнева си чрез думите. Ще се чувстваме по-енергични, инициативни, но ще можем и да бъдем хармонични да работим в сътрудничество. Това ще е важно и положително за бизнес начинания и лични взаимоотношения.\r\n", "date": "2019.08.28", "title": "Новолуние в Дева: Възможност за промяна "}
{"url": "https://www.dnes.bg/sofia/2019/08/28/e-trotinetkite-zavladiavat-stolicata-shte-ima-li-i-reglament-za-tiah.421042", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕлектрическите тротинетки превзеха и столицата София. Подобно на почти цяла Европа обаче липсва ясна нормативна уредба за тях, а това би създало и предпоставки за хаос и инциденти, обясняват експертите. \n\n\nНякои европейски държави вече започнаха продецура по ограничаване на движението им, а на места дори тяхната забрана. \n\r\nОт Института по пътна безопасност предлагат определен регламент, който вече са внесли и в Столичната община. A именно - в населени места движението да се случва по велоалеите и троатоарите. На места, където това липсва, да се случва най-вдясно на пътя.\n                    \n                    \n                \r\n                \r\n                \r\n                \r\nИ докато се чака нормативната уредба за електрическите тротинетки, в рамките на няколко дни от пускането им под наем в столицата, се появи информация, че има няколко изчезнали машини. \n\r\nОт фирмата уточниха, че всъщност опитите за кражби са били два, но извършителите вече били открити. От компанията също така подчертаха, че тротинетките не могат да се използват без да бъдат отключени, затова откраднати са на практика напълно безполезни.", "date": "2019.08.28", "title": "Е-тротинетките завладяват столицата. Ще има ли и регламент за тях?"}
{"url": "https://www.dnes.bg/world/2019/08/28/jurnalist-izbiaga-ot-delegaciiata-na-iranski-ministyr-v-shveciia.421044", "text": "Ирански журналист, отразяващ дипломатическата обиколка на иранския министър на външните работи Мохамад Джавад Зариф, е избягал в Швеция от делегацията на първия дипломат и е подал молба за разрешение за престой в скандинавската държава, съобщиха  шведските власти, цитирани от Франс прес.\n\r\nШведската служба по миграцията потвърди, че е получила искане за \"разрешение за престой на 21 август 2019 г.\" от Амир-Тохид Фазел - политически журналист в ултраконсервативната иранска информационна агенция Модж, без да дава повече подробности.\n\r\nФазел публикувал списък с високопоставени ирански служители, за които се смята, че имат двойно гражданство, като второто е на държави, които иранското правителство смята за враждебни. Иран не признава двойно гражданство и не предоставя на такива лица консулска защита, предоставяна на чужденци. Това става повод иранското правителство официално да съобщи, че ще подаде оплакване, заяви журналистът по обществената шведска телевизия SVT.\n                    \n                    \n                \r\n                \r\n                \r\n                \r\n\"На 20 август, докато бяхме в Швеция, мой колега от Техеран се свърза с мен по интернет и ми каза, че четирима полицаи в цивилни дрехи са дошли в информационната агенция със заповед за ареста ми\", разказа журналистът по SVT.\n\r\nНа следващия ден Фазел успява да напусне делегацията, докато е в Швеция, въпреки че било много трудно заради 48-те телохранители, които отговаряли за сигурността на министъра и държали под око журналистите.\n\r\nНа 17 август министър Зариф започна световна дипломатическа обиколка от Кувейт, преди да пристигне в Европа и да посети Финландия, Швеция и Норвегия, а след това и Франция, където се срещна с президента Еманюел Макрон в рамките на официална визита в кулоарите на срещата на високо равнище на Г-7.\n\r\nИран е на 170-то място (от общо 180 държави) в световната класация за 2019 г. за свобода на пресата, подготвяна от \"Репортери без граници\", припомня БТА.", "date": "2019.08.28", "title": "Журналист избяга от делегацията на ирански министър в Швеция"}
{"url": "https://www.dnes.bg/sofia/2019/08/28/razliato-maslo-zatrudniava-dvijenieto-na-stochna-gara.421045", "text": "Разлято масло на пътното платно създаде временно затруднение в движението в района на кръстовището на Сточна гара, бул. „Данаил Николаев”, ул. „Резбарска” и ул. „Първа българска армия”, съобщиха от Столична община. \n\r\nУстановено е, че цистерна е разляла масло на пътното платно. На място са екипи на Дирекция „Аварийна помощ и превенция”, Столичната пожарна, СДВР, Столичен инспекторат, почистващите фирми. \r\nСигналът е получен в МВР преди няколко часа.\n\r\nНаправена е организация и градският транспорт се движи, но е затруднено преминаването на автомобили. \n\r\nВ момента продължава работа на кръстовището. Затворен за движение е бул. „Данаил Николаев” от Сточна гара в посока „Подуяне”. Градският транспорт се движи по маршрутите си в района.\r\n                    \n                    \n                \r\n                \r\n                \r\n                Шофьорът е в Пето районно управление, където му се съставят актове. Сега работим да пуснем движението по \"Данаил Николаев\", защото предстои тежък трафик. След това ще мобилизираме всички екипи да почистят улиците, каза кметът на София Йорданка Фандъкова, която даде извънреден брифинг.\n\r\nОколо 2 часа сутринта камионът е излял около 8 тона масло. Заради замърсяването на пътната настилка са предизвикани 6 пътно-транспортни произшествия. Улиците в района се обработват непрекъснато с пясък.", "date": "2019.08.28", "title": "Разлято масло затруднява движението на Сточна гара"}
{"url": "https://www.dnes.bg/sport/2019/08/28/balkanski-triumf-cyrvena-zvezda-dinamo-i-olimpiakos-v-shl.421046", "text": "Станаха ясни първите три отбора, които се класираха в групите на Шампионската лига след плейофните елиминации.\r\nСнощните мачове реванши се превърнаха в тотален успех за балканските отбори, като три от тях вече са в лигата на богатите. Това са Динамо (Загреб), Олимпиакос и Цървена звезда.\r\n\r\nХърватския шампион завърши 1:1 като гост на Розенборг, но след победа в първия мач с 2:0 продължава напред.\r\nЦървена звезда пък направи също 1:1 с гостуващия Йънг Бойс и след 2:2 в първата среща също за втора поредна година ще играе в групите на Шампионската лига.\r\nНай-лека бе задачата на Олимпиакос, който след 4:0 в първия мач сега победи и като гост отбора на Краснодар.\r\n\r\n\r\n ", "date": "2019.08.28", "title": "Балкански триумф: Цървена звезда, Динамо и Олимпиакос в ШЛ"}
{"url": "https://www.dnes.bg/world/2019/08/28/evakuirat-nad-700-000-dushi-v-iaponiia-zaradi-poroini-dyjdove.421047", "text": "Най-малко 710 000 души в Югозападна Япония получиха от местните власти препоръка да напуснат домовете си и да се преместят в евакуационни центрове заради силните дъждове, обхванали региона, съобщи японската телевизия, цитирана от ТАСС.\n\r\nПрепоръката се отнася за жителите на три префектури - Нагасаки, Сага и Фукуока - където в редица райони възникна заплаха от преливане на реки и свлачища. Евакуационните центрове са организирани в административни сгради и училища.\n\r\nСпоред прогнозите на синоптиците в течение на днешния ден над Югозападна Япония ще се изсипе огромно количество дъжд. Най-тежка към момента е ситуацията в Сага, където улиците на някои градове са под вода. Тази сутрин там загина мъж, чийто автомобил бил отнесен в река, докато е бил зад волана.\n                    \n                    \n                \r\n                \r\n                \r\n                \r\nСилните дъждове нарушиха и транспортните връзки. В Нагасаки, Сага и Фукуока е отменено движението на влаковете по редица направления, затворени са и магистрални участъци.\n\r\nМетеорологичната служба на Япония заяви, че в някои райони на северната част на остров Кюшу валят поройни дъждове, каквито има веднъж на няколко десетилетия, отбелязва БТА.", "date": "2019.08.28", "title": "Eвакуират над 700 000 души в Япония заради поройни дъждове"}
{"url": "https://www.dnes.bg/obshtestvo/2019/08/28/i-dnes-vremeto-ostava-slynchevo-i-goreshto.421048", "text": "Времето и днес ще остане слънчево и горещо, сочи прогнозата на НИМХ.\r\n\r\nЩе духа слаб, в Източна България - до умерен източен вятър. След обяд ще е горещо с максимални температури между 30° и 35°, в крайните югозападни райони малко по-високи.\r\n\r\nНад Черноморието също ще бъде слънчево, ще духа умерен североизточен вятър. Максимални температури между 27° и 30°, а температурата на морската вода е 26 - 27°. Вълнението на морето ще бъде 2 - 3 бала.\r\n\r\nНад планините ще бъде предимно слънчево, след обяд с незначителна купеста облачност. Ще остане без валежи. Ще духа слаб до умерен изток-североизточен вятър. Максимална температура на височина 1200 метра около 25°, на 2000 метра – около 17°.", "date": "2019.08.28", "title": "И днес времето остава слънчево и горещо"}
{"url": "https://www.dnes.bg/world/2019/08/28/trymp-obiavi-izvynredno-polojenie-v-puerto-riko.421049", "text": "Президентът на САЩ Доналд Тръмп подписа указ за обявяване на извънредно положение в Пуерто Рико заради приближаването на тропическата буря Дориан, съобщи Белият дом, цитиран от Ройтерс.\r\n\r\nОбявяването на извънредното положение позволява на Федералната агенция за справяне с бедствия и аварии да окаже помощ в координирането на приготовленията за бурята, предприемани на самия остров, който е американска територия.\r\n\r\nПрез септември 2017 г. Пуерто Рико беше опустошено от ураганите Ирма и Мария, припомня БТА.", "date": "2019.08.28", "title": "Тръмп обяви извънредно положение в Пуерто Рико"}
{"url": "https://www.dnes.bg/balkani/2019/08/28/arestuvaha-myjete-ubili-bylgarin-na-ostrov-rodos.421050", "text": "Полицията е арестувала двама мъже, убили българин на гръцкия остров Родос.\r\nИнцидентът стана в нощта срещу вторник при сбиване в централната част на главния град на острова.\n\r\n37-годишният българин и негов 38-годишен приятел от Полша били нападнати от 53-годишенна 52 години. След известно време свадата била прекратена.\r\nМалко по-късно обаче нападателите се завърнали, въоръжени с прътове. \r\nСпоред полицията спорът възникнал заради дребен проблем, предаде Нова.", "date": "2019.08.28", "title": "Арестуваха мъжете, убили българин на остров Родос"}
{"url": "https://www.dnes.bg/sport/2019/08/28/pyrva-pobeda-na-lyvicite-na-evropeiskoto-po-voleibol.421052", "text": "България записа първа победа на европейското първенство по волейбол при жените и запази шансове за следващата фаза на турнира. \r\n\r\nВ четвъртия си мач от група А на турнира в Анкара българките победиха Гърция с 3:0 (25:22, 25:17, 25:17) за 74 минути игра.\r\n\r\nВодените от селекционера Иван Петков състезателки доминираха и в трите гейма и без проблеми взеха чиста победа, с която запазиха шансове за класиране в следващата фаза.\r\n\r\nНай-резултатна за България стана Мирослава Паскова с 13 точки, а 11 добави Нася Димитрова. За гръцкия отбор се отличи Анти Василантонаки с 19 точки.\r\n\r\nБългария дели четвъртото място в групата с Финландия, като в четвъртък българките ще играят именно срещу този съперник в последния си мач от група \"А\" на Евро 2019 и при победа ще се класират за осминафиналите, пише БТА. За втората фаза на турнира продължават първите четири отбора от група.\r\n ", "date": "2019.08.28", "title": "Първа победа на \"Лъвиците\" на европейското по волейбол "}
{"url": "https://www.dnes.bg/stranata/2019/08/28/prodyljava-izdirvaneto-na-28-godishniia-ivan-iordanov.421053", "text": "Полицията продължава издирването на млад мъж от Варна. 28-годишния Иван Йорданов за последно е бил забелязан в гориста местност край с. Любен Каравелово, община Аксаково, където е бил на палатка с приятели, съобщава .\r\nСигналът за изчезването на Иван е получен от баща му в 19:40 ч. в неделя. Веднага са предприети мерки за издирването му.\n\r\n„Установихме, че 28-годишният мъж е говорил с баща си по телефона и му е казал, че се е изгубил и батерията му ще падне. Чувала се е силна музика. По-късно е изпратил локацията си. Бащата веднага тръгва по следите му. Преминава през изоставеното военно поделение и стига до гората, където трябва да е сина му. Двамата пак говорят по телефона. ”, разказа кметът на с. Любен Каравелов Иван Димитров пред Нова.\r\n                    \n                    \n                \r\n                \r\n                \r\n                Той допълни, че полицията е разговаряла и с приятелите на момчето.\r\n„Те обясниха, че за последно са го видели в 02.00 ч. през нощта. После той се е отдалечил в гората. Събитието, на което е присъствал се е състояло на нерегламентирано място. Имало е сцена със силна музика. Присъствали са и хора от други държави. Партито се организирало в затворена Facebook група”, каза още Димитров.\r\nИван Йорданов е  Бил е облечен със синя тениска, къси панталони и зелено горнище.\r\n ", "date": "2019.08.28", "title": "Продължава издирването на 28-годишния Иван Йорданов"}
{"url": "https://www.dnes.bg/sofia/2019/08/28/razliatoto-maslo-v-sofiia-8-tona-niama-opasnost-za-horata.421055", "text": "\n8 тона масло е разлято от цистерна в района на Сточна гара, което причини тази нощ няколко леки катастрофи. Движението през нощта беше спряно в участък от бул. \"Данаил Николаев\" до ул. \"Резбарска\" и едното платно на булеварда бе опесъчено.\n\r\nДвижението на колите вече е пуснато, но е доста затруднено и са се образували задръствания. По възможност столичани и гости в града да избягват натоварения район.\n\r\nКметът на София успокои, че няма опасност за хората.\n\r\n\"През нощта се работеше по отстраняване на проблема. Районът е опесъчен. Когато е възможно, ще започне и почистване на маслото, което не е опасно за здравето на хората. Въпреки това шофьорите трябва да карат внимателно, тъй като районът е хлъзгав. На шофьора на камиона ще бъде съставен акт. Вече е възстановено движението навсякъде по трасето - по улиците \"Резбарска\", в дясното платно на бул. \"Владимир Вазов\", както и кръговото кръстовище на Сточна гара. Работници от почистващите фирми събират пясъка, но тази обработка ще продължи целия ден, за да е максимално безопасно. А през нощта ще затворим улиците, за да бъдат добре измити\", заяви Йорданка Фандъкова.\n                    \n                    \n                \r\n                \r\n                \r\n                \r\nТя допълни още, че ще сезира прокуратурата, защото е използван голям ресурс, за да може трасето да бъде почистено. На шофьора на камиона се съставят актове в Пето районно управление.", "date": "2019.08.28", "title": "Разлятото масло в София – 8 тона, няма опасност за хората"}
{"url": "https://www.dnes.bg/world/2019/08/28/lager-s-migranti-ot-iztochna-evropa-evakuiran-v-strasburg.421051", "text": "Полицията в Страсбург предприе операция за евакуирането на нелегален лагер на мигранти от Източна Европа, разположен в южните покрайнини на града. Това съобщи радио \"Франс бльо\", като се позова на информация от префектурата на департамента Долен Рейн, цитирано от ТАСС.\n\r\nСпоред префектурата в лагера имало \"134 възрастни и 74 деца\". \n\r\n\"Основно това били граждани от страните от бившия СССР и Балканския полуостров, кандидатстващи за пръв път за жителство във Франция\", се казва в съобщението й. \n\r\nВсички са настанени в официални заведения за прием на мигранти, докато очакват решението по подадените от тях заявления.\n\r\nТова е вторият нелегален лагер в този квартал на Страсбург, който местните власти разселват. Първата операция беше през юни, припомня БТА. Общо по данни на префектурата тя е закрила на територията на департамента от началото на годината шест нелегални лагера, от които в специализираните държавни приемни центрове са настанени 618 души.\n                    \n                    \n                \r\n                \r\n                \r\n                \r\nВ същото време префектурата съобщи, че потокът от мигранти е толкова значителен в последно време, че в приемните центрове са останали много малко свободни места. През юли беше констатирано, че миграционните потоци са се увеличили с 11,5 процента в сравнение с 2018 г. \r\n ", "date": "2019.08.28", "title": "Лагер с мигранти от Източна Европа евакуиран в Страсбург"}
{"url": "https://www.dnes.bg/index/2019/08/28/receptata-dnes-pecheno-zele-v-zehtin-za-garnitura.420944", "text": ":\r\n1 или ½ глава прясно зеле, нарязано на филии\r\n2 супени лъжици зехтин екстра върджин\r\n1 щипка чеснови гранули\r\n1 щипка червен пипер\r\n1 щипка черен пипер\r\n1 щипка сол\r\n2 лимона, нарязани на половини\r\n \r\n:\r\n \r\nЗагрейте фурната на 230 градуса.\r\n \r\nНамажете зелето от всяка страна със зехтина. Поръсете с подправките, за да овкусите. Подредете филиите зеле върху хартия за печене, постлана в тава.\r\n \r\nПечете в предварително загрята фурна за около 15 минути. След това обърнете резените зеле и печете за още толкова време. Изстискайте парчетата лимон върху зелето и запечете за още минута.\r\n\r\n", "date": "2019.08.28", "title": "Рецептата Dnes: Печено зеле в зехтин за гарнитура"}
{"url": "https://www.dnes.bg/index/2019/08/28/intrigi-liubov-pari-zodiite-prez-septemvri.421022", "text": "Марс и Слънцето ще са в противовес на Нептун и Юпитер през септември, тази композиция предвещава сериозни събития в живота на всеки.\r\nПротиворечията ще се засилят, конкуренцията ще се засили, измамата ще се превърне в по-ценна валута от истината, грешките ще бъдат представени като победа, а завесата на самозаблудата няма да позволи на повечето хора да видят реалната ситуация. Няма да липсват и конфронтации.\r\nВсички знаци трябва да бъдат внимателни, да контролират желанията си и, ако е възможно, да не започват сериозни промени - първите две декади на месеца ще бъдат особено неблагоприятни за всякакви начинания. Спокойно сърце, бистра глава и щипка скептицизъм са най-добрата тактика на този септември.\r\r\n                \r\n                \r\n                \r\nТози септември рискувате да се сблъскате с интриги, скандали и агресия от тези, които зависят от вас или са ви подчинени. \r\nСпокойствието и строгостта, обикновено помагащи в такава ситуация, само ще провокират развитието на конфликта. Месецът е лошо време за започване на нова романтична връзка, но пък е най-добрият период за късане на стари - гневът, който ще бъде ваш спътник през значителна част от септември, ще ви спести сантименталните съжаления.\r\nРискът от проблеми със сърдечно-съдовата система е леко повишен, така че не забравяйте да почивате, да правите лежерни разходки. Важни ще бъдат добрия сън и храна.\r\n\r\nСамодисциплината ще ви помогне да решавате всеки един проблем. Творческите хора ще са във възход - въображението ще работи на \"шеста скорост\", оригиналните идеи ще идват една след друга. Опитайте се да избягвате да пътувате през втората половина на месеца, емоциите със сигурност няма да са много приятни.\r\n\r\nПрез първите десет дни на септември Близнаците могат да станат жертва на измама. Но трябва да се страхувате не само от гениални мошеници, но и от собственото си желание за самозаблуда.\r\nВажните решения вземете през втората половина на месеца. Бъдете особено внимателни с нови приятели и се въздържайте от участие в на пръв поглед печеливши и надеждни проекти.\r\nАко е възможно, откажете медицинските процедури поне до края на втората декада на септември и не бъдете мързеливи да проверите двукратно всички диагнози, поставени от различни лекари.\r\n\r\nПредставителите на този знак през септември има вероятност да се сблъскат с измамата и ненадеждността на партньорите във всяка област. Опитайте се да не се доверявате на други хора за важни неща, които можете да направите сами. От друга страна претегляйте внимателно всичко, защото може неправилно да оцените дадена ситуация. \r\nПътуванията - колкото повече и по-дълго, толкова по-добре. Това е идеалното решение за септември.\r\n", "date": "2019.08.28", "title": "Интриги, любов, пари? Зодиите през септември"}
{"url": "https://www.dnes.bg/usa/2019/08/28/sybudi-se-amerika-11-septemvri-bil-delo-na-evreite-i-izrael.421058", "text": "Антисемитски листовки с текст за това, че евреите и Израел стоят зад атентатите от 11 септември, се появиха в Северна Калифорния, на около 30 мили от Сан Франциско. \n\r\nЛистовките са били разлепени през миналия уикенд по стълбове, витрини на магазини и сградата на средно училище в Новато – град с население 52 000 души. \n\r\nВ тях се казва, че израелци са танцували на мястото на разрушените кули близнаци, че евреин от Израел е спечелил милиарди от застраховки и че израелският премиер Бенямин Нетаняху бил оценил високо най-масовия терористичен акт в историята на САЩ.\n\r\nВ долната част на листа пише: „Събуди се, Америка!“\n\r\nНачалникът на полицията Адам Макгил призова гражданите да „противостоят на омразата“, но каза пред  Marin Independent Journal, че листовките са защитени от първата поправка и няма да има никакво разследване. \n                    \n                    \n                \r\n                \r\n                \r\n                \r\nНито една група не е поела отговорност за разпространението им.\n\r\nНанси Апел от Антидифамационната лига – организация за борба с антисемитизма, каза че в техния офис са получени множество обаждания по повод инцидента. „Това са стари стереотипи за 11 септември. Това е част от ръста на антисемитизма, който наблюдаваме като цяло“, каза тя, цитирана от mignews.com.\n\r\n\r\n ", "date": "2019.08.28", "title": "\"Събуди се, Америка\": 11 септември бил дело на евреите и Израел"}
{"url": "https://www.dnes.bg/mestni-izbori-19/2019/08/28/atakite-sreshtu-manolova-sa-fakt-no-e-vajen-finalyt.421059", "text": "Очаквам Мая Манолова да се включи в кампанията. От известно време тя е в нескрита кампания, заяви пред bTV политологът и бивш шеф на \"Напоителни системи\" АД Георги Харизанов. \n\n\n\r\nДумите му са по повод първите социолигически проучвания преди местния вот през есента. Вчера агенцията \"Галъп\" показа, че половината от интервюираните от нея софиянци са удоволетворени от сегашния кмет - Йорданка Фандъкова, а 37% не одобряват работата й. \n\r\nВ същото време обаче, ако Фандъкова се озове в сблъсък на балотажа с омбудсмана Мая Манолова, данните сочат, че бившият депутат от БСП би спечелила кметския стол с почти 48% подкрепа, срещу 40% за сегашния кмет. \n                    \n                    \n                \r\n                \r\n                \r\n                \r\nДанните са от собствен телефонен сондаж сред пълнолетното население на Столична община. Те са етапни и не служат като прогноза за изборен резултат, подчертават все пак от социологическата агенция.\n\r\n\"Тези сондажи преди номинациите са важни за партиите и самите политики - кой се издига и как се влиза в кампания\", изтъкна пък другият политолог в студиото Татяна Буруджиева. \n\r\nТя напомни, че при започнала рано негативна кампания, каквато според нея се води срещу Манолова, накрая печели този, който е атакуван. \n\r\nСпоред Георги Харизанов пък не трябва да се забравя, че Мая Манолова е избрана за \"изключително комфортната позиция\" омбудсман с подкрепата на ГЕРБ и Реформаторския блок. \n\r\nТой припомни и че бившето соц-острие наричаше протестите срещу Пламен Орешарски \"форма на временна заетост\", също и че Манолова е получила най-много номинации за президент в БСП.\n\r\nОтносно очакваната кампания за местния вот Буруджиева смята,че битките ще са подли - в смисъл, че няма да се даде възможност за рационален избор на гражданите.", "date": "2019.08.28", "title": "Атаките срещу Манолова са факт, но е важен финалът"}
{"url": "https://www.dnes.bg/obshtestvo/2019/08/28/pensioneri-no-s-pari-40-000-harchat-pensii-ot-chujbina-u-nas.421043", "text": "Близо 42 000 българи са получили право на пенсия от чужбина, като броят им е нараснал почти двойно за последните 4 години, съобщава \"\". \n\r\nОчаквано повечето от тях си гледат старините у нас. \n\nОтделно близо 9000 чужденци получават пенсиите си в България с посредничеството на НОИ. Над половината от тях - 5426 души са руснаци.\n\r\n12 000 български пенсионери живеят зад границата и парите им се изплащат там. Българите получават пенсии от 40 държави, най-често от Германия, Испания и Италия.\n\r\nПрез 2014 г. работилите навън и добили право на чужда пенсия български граждани са били 25 793 души, а през миналата вече са 41 963, показва статистиката на Националния осигурителен институт, цитиран от изданието.\n                    \n                    \n                \r\n                \r\n                \r\n                \r\nСредната пенсия на гурбетчиите по данните на НОИ е 235,43 лв. Важно уточнение е обаче, че това е само сумата, която се изплаща от българския институт. Останалите пари, натрупани от осигуровки в чужбина, се изплащат от местния.", "date": "2019.08.28", "title": "Пенсионери, но с пари! 40 000 харчат пенсии от чужбина у нас"}
{"url": "https://www.dnes.bg/ipotechen-kredit/2019/08/28/edno-naum-vnimavaite-s-kreditite-ostaviaite-si-buferi.421061", "text": "Трябва хората да внимават, трябва да имат едно на ум, трябва да се оставят резерви, трябва да се оставят буфери, да преценяват добре, и тогава да предприемат стъпки, които да засягат тяхното бъдеще 20-30 години напред. Това каза пред БНТ председателят на Асоциацията на банките в България Петър Андронов. \n\n\n\n\r\nПо думите му, само за една година броят на ипотечните кредити е нараснал с близо 20 на сто, което е далеч от здравословните показатели.\n\r\nОсвен това обаче се наблюдава сериозен ръст и при потребителските заеми. \n\r\n\"Растежът на потребителските кредити е твърде голям, около 20% годишно, ипотечните кредити - ръстът е около 14% годишно, което е най-големия растеж за последните десет години\", обясни той.\n                    \n                    \n                \r\n                \r\n                \r\n                \r\nСпоред него здравословният растеж на заемите не бива да надхвърля 10%. Причина за сериозните ръстове при кредитите е продължаващия спад на лихвените проценти, което се дължи на водените политики от страна на Европейската централна банка и Федералния резерв в САЩ. \n\r\nПо думите на Андронов основните икономики като Германия показват слабости напоследък, което кара Европейската централна банка да не бърза с промяна на лихвената си политика, защото все още няма сигурни индикации за икономически растеж.\n\r\nАндронов коментира и бъдещето членство на България в еврозоната. По думите му е нереалистично в момента да се прогнозира, че страната ни ще влезе в т.нар. \"клуб на богатите\" в ЕС, защото има много фактори, които могат да променят ситуацията.\n\r\nБанкерът все пак увери, че българските банки приветстват членството на страната както в единният валутен механизъм, така и в Банковият съюз.\n\r\n\"Банките обичат да има сигурност, колкото повече правила има, толкова средата е по-предвидима и това е добре за системата\", завърши председателят на Асоциацията на банките в България Петър Адронов.", "date": "2019.08.28", "title": "Едно наум: Внимавайте с кредитите, оставяйте си буфери"}
{"url": "https://www.dnes.bg/sofia/2019/08/28/vijte-kyde-v-sofiia-niama-da-ima-voda-na-29-avgust-chetvyrtyk.421066", "text": "На 29 август 2019 г. (четвъртък), във връзка с подмяна на сградно водопроводно отклонение на  бул. „Александър Стамболийски“ жк. „Илинден“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Александър Стамболийски“(нечетни номера) от ул. „Алеко Туранджа“ до ул. „Татарли“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ъгъла с ул. „Надежда“. \n\r\nНа 29 август 2019 г. (четвъртък), във връзка с превключване на уличен водопровод на бул. „Патриарх Евтимий“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nбул. „Патриарх Евтимий“ от бул. „Васил Левски“ до ул. „Хан Крум“\n                    \n                    \n                \r\n                \r\n                \r\n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данте“ ъгъла с бул. „Патриарх Евтимий“. \n\r\nНа 29 август 2019 г. (четвъртък), във връзка с подмяна на сградно водопроводно отклонение на  бул. „Възкресение“ жк. „Разсадника - Коньовица“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Трънски майстор“, бул. „Възкресение“, бул. „Вардар“, ул. „Тома Никлев“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“ъгъла с ул. „Трънски майстор“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.28", "title": "Вижте къде в София няма да има вода на 29 август, четвъртък "}
{"url": "https://www.dnes.bg/crime/2019/08/28/kak-narkobosyt-kuiovich-si-e-izdeistval-otpusk-ot-zatvora.421057", "text": "Наркобосът Будимир Куйович, който излежава 16-годишна присъда за трафик на дрога, преди ден беше заловен в кола на магистрала „Тракия\" с фалшива шофьорска книжка.\n\n\n\r\nОказа се, че  Той му се полагал заради труда, който редовно полагал – като чистач и озеленител, в затворническото общежитие от открит тип в Казичене. Бил преместен там от Централния софийски затвор през пролетта на 2017 г. и режимът за излежаване на присъдата му бил променен в лек, съобщи началникът на затвора в столицата главен инспектор Десислав Трайков.\r\n„Куйович има 2500 изработени дни, които са били достатъчно основание за намаляване на присъдата му с 3 години и половина. Към настоящия момент остатъкът от присъдата му е две години и половина”, каза Трайков.\r\n                    \n                    \n                \r\n                \r\n                \r\n                Той подчерта, че наркобосът е бил преместен в Казичене и  Освен това, през последните 5-6 години нямал дисциплинарни нарушения.\r\n„Куйович многократно е награждаван заради трудовата си дейност”, каза още Трайков пред Нова.\r\nСлед като бе заловен с фалшива книжка зад волана, издадена уж в Португалия, черногорецът отново е преместен в централния корпус на затвора в София.\r\n, поясни Трайков.\r\nПо думите му е „абсурд” допускането, че външен човек може да е донесъл документа менте на Куйович в Казичене.", "date": "2019.08.28", "title": "Как наркобосът Куйович си е издействал \"отпуск\" от затвора?"}
{"url": "https://www.dnes.bg/notifikacii/2019/08/28/turski-shamar-sys-su-57-na-predatelstvoto-zaradi-f-35.421065", "text": "Срещата на президентите на Турция и Русия Реджеп Тайип Ердоган и Владимир Путин в Русия е водеща тема на турския печат днес.\n\r\nДвамата президенти присъстваха вчера на откриването на международния авиокосмически салон МАКС-2019 в руския град Жуковски. Лидерите разгледаха много военни самолети и хеликоптери на изложението и обсъдиха редица важни въпроси, сред които ситуацията в Сирия и в частност създаването на зона за сигурност в района на турско-сирийската граница.\n\r\nВ информация, озаглавена \"Решение за засилване на сътрудничеството\", в. \"Тюркие\" пише, че търсейки нови варианти за сътрудничество с Русия, президентът Ердоган е отправил \"завоалирано послание към САЩ\".\r\n                \r\n                \r\n                \r\nТурският президент Ердоган, който замина в Русия по покана на руския си колега Путин, разгледа изложението на авиокосмическия салон; Ердоган разгледаха вчера и най-новия руски изтребител от пето поколение Су-57, представен в авиосалона. \n\r\nТурският държавен глава се поинтересува от възможността за купуване на този самолет, като по този начин отправи послание към САЩ, които изключиха Турция от програмата за производство на изтребителите F-35, коментира \"Тюркие\".\n\r\nВ. \"Акшам\" цитира Путин, който заяви вчера, че с Ердоган са обсъдили варианта за сътрудничество за Су-35 и за възможна работа по новия Су-57.\n\r\n\"Като няма F-35, има Су-57\", пише в заглавие по темата националистическият в. \"Милят\", като добавя, че на масата вече са поставени алтернативни варианти на възможностите, предлагани от Запада, \"който не спря да залъгва Турция\".\n\r\nАнкара, която отговори със зенитно-ракетни системи С-400 на САЩ, които не й продадоха комплексите Пейтриът, се подготвя да нанесе втори шамар. \n\r\nПрезидентът Ердоган, който бе на изложение край Москва, инспектира руския боен самолет от пето поколение Су-57 като алтернатива на американския изтребител F-35, констатира изданието.\n\r\n\"Шамар със Су-57 на предателството заради F-35\". Това е заглавието по темата и на в. \"Ортадогу\".\n\r\nНе закъсня отговорът на Анкара към САЩ, които изключиха от програмата за F-35 Турция, която бе партньор в производството на самолетите, бе платила огромна сума пари за тях и турски пилоти преминаха през обучение за управление на изтребителите. На дневен ред вече е намерението на Турция да купи от Русия 40 самолета Су-35, както и съвместното производство на 120 самолета от пето поколение Су-57$, пише вестникът, цитиран от БТА.\n\r\nПрезидентите на Турция и Русия обсъдиха вчера и развитията в Сирия, като Ердоган заяви, че действията на сирийската правителствена армия, която допуска бомбардировки и по граждански обекти в зоната за деескалация в Идлиб, затрудняват прилагането на подписания в Сочи меморандум.\n\r\nТурският държавен глава изтъкна, че Анкара \"ще направи необходимото, ако режимът не спре с действията си\", отбелязва в. \"Стар\".\n\r\nДвамата лидери обсъдиха и допълнителните мерки за неутрализиране на терористите както в Идлиб, така и в Сирия като цяло.\n\r\nТурските издания цитират президента на Русия, който заяви, че създаването на зона за сигурност в района на турско-сирийската граница ще допринесе за запазването на целостта на Сирия.\r\n ", "date": "2019.08.28", "title": "Турски шамар със Су-57 на предателството заради F-35!"}
{"url": "https://www.dnes.bg/rusia/2019/08/28/dve-jertvi-pri-srutvane-na-sgrada-v-novosibirsk.421072", "text": "Най-малко двама души са загинали при срутване на стена от едноетажна сграда в руския град Новосибирск, предаде ТАСС.\r\n\r\nЕдин човек - строителен работник, е изваден жив от развалините и получава медицинска помощ. \r\n\r\nПод отломките остават може би още 11 души, съобщи пресслужбата на Министерството на извънредните ситуации.\r\n\r\nОбщо 70 спасители на ведомството с 20 единици техника разчистват отломките; предвижда се екипите да бъдат разширени.\r\n\r\nСтена и междуетажни плочи са се срутили тази сутрин на на строяща се сграда в Новосибирск. Според източник на ТАСС площта на срутването е 350 квадратни метра.\r\n\r\nНай-вероятната причина е нарушение на изискванията за строителство. Федералното следствие образува наказателно дело по случая, добавя ТАСС, цитирана от БТА.\r\n\r\n ", "date": "2019.08.28", "title": "Две жертви при срутване на сграда в Новосибирск"}
{"url": "https://www.dnes.bg/sofia/2019/08/28/sofiia-shte-se-bori-s-bezrazbornite-grafiti-i-draskanici.421054", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Гласят се мерки за борба с графитите в София. Заради безразборните  драсканици по сградите в столицата Общината започве изготвянето на  програма за укротяване на този вандализъм. \n\r\n\"Програмата, която  подготвя Столичната община е насочена в две посоки. Продължаваме да  обособяваме места за артистите, но там, където се посяга на паметници на  културата и храмове, веднага ще се реагира и ще се пристъпва към  почистване\", каза за \"България сутрин\" председателят на комисията по  образование към Столичния общински съвет - Малина Едрева.\n\n\n\r\nТя  допълни, че превантивната мярка е системата да бъде ясна и да се налага в  определени ситуации и да намалим това, което виждаме около нас. \n                    \n                    \n                \r\n                \r\n                \r\n                \r\nСветовната практика сочи такъв вид изкуство да има своите обособени места. Това е начин за самоизява.\n\r\n\"Имаме  ангажимент да направим този регламент. Има голяма вероятност някои  вандалски прояви да бъдат пропускани, затова говорим за система от  санкции, която да доведе до отношение към града относно визуалната  среда\",обясни Едрева пред .\n\r\n\"Знаем  как се промени квартал \"Хаджи Димитър\" с изкуството на Насимо. С  главния архитект работим по изготвяне и обособяване на нови локации, за  да бъдат те ясно представени на артистите. Подготвяме голям международен  фестивал за другата година, така че нашите графици да могат да работят с  колегите си от други големи градове\", каза още тя. \n\r\nВ процес на  работа по изготвянето на регистъра са и очакват сигнали от граждани, за  да знаят местата в града и сградите, които са потърпевши.\n\r\nПредвижда  се налагане на глоба на авторите на графити между 500 и 1000 лева,  освен това те ще трябва да почистват направеното сами.", "date": "2019.08.28", "title": "София ще се бори с безразборните графити и драсканици"}
{"url": "https://www.dnes.bg/mestni-izbori-19/2019/08/28/probiv-v-sofiia-po-modela-radev-vyzmojen-no-manolova-li-e-chovekyt.421071", "text": "Пробив в София по модела \"Радев\" е категорично възможен, но дали този пробив ще бъде в лицето на Мая Манолова – не е ясно. Това мнение изрази пред БНР политологът Христо Панчугов, който допълни, че преди няколко месеца е изглеждало по-сигурно, отколкото сега, че  Манолова ще се включи в надпреварата за столицата.\n\r\nЕкспертът коментира, че е сигурно, че БСП ще подкрепят настоящия омбудсман, ако тя се кандидатира за кмет на столицата, \"иначе БСП трябва да са политически заблудени, за да издигнат друг\". \n\n\n\n\"За първи път изглежда, че балотаж в София е възможен, но кой ще отиде на него, е трудно да се предрече\", каза още политологът. \n                    \n                    \n                \r\n                \r\n                \r\n                \r\nПо думите на Панчугов десницата има голям потенциал в София, защото около 90% от електората ѝ живее в столицата, но: според него \"кандидатът на \"Демократична България\" изглежда, като че ли си играе с проблемите на София, не стои достатъчно сериозно\". \n\r\n\"Разговорът трябва да бъде сериозен и свързан с битката за промяна, от гледна точка на корупцията и на начина на управление на общинския бюджет, а не толкова дали познава градската среда и желанието за нейната промяна\", смята политологът. По думите му много важно е каква кампания ще проведат десните, за да не поставят избирателите си в сложната ситуация на балотажа в София да избират по-малкото зло, както беше на президентските избори.  \n\r\n\"Кризите в София около ремонтите оставиха усещането, че успехите в управлението на този град не са толкова видими, колкото ГЕРБ искат да ги представят. Това получи отражение и в новината за сключването на споразумение на ГЕРБ и СДС – търси се партньорство\", заяви още Христо Панчугов.", "date": "2019.08.28", "title": "Пробив в София по модела \"Радев\" - възможен. Но Манолова ли е човекът?"}
{"url": "https://www.dnes.bg/stranata/2019/08/28/bdj-jertvame-grafika-za-da-niama-incidenti.421067", "text": "Много често жертваме графика, за да не се допускат големи инциденти. Така обясни честото закъсняване на влакове председателят на Съвета на директорите на БДЖ Григорий Григоров пред БНР. \n\n\n\n\r\nПо думите му негостигът на локомотиви е най-сериозния проблем пред държавната компания. \n\r\n\"Средният недостиг на локомотиви е около 15 на ден, при необходимост от 128 локомотива дневно\", изтъкна Григоров.\n\r\nИнцидентите, които се случват по трасета и гари достигат до 40-50 на месечна база. Председателят на борда на директорите на БДЖ допълва, че за последните 12 месеца обстановката не е се подобрила, но обещава, че през следващата година проблемът ще бъде решен. \n                    \n                    \n                \r\n                \r\n                \r\n                \r\nТой признава, че друг основен проблем, който от холдинга не се успели да решат, е вътрешната организация на ремонтите, \"която води до недостиг на подвижен състав и до по-ниско изпълнение на графика\".\n\r\nОколо 300 пък са вагоните на средна възраст 35 години се използват от БДЖ.\n\r\nДо края на септември или началото на октомври ще бъде обявена поръчка за нови 6 локомотива и 10, които ще бъдат на 160 км/ч. Надяваме се за 12 месеца да бъдат доставени\", обяви Григоров и добави, че има предвидени 64 млн. лева за подобряване на техническото състояние на влаковете, но може би няма да бъдат инвестирани изцяло през тази година, защото поръчките вървят бавно.", "date": "2019.08.28", "title": "БДЖ: Жертваме графика, за да няма инциденти "}
{"url": "https://www.dnes.bg/sofia/2019/08/28/za-e-trotinetkite-za-seten-pyt-slojihme-karucata-pred-konia.421063", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕ-тротинетките набраха голяма популярност в столицата само за дни. Те бяха разрешени по решение на общината, за да се намали трафикът и да се подобри качеството на въздуха.\r\nТротинетките трябва да се движат по обособени велоалеи, но се оказа, че, а това създава предпоставка за инциденти.\n\n\n\r\nЕксперти призовават те да бъдат забранени, докато не бъдат изготвени правила за управлението им.\r\n. София се опитва да регулира и да работи близко с компанията, за да създаде правила\", обясни Петко Анчев от проект \"Зелена София\" на Столичната община.\r\n                    \n                    \n                \r\n                \r\n                \r\n                По думи на председателят на Съюза на преподавателите по автомото подготовка Йонко Иванов това е доста срещан модел в страната - първо да позволим нещо да се случи и после да берем плодовете.\r\n\"За сетен път сложихме каруцата пред коня. Не е оправдание, че операторът е навлязъл в държавата\", категоричен бе той и коментира, че скорост до 30 км/ч води до тежко нараняване при инцидент и все още не ясно кой ще следи дали ограничението се спазва.\r\nАнчев обясни, че тротинетките за споделено пътуване от \r\n\"Тротинетките нямат място по тротоарите, това ще бъде дефинирано в закона. Мястото им е във велоалеите и в най-дясната част на пътното платно\", обясни Анчев пред .\r\nСтоличната община работи, за да бъдат приети промени в Закона за движение по пътищата, но става въпрос и за култура на придвижване на българите. Според Иванов обаче се мисли повече са интересите на бизнеса, а не за безопасността на пътя.", "date": "2019.08.28", "title": "За е-тротинетките: За сетен път сложихме каруцата пред коня"}
{"url": "https://www.dnes.bg/obrazovanie/2019/08/28/800-lv-broiat-roditeli-za-kursove-za-podgotovka-za-top-gimnaziite.421064", "text": "Между 450 лв. и 800 лв. за курс за влизане в гимназия трябва да броят родителите, ако искат децата им да бъдат подготвяни за изпита след седми клас от учител от математическите топ гимназии в страната, установи проверка на \"Монитор\". \n\n Срещу тази сума децата ще имат ежеседмични занимания в рамките на два или три учебни часа. Таксата пък се превежда по банковата сметка на училищните настоятелства към училищата под формата на дарение.\n\r\nВ Софийската математическа гимназия, която е една от най-желаните след 7-и клас, курсовете започват от 200 лв.\n\r\nУченикът ще ходи на уроци 20 астрономически часа в група с между 20 и 28 деца. Когато групата е маломерна и заедно ходят между 10 и 15 деца, сумата скача на 250 лв. Това обаче е цената само на един модул, а от сайта на училищното настоятелство в гимназията \"СМГ учители\" става ясно, че курсът на седмокласниците включва общо три, или за цялото обучение ще трябва да бъдат заплатени между 600 лв. И 750 лв. според броя на учениците в групата за 60 астрономически часа.\n                    \n                    \n                \r\n                \r\n                \r\n                \r\nТаксата за подготовка на кандидат-гимназисти скача с още 90 лв. тъй като в края на всеки модул се провежда и тренировъчен тест, който пък е по 30 лв.\n\r\nМежду 600 и 800 лв. излиза общо подготовката за националното външно оценяване по математика в седми клас в Първа частна математическа гимназия. Срещу тази сума учителите ще подготвят кандидати в поне два модула. \n\r\nЕдната опция е и двата да бъдат с по 12 занимания от по 3 учебни часа, или общо 72 ч. за цялото обучение. Така родителите ще трябва да платят общо 800 лв. Втората възможност е да имат един модул от 12 занимания за 400 лв. и друг с 6 занимания по 3 учебни часа, или общо 54 часа срещу 600 лв.\n\r\nВ ППМГ\"Акад. Н. Обрешков\" – Бургас, пък курсът за изпита след 7-и клас струва 450 лв. Срещу \"договор за дарение\" на училищното настоятелство кандидат-гимназистът ще решава математически задачи по 3 учебни часа в рамките на 15 занятия в компанията на още между 10 и 15 деца.\n\r\nМеждувременно стана ясно, че просветният министър Красимир Вълчев е изпратил писмо до директора СМГ Антоан Тонев във връзка с курсовете от учители на гимназията чрез училищното настоятелство. От него става ясно, че от ведомството не възразяват срещу тяхното провеждане, но условията, при които се осъществяват, не трябва да ощетяват училищния бюджет или да пораждат съмнения за нарушение на принципа на състезателност при приемането на учениците в 5-и клас.\n\r\nТе изтъкват две причини, заради които трябва да се направи промяна в начина на организиране. Първата е, че те се осъществяват по желание на децата и родителите да учат в СМГ и за целта се използват учители и материална база на гимназията. Втората е свързана с името на училищното настоятелство, в което се съдържа и името на школото - \"СМГ учители\", и използването на емблемата СМГ.\n\r\nВ писмото е посочено, че част от търсенето и от \"цената\" на обучение се сформира от използването на името на гимназията, което пък води до ощетяване на училищния бюджет.\n\r\nЗатова и МОН препоръчва курсовете да се провеждат от и за сметка на СМГ, а не на училищното настоятелство. Ако от гимназията не се съобразят с препоръката, от МОН се сезират финансово-контролните органи, става ясно още от писмото. \n\r\nОт ведомството уточниха за \"Монитор\", че това не се отнася до останалите гимназии, в които се провеждат курсове.\r\n ", "date": "2019.08.28", "title": "800 лв. броят родители за курсове за подготовка за топ гимназиите "}
{"url": "https://www.dnes.bg/health/2019/08/28/koi-hrani-da-izbiagvate-pri-visoki-trigliceridi.420959", "text": "Повишените триглицериди могат да бъдат допринасящ фактор за сърдечни заболявания и инсулт. Сред най-честите причини за покачването на стойностите им, са наличие на диабет, наднормено тегло, липса на редовна физическа активност, нездравословно хранене, генетична предразположеност и други.\r\nКакво представляват триглицеридите (не бива да се бъркат с холестерола)? Това са вид мазнини, които се намират в кръвообращението. Човешкото тяло се нуждае от тях, за да ги използва за енергия. Когато обаче са в излишък, те крият редица рискове за здравето.\r\nЕто защо е важно да се обърне внимание на начина на хранене, когато са налице високи стойности на триглицеридите.\r\nКои са храните, които е важно да сведете до минимум консумация или да изключите от менюто си?\r\n                    \n                    \n                \r\n                \r\n                \r\n                \r\nАко стойностите на триглицеридите ви са високи, много е важно да ограничите консумацията на  зеленчуци като картофи, боб, грах и царевица, които съдържат нишесте. Човешкото тяло превръща излишните въглехидрати в триглицериди, а нишестените зеленчуци съдържат повече въглехидрати в сравнение с останалите.\r\n\r\nВъпреки че плодовете ни осигуряват полезни фибри, антиоксиданти, витамини и минерали, не бива да забравяме, че някои от тях съдържат и големи количества фруктоза. Въпреки че захарта от плодовете е по-здравословна от рафинираната, когато тя е в повече в организма, също се трансформира в триглицериди. Хапвайте по – малко захарни плодове, като ябълки, киви, цитрусови плодове.\r\n", "date": "2019.08.28", "title": "Кои храни да избягвате при високи триглицериди"}
{"url": "https://www.dnes.bg/stranata/2019/08/28/25-godishen-zagina-pri-chelen-udar-na-pytia-vidin-bregovo.421076", "text": "Шофьор е , съобщиха от ОДМВР - Видин.\r\nСигнал за пътното произшествие в близост до разклона за село Градец е подаден на тел. 112 около 8:25 часа. Към мястото незабавно се насочили екипи на полицията, пожарната и центъра за спешна медицинска помощ.\r\nЗагинал е 25-годишен мъж. Според първоначалните данни младежът, управлявайки лек автомобил, .\r\nПричината за катастрофата е в процес на установяване. По случая е образувано досъдебно производство. \r\n ", "date": "2019.08.28", "title": "25-годишен загина при челен удар на пътя Видин – Брегово"}
{"url": "https://www.dnes.bg/sport/2019/08/28/starite-pushki-shte-rediat-systava-na-ludogorec-v-sloveniia.421083", "text": "Временният треньор на Лудогорец Станислав Генчев ще се консултира за избора си за състав за предстоящото гостуване на Марибор в Лига Европа с най-близките си играчи в тима. Това са старите пушки Светослав Дяков, Козмин Моци и Марселиньо, пише \"Тема спорт\".\r\nОчаква се и тримата да започнат на \"Людски врът\" в четвъртък в 21:15 часа.\n\r\nБившият помощник на Красимир Балъков в Етър бе назначен начело на \"орлите\" на мястото на уволнения Стойчо Стоев. Само от резултатите, които ще постигне Генчев, зависи дали ще получи по-дълъг кредит на доверие в Разград, или просто ще бъде временен вариант до намирането на по-опитен специалист.\n\r\nОчаква се футболистите на Лудогорец да вземат завишени премии, ако влязат в групите на Лига Европа. Разградчани заминават днес за Марибор с чартърен полет от Варна. По-късно през деня Станислав Генчев ще даде и първия си брифинг като наставник на разградчани.\n                    \n                    \n                \r\n                \r\n                \r\n                \r\nЛудогорец се прибира в България рано в петък сутринта. В следващия кръг в efbet Лига те гостуват на Ботев (Враца). Двубоят е в неделя, 1 септември от 20:30 часа.\n\r\n", "date": "2019.08.28", "title": "Старите пушки ще редят състава на Лудогорец в Словения"}
{"url": "https://www.dnes.bg/temida/2019/08/28/gdbop-vleze-v-direkciiata-po-bezopasnost-na-hranite-v-burgas.421080", "text": "Акция на ГДБОП се провежда в Областната дирекция по безопасност на храните в Бургас. Сградата се пази от жандармерия и външни лица не се допускат в нея, предават БНР.\r\n\r\nСпоред очевидци от рано сутринта се извършват претърсвания на кабинети.\r\nПо информация на Нова вчера е бил арестуван шефът на Агенцията в морския град д-р Георги Митев. \r\n\r\nНе е ясно дали арестът е свързан със свинската чума и засегнатите стопанства.\r\nОчакват се подробности!", "date": "2019.08.28", "title": "ГДБОП влезе в дирекцията по безопасност на храните в Бургас"}
{"url": "https://www.dnes.bg/akoshtete-vqrvaite/2019/08/28/sirene-alkohol-4-hrani-i-napitki-koito-drazniat-kojata.421109", "text": " Знаете поговорката: \"Ти си това, което ядеш\". Има много полезни храни, които трябва да хапвате, за да сте заредени с достатъчно енергия и да подсилите имунната система, но има някои, които може да навредят на кожата ви. Ето и кои са те:\r\n\r\n \r\nНе посягайте толкова често към солниците. Лицето ви може да се подуе и да подпухне, заради задържането на водата, което се получава от приема на много солено. Образуват се и торбички под очите. Не се учудвайте, ако кожата стане по-суха.\r\n\r\n\r\n \r\nАлкохолът дехидратира тялото, включително и кожата - която е най-големият орган. Ако пиете прекалено много и прекалено често, това лишава кожата от жизненоважни витамини. Алкохолните напитки могат да причинят и бледост, разширени пори, провисналост, бръчки, липса на еластичност.\r\n \r\n", "date": "2019.08.28", "title": "Сирене, алкохол... 4 храни и напитки, които дразнят кожата"}
{"url": "https://www.dnes.bg/obrazovanie/2019/08/28/zrelostnicite-pisaha-vyrhu-otkys-ot-bai-ganio-na-dzi.421117", "text": "Зрелостниците, които се явяват днес на държавния изпит по български език и литература, трябваше да пишат по откъс от \"Бай Ганьо\".\r\nВ 6.15 часа в Министерството на образованието и науката журналистка от вестник \"Азбуки\" генерира изпитния вариант за матурата по БЕЛ за сесията август-септември на 2019 година, съобщиха от МОН.\r\nИзпитният вариант за теста е генериран от възможни над 11 милиона комбинации. На изпита, който се е състоял в 175 училища в страната, са се явили 3817 зрелостници.\r\nТестът по български език и литература се състои от три модула. Първият модул съдържа 30 затворени въпроса и носи 30 точки на зрелостниците.\r\nВторият е с 10 въпроса със свободен отговор, които носят 40 точки, а третият модул - 41-ият въпрос, е тема от посочено произведение от изучаван български автор, по която зрелостниците пишат есе или интерпретативно съчинение. Този модул носи 30 точки, авторът и произведението, което се падна беше откъс от \"Бай Ганьо\" на Алеко Константинов.\r\n                    \n                    \n                \r\n                \r\n                \r\n                След 16.00 часа на интернет страницата на Министерството на образованието и науката ще бъде публикуван тестът от матурата и ключът с верните отговори към него.\r\n ", "date": "2019.08.28", "title": "Зрелостниците писаха върху откъс от \"Бай Ганьо\" на ДЗИ"}
{"url": "https://www.dnes.bg/obshtestvo/2019/08/28/jylto-cherna-radost-pochva-stroejyt-na-st-hristo-botev.421115", "text": "Премиерът Бойко Борисов присъства на официалното подновяване на строителството на стадион \"Христо Ботев\" в Пловдив.\r\nРеконструкцията на стадиона започна през 2013 година, но проектът беше замразен през 2014 година след фалита на КТБ.\r\nОбектът е с Акт 10, с вдигнати на груб строеж южна и източна трибуна, предаде БТА.\r\nДо момента в съоръжението са инвестирани 10 млн. лв. По план стадионът трябва да е най-модерният в страната, отговарящ на четвърта категория по европейските стандарти на УЕФА.\r\nКонцесията на стадиона, която изтече през 2018 година, бе предоговорена с община Пловдив и удължена с още 2 години.\r\nПремиерът Бойко Борисов заяви, че както винаги е помагал за изграждането на спортни съоръжения в Пловдив, пак ще помогне, но след като види, че строителството вече е напреднало и кранът работи.\r\n                    \n                    \n                \r\n                \r\n                \r\n                Той призова на футболните клубове концесионната такса да бъде символична - до 1000 лв., а не както сега 60 хил.лв., за да може да бъдат стимулирани.\r\nНа церемонията присъстваха спортният министър Красен Кралев, президенътт на БФС Боби Михайлов, кметът на града, областният управител и др.\r\nМинистър Кралев пожела догодина да бъде прерязана лентата на \"новото бижу на България\".", "date": "2019.08.28", "title": "Жълто-черна радост: Почва строежът на ст. \"Христо Ботев\""}
{"url": "https://www.dnes.bg/eu/2019/08/28/djonsyn-v-deistvie-blokira-parlamenta-do-14-oktomvri.421116", "text": "Британското правителство предвижда да удължи периода, в който парламентът обикновено не заседава, до 14 октомври с цел да попречи на депутатите да осуетят Brexit без споразумение на 31 октомври, съобщи Би Би Си, цитирана от Франс прес и Ройтерс.\n\r\nПланирано е парламентарната сесия да се възобнови с реч на кралицата на 14 октомври. Тази реч се изготвя от правителството и в нея се очертава законодателният дневен ред за предстоящата година.\n\r\nТози ход, за който съобщиха също Скай нюз и в. \"Гардиън\", прави слабо вероятно депутатите, които са против излизане на страната от ЕС без споразумение, да успеят да прокарат закони за блокиране на такъв сценарий до 31 октомври.\n                    \n                    \n                \r\n                \r\n                \r\n                \r\nБританският парламент традиционно спира работа за няколко седмици през септември заради годишните конференции на политическите партии.\n\n\n\r\nДнешното съобщение идва ден след като депутатите, които са против Brexit без споразумение, се срещнаха, за да обсъдят начини да използват парламентарната процедура, за да накарат Джонсън да поиска отлагане на датата на Brexit.\n\r\nСпоред \"Гардиън\" днес в шотландската лятна резиденция на кралицата в Балморал ще се състои среща за обсъждане и приемане на удължаване на почивката на парламента до 14 октомври. Бъкингамският дворец отказа коментар.\n\r\nОчакваше се британският парламент да започне есенната си сесия на 3 септември за две седмици, а след това да излезе отново в почивка, докато преминат годишните конференции на политическите партии. Обикновено парламентът възобновява работата си в началото на октомври.\n\r\nБританският премиер Борис Джонсън обяви в писмо до депутатите, че ще предприеме стъпки за прекратяване на парламентарната сесия след дебатите на 9 септември, предаде Ройтерс.\n\r\nВ телевизионно интервю Джонсън отрече този ход да има за цел да попречи на депутатите да осуетят плановете му за Brexit.\n\r\n\"Трябва да се захванем с вътрешнополитическия дневен ред и затова обявяваме речта на кралицата за 14 октомври\", каза премиерът.\n\r\nДжонсън отхвърли критиките от депутати, че не им се оставя достатъчно време за разисквания и гласуване по Brexit.\n\r\n\"Това изобщо не е вярно. Ако погледнете какво правим, ние изготвяме нова законодателна програма. Ще има предостатъчно време и за двата лагера на решаващата среща на върха (на лидерите на ЕС) на 17 октомври, предостатъчно време за депутатите в парламента ни да дебатират по ЕС, Brexit и всички други въпроси\", каза Джонсън.\n\r\nРешението на британското правителство да спре работата на парламента от 10 септември до 14 октомври доведе до 1 процент спад в курса на британската лира спрямо еврото и долара, тъй като тази информация засилва хипотезата за твърд Brexit, отбелязва Франс прес, цитирана от БТА.\n\r\nДжонсън многократно е заявявал, че иска Великобритания да напусне ЕС на 31 октомври \"на всяка цена\", дори без споразумение.\r\n ", "date": "2019.08.28", "title": "Джонсън в действие: Блокира парламента до 14 октомври"}
{"url": "https://www.dnes.bg/obrazovanie/2019/08/28/3-000-svobodni-mesta-za-studenti-opasno-e-vsichki-da-stanat-visshisti.421069", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди старта на академичната година 3000 са незаетите места във ВУЗ-овете. Най-много са свободните места в СУ \"Св. Климент Охридски\", където са обявени 1200 свободни места за приема с държавна поръчка и платено обучение. \n\r\n\"Основната причина е неправилно планиране, когато се разпределят местата. През юни са получили диплома някъде около 42 000 зрелостници, а свободните места са около 50 000. Съвсем естествено е тези 10 000 места да няма кой да ги заеме\", каза директорът на 119-о ОУ Диан Стаматов.\n\n\r\nСпоред него е опасно всички, които излизат от системата на средното образование да станат висшисти мигновено. \n                    \n                    \n                \r\n                \r\n                \r\n                \r\n\"Огромният брой кадри, които са решили да напуснат страната, е голям проблем. Друг фактор е това, че още в гиманзиите българските висши училища за съжаление не са много разпознаваеми\", каза пред  председателят на студентския съвет към Софийския университет Лидия Даскалова.\n\r\nДиан Стаматов каза още, че нашите училища трябва да се променят незабавно, защото всяка изминала година губят своята конкурентно способност. В София пък нямало никаква рекламна дейност. \n\r\n\"Реформата във висшето образование завърши с тяхната автономия. Оттам нататък всичко се оставя на чакане - да дойдат студентите, да са добре подготвени. \n\r\nРеформата в учебните програми е изключително изостанала и това е пример за липса на конкурентоспособност в европейския параметър, а и не само. Просто трябва да се събудят от тази дълга летаргия, в която са влезли академичните среди\", допълни коментира той. ", "date": "2019.08.28", "title": "3 000 свободни места за студенти... Опасно е всички да станат висшисти!"}
{"url": "https://www.dnes.bg/obshtestvo/2019/08/28/predlojenie-za-brak-cvetia-prystenche-che-i-mama-otgovoryt-ne.421124", "text": "Едно видео с предложение за брак предизвика голям интерес във Facebook. Обикновено подобни клипчета завършват със заветното \"Да\", но тук случаят е друг.\n\r\nНапет момък с букет в ръка коленичи пред своята любима и както се полага - поднася и пръстен. Момичето е видимо изненадано и бързо отклонява предложението с мотива, че се познават само от месец.\n\r\nКоленичилият младеж обаче е твърд и настоява, че трябва да приеме. Включва се и мама с култовия призив \"Има и пръстенче, кажи \"Да\". После пак ще си ходите!\". Тя играе ролята и на оператор.\n\r\nДори и майчинския зов обаче не може да стопи сърцето на девойката, а цялата ситуация е доста конфузна. Незнайно защо обаче родата на младежа е решила тази излагация да се появи онлайн.\r\n                    \n                    \n                \r\n                \r\n                \r\n                 \r\n", "date": "2019.08.28", "title": "Предложение за брак: Цветя, пръстенче, че и мама... Отговорът - не!"}
{"url": "https://www.dnes.bg/televizia/2019/08/28/zalog-na-jivot-i-smyrt-v-noviia-treti-sezon-na-roden-sys-srebyrna-lyjichka.421089", "text": "Хитовата руска крими драма \"Роден със сребърна лъжичка\", се завръща в ефира на  с трети, премиерен за страната сезон.\r\nОт 16 септември, всеки понеделник от 20:30 часа, зрителите на политематичната телевизия ще проследят опитите на Игор Соколовски да разкрие обстоятелствата около смъртта на родителите си. Криминалната драма \"Роден със сребърна лъжичка\" е първият руски сериал, купен от Netflix.\n\r\nЖитейски избори и полицейски разследвания ще преобърнат живота на Игор Соколовски. Загубата на неговия приятел и колега Дани и любовта му към две жени – Катя и Виктория, разтърсват полицая за повече от половин година. Богатият наследник Игор отдавна е престанал да приема работата си в полицията като нещо, което някога е правел по принуда. Той израства професионално, разрешавайки различни престъпления. Най-важните от тях обаче - смъртта на майка му и скорошното убийство на баща му, се оказват най-голямото предизвикателство. Игор е много близо до разкриването на престъпника, но дали ще има законни средства да накаже убиеца?\n                    \n                    \n                \r\n                \r\n                \r\n                \r\nИнтригата в новия сезон се засилва още повече от появата на нов служител в управлението – Валери Симоненко, състудент и бивш приятел на Виктория, която очаква дете и все още копнее за починалия Дани. Игор продължава да страда от невъзможната ситуация, която го кара да обича две жени и същевременно да наранява всяка от тях. Ще отстъпи ли място необузданото отмъщение у Игор на осъзнатата отговорност към съдбата на близките му – гледайте в трети сезон на „Роден със сребърна лъжичка“, от 16 септември, всеки понеделник, в 20:30 часа, по .", "date": "2019.08.28", "title": "Залог на живот и смърт в новия трети сезон на \"Роден със сребърна лъжичка\" "}
{"url": "https://www.dnes.bg/stranata/2019/08/28/15-godishna-e-s-opasnost-za-jivota-blysna-ia-avtobus.421113", "text": ", след като я блъсна автобус в Гълъбово, съобщават от полицията.\r\nСигнал за настъпило ПТП в село Обручище е получен на 27 август в 16:30 часа в РУ – Гълъбово. На място е установено, че на ул. \"Млада гвардия\", в близост до автобусна спирка, 15-годишна пешеходка е била блъсната на платното за движение от пътнически автобус \"Сетра\", управляван от 60-годишен водач.\r\nВ резултат на удара пешеходката е , настанена е за лечение в УМБАЛ – Стара Загора с опасност за живота.\r\nВодачът е тестван за употреба на алкохол, като пробата е отрицателна. Образувано е досъдебно производство.", "date": "2019.08.28", "title": "15-годишна е с опасност за живота, блъсна я автобус"}
{"url": "https://www.dnes.bg/obshtestvo/2019/08/28/ms-sys-smetkata-70-7-mln-lv-shte-ni-struvat-mestnite-izbori.421110", "text": "70,7 млн. лева ще струват на бюджета местните избори, пресметна кабинетът.\r\nПравителството одобри днес на редовно заседание план-сметката за разходите по подготовката и произвеждането на първи и втори тур на изборите за общински съветници и за кметове през 2019 година.\r\nПърви тур е на 27 октомври, а евентуалните балотажи седмица по-късно.\r\nС парите ще се финансират подготовка и отпечатване на избирателните списъци, закупуване и изработване на изборни книжа и материали, отпечатване на бюлетините.\r\nС тях ще се платят възнаграждения на членовете на общинските и секционните избирателни комисии, компютърната обработка на данните от гласуването, провеждането на разяснителна кампания за правата и задълженията на гражданите и начина на гласуване и др\r\n                    \n                    \n                \r\n                \r\n                \r\n                Част от необходимите средства ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част - чрез преструктуриране на разходите/трансферите по централния бюджет за 2019 г.", "date": "2019.08.28", "title": "МС със сметката: 70.7 млн. лв. ще ни струват местните избори"}
{"url": "https://www.dnes.bg/zvezdi/2019/08/28/kristen-stiuart-s-nova-jena-do-sebe-si.421106", "text": "Кристен Стюарт има ново гадже - сценаристката Дилън Майър. \r\nЗвездата от \"Здрач\" скоро се раздели с манекенката Стела Максуел, но явно бързо е продължила напред, тъй като вече няколко пъти беше забелязана да целува Майър.\r\n\"Кристен прекарва време с Дилън и е много щастлива. Тя излизаше със Стела известно време, докато нещата вървяха, но сега е продължила напред с Дилън. Тя се е фокусирала над забавлението. Двете се виждат колкото се може по-често\", разкриват източнизи на E! News.\r\n \r\nАктрисата преди е казвала, че излиза по срещи само с хора, които я допълват и изкарват най-доброто от нея.\r\nКристен признава, че обича да експериментира със сексуалността си.\r\n \r\n", "date": "2019.08.28", "title": "Кристен Стюарт с нова жена до себе си"}
{"url": "https://www.dnes.bg/politika/2019/08/28/turciia-spria-29-migranti-pri-opit-da-vliazat-u-nas.421125", "text": "Турските сили за сигурност са заловили няколко групи с общо 29 нелегални мигранти, опитващи се да преминат от Турция към България, предава bTV.\r\n\r\nМигрантите били засечени при обиколка на жандармерийски патрул, охраняващ турската граница в района на ГКПП \"Дерекьой\" в окръг Куркларели. Те са били разпределени в седем групи.\r\n\r\nМигрантите се укривали в околностите на селата Демиркьой и Кофчаз - последните селища преди браздата на турско-българската граница, в очакване на подходящ момент да преминат нелегално към България. \r\n\r\nГрупите били съставени от нелегални мигранти от Иран, Пакистан и Афганистан. \r\n\r\nВсичките са предадени на окръжната дирекция по миграция в Къркларели, която отговаря за депортирането на нелегални мигранти.", "date": "2019.08.28", "title": "Турция спря 29 мигранти при опит да влязат у нас"}
{"url": "https://www.dnes.bg/notifikacii/2019/08/28/britanci-ostaviha-3-godishnoto-si-dete-edva-ne-se-udavi.421108", "text": "Британски туристи оставиха без надзор 3-годишното си момиченце, което едва не се удави в басейн в Ахелой. \r\n\r\nСигнал за инцидента е получен в РУП Поморие около 16,30 ч. на 27 август. \r\n\r\nДетето си играело край басейна на хотелски комплекс,  залитнало и паднало. Двамата спасители са го извадили веднага от басейна и са му оказали първа помощ.\r\n\r\nМомиченцето е настанено за наблюдение в отделение \"Реанимация\" към УМБАЛ  Бургас, няма опасност за живота му.", "date": "2019.08.28", "title": "Британци оставиха 3-годишното си дете, едва не се удави "}
{"url": "https://www.dnes.bg/eu/2019/08/28/ursula-fon-der-laien-idva-utre-v-bylgariia.421156", "text": "Новоизбраният председател на бъдещата Европейска комисия Урсула фон дер Лайен ще пристигне утре на посещение в България, съобщават от правителствената информационна служба, цитирани от БТА. \r\n\r\nТя се проведе работна среща с министър-председателя Бойко Борисов в Министерски съвет, където двамата ще обсъдят различни теми от европейския дневен ред и от световната политика.\r\n\r\nПосещението е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент.", "date": "2019.08.28", "title": "Урсула фон дер Лайен идва утре в България"}
{"url": "https://www.dnes.bg/business/2019/08/28/beh-vzema-zaem-s-dyrjavna-garanciia-za-gazovata-vryzka-s-gyrciia.421121", "text": "\"Българският енергиен холдинг\" ще може да сключи договор за държавно гарантиран заем с Европейската инвестиционна банка за изграждането на междусистемната връзка Гърция-България.\r\nНа днешното си заседание Министерският съвет одобри проекта на гаранционно споразумение между Република България и ЕИБ и упълномощи министъра на финансите да го подпише.\n\r\nПрогнозните инвестиционни разходи по проекта за изграждане на междусистемна връзка Гърция-България възлизат на 240 млн. евро без ДДС.\r\nПредвидено е този ресурс да бъде осигурен чрез безвъзмездно финансиране от Европейската енергийна програма за възстановяване и от Оперативна програма \"Иновации и конкурентоспособност\", дългосрочно заемно финансиране, обезпечено с държавна гаранция, както и собствен капитал на акционерите от проектната компания \"Ай Си Джи Би\" АД.\r\n                    \n                    \n                \r\n                \r\n                \r\n                Предложеният заем с държавна гаранция за проекта е в размер до 215 млн. лв., период на усвояване 3 години и срок на погасяване 25 години.\n\r\nСъс свое решение от 8 ноември 2018 г. Европейската комисия постанови, че източниците за финансиране на проекта \"Междусистемна газова връзка Гърция - България\" са съвместима държавна помощ. \n\r\nПроектът \"Междусистемна газова връзка Гърция-България\" предвижда изграждането на газопровод, свързващ националните газопреносни мрежи на двете страни. Интерконекторът ще има стратегическа роля за постигането на реална диверсификация на източниците за доставка на природен газ за България и Югоизточна Европа.\r\nЧрез неговото изграждане, като част от развитието на Южния газов коридор, България и съседните й страни ще имат достъп до алтернативни доставки от Каспийския регион, както и до съществуващи и бъдещи терминали за втечнен природен газ.", "date": "2019.08.28", "title": "БЕХ взема заем с държавна гаранция за газовата връзка с Гърция "}
{"url": "https://www.dnes.bg/notifikacii/2019/08/28/dvama-sa-s-opasnost-za-jivota-sled-sbivane-vyv-varnensko.421143", "text": "\r\n\r\n", "date": "2019.08.28", "title": "Двама са с опасност за живота след сбиване във Варненско"}
{"url": "https://www.dnes.bg/cars/2019/08/28/proizvoditelite-na-koli-s-rekordno-niski-pechalbi.421127", "text": " Низходящият тренд в автомобилния бизнес остави дълбоки белези в отчетите на много производители. Десет от най-големите 16 автомобилни компании в света отчетоха спадове на печалбите си през второто тримесечие.\r\nКато цяло, въпреки че браншът все още отчита по-високи приходи от продажби, на фона на огромните разходи работи с най-ниски печалби от почти десет години насам, става ясно от нов анализ на консултантската компания Ernst & Young (EY).\r\nВзети заедно, оперативните печалби на производителите са намалели с 18 процента, а глобалните продажби на нови автомобили се свиват с пет процента. Само четири от 16-те производители, включително BMW, са продали повече автомобили през второто тримесечие, отколкото преди година.\r\n                    \n                    \n                \r\n                \r\n                \r\n                „Глобалната автомобилна индустрия е в криза по отношение на продажбите и печалбата, която в момента все още се обуславя основно от икономическите условия“, казва експертът на EY Константин Гал. Свиващите се пазари означат по думите му по-голям натиск върху цените и падащи маржове – на фона на големите инвестиции в автономните автомобили и електромобилността. За да се овладеят идващите предизвикателства, включително чрез по-строгите ограничения на емисиите, ще се стигне до по-нататъшно задълбочено сътрудничество и партньорства между самите компании, казва Гал.\r\nНо истинските предизвикателства все още са пред индустрията, пояснява Гал. „В следващите години картите ще бъдат размесвани. По-строгите ограничения на емисиите и повишаването на вложенията в електромобилността причиняват безпрецедентни катаклизми - не всички компании ще се справят с тази задача. Разработката и въвеждането на пазарите на двигателите с ниска консумация на гориво, на новите електрически автомобили и новите услуги за мобилност ще изискват огромни инвестиции през следващите години\", пояснява той.\r\n\r\n ", "date": "2019.08.28", "title": "Производителите на коли с рекордно ниски печалби"}
{"url": "https://www.dnes.bg/crime/2019/08/28/hvanaha-52-godishen-otglejdal-marihuana-v-slivensko.421119", "text": "Сливенски полицаи задържаха 52-годишен мъж от село Жельо Войвода, който отглежда в дома си наркотични растения.\r\nПри последвалите процесуално-следствени действия на адреса на мъжа са открити растения от типа на конопа, в напреднал етап на развитие, готови за беритба и 700 грама суха маса, съобщиха от МВР.\r\nПо случая е образувано досъдебно производство за производство на наркотици. Работата продължава под надзора на Районната прокуратурата в Сливен.", "date": "2019.08.28", "title": "Хванаха 52-годишен, отглеждал марихуана в Сливенско"}
{"url": "https://www.dnes.bg/snimka-na-denia/2019/08/28/vreme-bez-promiana-slynchevo-goreshto-s-temperaturi-do-36-c.421111", "text": "Пореден слънчев и горещ ден ни очаква утре. През нощта ще бъде ясно и почти тихо. Утре ще е слънчево, след обяд в низините - горещо. Ще духа слаб до умерен вятър от изток-североизток. Според  максималните температури ще бъдат 31-36 градуса.\r\nПо Черноморието ще бъде предимно слънчево. Ще духа до умерен вятър от изток-североизток. Максималните температури ще бъдат 28-30 градуса. Температурата на водата ще бъде 27-28 градуса. Вълнението на морето ще бъде 2-3 бала.\r\nНад планините ще бъде предимно слънчево. Ще духа умерен до силен вятър от изток-североизток. Максималната температура на височина 1200 м ще бъде около 25 градуса, на 2000 м - около 16 градуса.\r\r\n                \r\n                \r\n                В петък и събота времето ще се задържи без съществена промяна - предимно слънчево, в следобедните часове с временни увеличения на облачността, повече в петък, но с много малка вероятност за превалявания.\r\nЩе остане горещо, с максимални температури над 30 градуса, на места ще достигат 35-36 градуса. Вятърът от изток-североизток ще се запази, ще е слаб до умерен, в Източна България - по-често умерен и с него температурите там временно и слабо ще се понижат.\n\r\n ", "date": "2019.08.28", "title": "Време без промяна: Слънчево, горещо, с температури до 36°C"}
{"url": "https://www.dnes.bg/stranata/2019/08/28/pod-mostovete-na-magistralite-seno-bokluci-che-i-kravi.421103", "text": "Сено, животни, боклуци - всичко това са открили инспекторите на АПИ по време на проверки на основните пътища и магистрали за наличие на нерегламентирано използване на пространството под тях и прилежащите им територии. \n\n\n\r\nПовод за проверките стана пожарът под виадукта на магистрала \"Струма\" при Дупница в средата на месеца. Съоръжението беше сериозно увредено, а укрепването на виадукта ще продължи около 4 месеца и ще струва близо 2 милиона лева. \r\nПроверката обхваща територията на цялата страна. .\r\nИнспекторите от АПИ са установили, че най-често под мостовете се изхвърлят гуми и отпадъци. По време на пресконференцията бяха представени и фрапантни резултати. Оказва се, че земеделски стопани отглеждат животни именно под мостовете на магистралите и съхраняват сено.\r\n                    \n                    \n                \r\n                \r\n                \r\n                От пътната агенция увериха, че нарушителите ще бъдат глобени. \r\nКъдето нарушителите не могат да бъдат открити, почистването ще е за сметка на АПИ. В момента се уточнява колко пари ще са необходими.\r\nОт АПИ очакват почистването да приключи до средата на септември, но подчертаха, че парите за това ще са за сметка на обновяване на маркировката и други дейности, предаде БНТ.", "date": "2019.08.28", "title": "Под мостовете на магистралите - сено, боклуци, че и крави"}
{"url": "https://www.dnes.bg/index/2019/08/28/sindromyt-na-vyrkolaka-17-deca-s-okosmiavane-zaradi-greshno-hapche.421134", "text": "Десетки деца са се сдобили със \"синдрома на върколака\", след като са получили грешно лекарство, признаха испанските власти. \n\r\n17 случаи са регистрирани във Кантабрия, Валенсия и Гранада. \n\r\nДецата са развили симптомите след като се получили лекарство за стомашни болки. Медикаментът обаче съдържал съставка за борба с алопецията, твърдят здравните власти, пише BBC\n\r\n\"Челото, бузите, ръцете, краката и дланите на моят син бяха покрити с коса... Беше много страшно\", описва една майка ситуацията.\n\r\nСлед разследване на испанския здравен регулатор, източникът на синдрома, познат като хипертрихоза, е от формулата на лекарство против киселини при деца. \r\n                \r\n                \r\n                \r\nВ партидата било открито голямо количество миноксидил, съставка, която стимулира растежа на косата, обясняват здравните власти. \n\r\nДоклад, публикуван на сайта на здравния регулатор Aemps твърди, че лекарството е било разпространено от фармацевтична компания в район Малага. \n\r\nНай-ранните случаи са регистрирани през юли месец и продуктът е вече изтеглен от пазара. \n\r\nЗдравното министерство на страната заяви, че партида от лекарството е било грешно етикирано и е било сгрешено заради \"вътрешна грешка\". Дистрибуторският център на фармацевтичната компания е затворен, докато разследването продължава. \n\r\nМеждувременно медиците успокояват родителите, че до няколко седмици излишната коса по телата на децата им ще опада.", "date": "2019.08.28", "title": "Синдромът на върколака: 17 деца с окосмяване заради грешно хапче"}
{"url": "https://www.dnes.bg/eu/2019/08/28/treto-dete-ucheshto-do-notr-dam-s-povisheno-olovo-v-kryvta.421158", "text": "\r\nТрето дете, чието училище се намира близо до катедралата \"Нотр Дам\" в Париж, е с повишено равнище на олово в кръвта, предаде Франс прес, като се позова на съобщение на френските здравни власти. Според властите обаче \"заразата\" е станала в дома на детето.\n\n\n\r\nПожарът в прочутата парижка катедрала на 15 април стопи няколкостотин тона олово, намиращи се основно в стрелата и покрива на храма. Високи концентрации на този токсичен метал бяха открити в някои учебни заведения около катедралата, пише БТА.\r\nПри третото дете с повишено равнище на олово са установени 52 микрограма олово на литър кръв, което е малко над прага от 50 микрограма, уточни Орелиен Русо, генерален директор на Регионалната агенция по здравеопазване. Той обаче отбеляза, че според извършено разследване излагането на високото съдържание на олово е станало в дома на детето, а не в училището му, което се намира в района на \"Нотр Дам\".\r\n                    \n                    \n                \r\n                \r\n                \r\n                На 6 август здравните власти съобщиха за второ дете с повишено съдържание на олово в организма. Разследването тогава показа, че става дума за \"слаби източници на зараза в дома на детето и за умерени източници в училището му\", каза Русо. Експертът допълни, че в този случай дори заразата да е станала в училището, не е сигурно, че замърсяването там се дължи на пожара в \"Нотр Дам\".\r\nРегионалната агенция по здравеопазване ще публикува в началото на септември пълните резултати от измерванията на олово в кръвта, извършени в Париж през октомври. На този анализ са били подложени още около сто деца, след като в края на юли бяха изследвани 164 деца.", "date": "2019.08.28", "title": "Трето дете, учещо до \"Нотр Дам\" с повишено олово в кръвта"}
{"url": "https://www.dnes.bg/obrazovanie/2019/08/28/dobre-doshli-v-uchilishte-syveti-za-roditelite-na-pyrvolaci.421120", "text": "Четенето е може би най-важното умение, което трябва да усвои всеки първокласник. Като техника то се учи в училище, но любовта към него се възпитава вкъщи още от най-ранно детство. И тук голяма роля имат родителите - ако редовно четат на децата си приказка за лека нощ, ако им подаряват книжки за рождени дни и за други празници, ако ги водят в библиотеки и книжарници, ако ги окуражават да разговарят и обсъждат приказки, случки, книжки и филмчета, то няма как децата да не заобичат словото. Този извод се прави в новото издание на Наръчника за родители \"Добре дошли в първи клас\", подготвено за поредна година от асоциацията \"Родители\" за семействата, които ще имат първокласници в новата 2019/2020 учебна година, пишие БТА.\n                    \n                    \n                \r\n                \r\n                \r\n                \r\nе\n\r\nЗа начинаещите читатели - за първокласниците, са подходящи книгите с едър шрифт и с красиви илюстрации. Ако детето предпочита да чете нещо различно от това, което сте му избрали, не го спирайте. Важното е да получава удоволствие от четенето. Направете библиотека в стаята му - нека книгите са му винаги под ръка. Не противопоставяйте четенето на други любими занимания. Четете приказки в стихове. Римите и ритъмът помагат на детето да запомни текста и лесно да го следи с поглед. Четете по двойки - родителят и детето се редуват да четат интересна история, разказ, приказка. Четете всичко, каквото ви попадне пред очите: надписи по табели, билбордове, менюта, готварски рецепти, етикети в магазините, съветват родителите експертите, подготвили наръчника за първокласниците.\r\nНасърчавайте четенето на глас. Включвайте технологиите - покажете на детето, че електронните устройства не са само за забавление! Намерете различни сайтове и приложения за смарт устройства за учене на цифри и букви, за забавни упражнения по четене - съветват специалистите.\n\r\n\n\r\nВсе повече хора смятат, че ръкописните текстове в тетрадките скоро ще са част от миналото, а за краснопис ще се говори само в старите романи. Дали ще се случи точно така, не се знае, но, така или иначе, на детето в първи клас му предстои да мине през овладяването на писането. Трудностите често произтичат от факта, че вкостяването на китката при децата на тази възраст още не е завършило и това води до бърза умора при писане и влошаване на краснописа, се посочва в наръчника. И се отбелязва, че понякога колкото повече пишат децата, толкова по-нечетливо и грозно става написаното. Затова експертите препоръчват - кратка почивка, която би могла да подобри писането на детето за няколко минути, но не бива и да се прекалява с упражненията.\n\r\nРодителите трябва да се опитат да превърнат писането в игра - да накарат детето да измисля колкото се може повече думи с 3 или 5 букви и да ги записва или пък да напише имената на своите любими герои от филми и книги. Ако въпреки всичките усилия детето продължава да не изписва правилно буквите, да ги струпва една върху друга, да се затруднява прекалено много - потърсете консултация с очен лекар, с логопед и невролог, съветват експертите.\n\r\nВ наръчника се отбелязва, че ако водещата ръка на детето е лявата - място за притеснение няма. Това не е болест, нито нарушение. Насилствената смяна на водещата ръка може да има неблагоприятни последствия върху хармоничното развитие на личността, тъй като прекаленият натиск за ползване на дясната ръка може да доведе до излишен стрес. Ако вашето дете пише с лявата ръка, предупредете учителя и споделете какво може да прави добре то - например няма проблем с писането и рисуването, но не може да реже добре с ножица. Така в училище ще знаят какво да направят, за да му помогнат да усъвършенства уменията си. А родителите може да осигурят на детето специализирани пособия - например ножица за работа с лявата ръка.\n\r\n\n\r\nЧесто родителите споделят, че детето им не се справя с математиката. Това може да се превърне в сериозен проблем, защото децата се нуждаят от стабилни знания по този предмет, за да успеят в по-горните класове, в университета и да имат повече възможности за избор на кариера. Затова намерете начин да превърнете математиката в част от всекидневния живот на детето. Окуражавайте го да използва числата и аритметичните действия в различни дейности от ежедневието - да преброи чиниите на масата, да напазарува стоки за определена сума, да сметне колко още картофа трябват. Така детето започва да разбира смисъла от усвояването на математическите знания - съветват родителите авторите на наръчника. И препоръчват на родителите да накарат детето да сортира различни предмети и да преброи по колко има от всеки вид.\n\r\nДецата трябва да се научат да пишат четливо числата, защото 25 процента от всички грешки в решаването на математически задачи се дължат на нечетливото писане. Обяснете на детето как да решава задачи. Създайте му навик да прочита условието на задачата няколко пъти. Научете го и в най-сложната задача да разпознава отделните части, с които може да се справи стъпка по стъпка. Научете го как да решава задачи наум. Решаването наум помага за автоматизирането на някои действия.\n\r\nВключете новите технологии активно в усвояването на математиката - има достатъчно образователни математически игри, с които детето може едновременно да се забавлява и учи, докато ползва телефон, таблет или компютър. Насърчавайте пространственото и логическото мислене у детето чрез забавни игри - като шах, судоку, танграми, пъзели, съветват родителите експертите.\n\r\n\n\r\nИзборът на ученическата раница, особено когато става въпрос за първокласник, е трудна задача - тя ще се ползва всеки ден, което значи, че трябва да е здрава. Ще трябва да събира доста училищни принадлежности - трябва да е и функционална. Ще се налага детето да я носи само, което изисква раницата да бъде и удобна. Разбира се, трябва да бъде съобразена и с вкуса и желанията на детето. Най-важно обаче е да не застрашава неговото здраве, се препоръчва в наръчника за родители на първокласници.\n\r\nИдеалната раница трябва да отговаря на следните изисквания - теглото й не трябва да превишава 10-15 процента от теглото на детето. Раницата не бива да превишава ширината на раменете, а височината й трябва да е до 30-40 сантиметра, така че да не достига краката на детето, когато е на гърба му. Презрамките на раницата трябва да са широки, меки и с възможност за регулиране, за да може детето да я носи и само по блуза, и с дебело яке. Родителите трябва да научат детето да носи раницата с двете презрамки, за да се предотвратят гръбначни изкривявания.\n\r\n\n\r\nЧрез джобните пари малкото дете се научава да употребява и използва свои собствени, макар и ограничени финанси и да поема отговорност за тях. Хубаво би било въпросът за джобните пари - дали да се дават и в какъв размер, да се обсъди с останалите родители от класа и с класния ръководител още на една от първите родителски срещи, съветват авторите на наръчника. И допълват, че така има шанс да се постигне общо съгласие по тази тема и да има правила, които да важат за всички деца в класа.\r\nНяколко съвета за джобните пари: обяснете на детето смисъла на джобните пари и правилата за използването им, въведете правило за даване на пари назаем на съученик. Заедно с детето направете списък на вредните и забранените за купуване неща. Оставете го само да прави предложения за списъка, вие само му подсказвайте критериите. В никакъв случай не наказвайте детето за изгубени или откраднати джобни пари. То и без това преживява болезнено този \"урок\", съветват от асоциация \"Родители\".\r\n\n\r\nВ реда на нещата е родителите да искат да имат информация за това, което се случва с детето, докато е в училище. Мобилният телефон е един от възможните отговори на тази нужда. Важно е обаче да прецените плюсовете и минусите, когато взимате решение относно това дали и какъв телефон да дадете на детето. \n\r\nЕдно от предимствата то да има телефон в първи клас е, че така имате връзка и знаете как е, къде е и какво се случва с него. Имайте предвид обаче, че по правило използването на телефон по време на час е забранено, така че трябва да се съобразявате с графика на междучасията, за да звъните на детето, съветват експертите.\n\r\nРисковете от това детето да има \"умен\" телефон в първи клас са устройството да бъде изгубено, повредено или откраднато. Ако устройството е ценно, то това повишава страха и притесненията на детето, а и на родителите. Ако все пак решите да дадете \"умен\" телефон на детето, добре е това да бъде възможно най-евтиният модел. Децата в тази възраст все още лесно се разсейват, което прави загубата на вещи по-вероятна. Не забравяйте, че достъпът до интернет е допълнително изкушение за децата, което разпилява вниманието им в клас. Ето защо, ако устройството позволява, препоръчваме поне в първи клас то да е с ограничено ползване и детето да няма реален достъп до интернет.", "date": "2019.08.28", "title": "Добре дошли в училище! Съвети за родителите на първолаци"}
{"url": "https://www.dnes.bg/mish-mash/2019/08/28/edva-10-dolara-e-bila-pyrvata-zaplata-na-djei-lo.421157", "text": "Световно турне. 38 концерта за два месеца - всичките разпродадени. Години - 50. Последователи в социалните мрежи - 140 млн. Това накратко е визитката на Дженифър Лопес. Певицата, която вече планува сватбата си с атлета Алекс Родригес, впечатлява с красота от корицата на септемврийския брой на Variety.\r\n \r\nОще от началото на кариерата си, Лопес трябва да се справя с трудностите на музикалния бизнес, злите очи и таблоидите, които не спират да я преследват и да пишат всякакви неща за нея - повечето от тях не са истина. Освен това тя се сблъсква и със стериотипите на Холивуд, когато иска да пробие в киното. \"Преди 30 години ми казваха, че щом съм с латиноамерикански произход, ще играя само испански роли. Ще бъдеш прислужницата във филма\", признава тя пред Variety.\r\n \r\nПървата й голяма роля е тази на Селена в едноименния филм, разказващ за живота на музикалната икона. Тя успява да спечели честта след кастинг, на който се явяват още 22 хил. актриси. Тогава Лопес е на 26 години и твърди, че този филм е бил повратната точка в кариерата й. За играта си, тя получава 1 млн. долара, което я превръща в най-скъпоплатената латиноамериканка в света. \r\n \r\nПървата й заплата обаче е далеч от тази колосална сума. Още на 10 години, Лопес започва да помага във фризьорски салон, на който собственикът е познат на майка й. \"Чистех косата, която е паднала при подстижка и миех мивките. Исках 10-те долара, които получих да отидат за неща, които аз желаех. Чувството беше чудесно\", спомня си певицата.\r\n \r\nОще от интервюто на певицата четете в ", "date": "2019.08.28", "title": "Едва 10 долара е била първата заплата на Джей Ло"}
{"url": "https://www.dnes.bg/akoshtete-vqrvaite/2019/08/28/v-germaniia-za-pyrvi-pyt-shte-se-rodi-bebe-panda.421107", "text": "За първи път в Берлин ще се роди бебе панда. Това съобщиха от зоопарка в германската столица. Менг Менг, голяма женска панда, е бременна с поне едно дете, пишат от \"DW\".\r\nТя е предоставена на зоологическата градина в Берлин назаем от Китай и е една от най-големите звезди в зоопарка. Менг Менг и партньорът ѝ, мъжката панда Джиао Кинг, са в Германия от 2017 г.\r\n \r\nОт зоопарка постнаха видео от ултразвук на бременната панда в социалната мрежа Twitter. Те написаха, че така показват \"малка панда със сърце, което бие бързо\".\r\n \r\nБебето трябва да се роди до 2 седмици. Ако всичко мине добре, малкото на Менг Менг ще е първата панда, която се ражда в Германия.\r\n \r\n\"Ние сме много радостни от новината. За застрашени видове като пандите, наследството е страхотен подарък\", коментира директорът на зоологическата градина.\r\n \r\n", "date": "2019.08.28", "title": "В Германия за първи път ще се роди бебе панда"}
{"url": "https://www.dnes.bg/stranata/2019/08/28/voennoslujeshti-obezvrediha-nevzriven-boepripas.421160", "text": "Военнослужещи от Сухопътните войски обезвредиха невзривен боеприпас, открит в гр. Твърдица, съобщиха от пресцентъра на Министерството на отбраната.\r\nНевзривеният боеприпас е открит при извършване на изкопни дейности в града. Веднага е задействан специализиран екип от военно формирование 22 220 - Сливен от състава на Сухопътните войски, с цел разузнаване и последващо унищожаване на боеприпаса.\r\nПри огледа е установено, че това е силно корозирал 122 мм артилерийски снаряд без взривател. Военнослужещите, с ръководител капитан Гавраил Гандев, транспортираха снаряда при спазване на необходимите мерки за безопасност. Той ще бъде унищожен в обезопасен район, извън населени места.", "date": "2019.08.28", "title": "Военнослужещи обезвредиха невзривен боеприпас"}
{"url": "https://www.dnes.bg/index/2019/08/28/ubitite-krai-negovan-se-zapoznali-v-evangelistka-cyrkva.421163", "text": "Намерените убити край Негован Йордан Атанасов и жена му са били членове на една от евангелистките църкви у нас. Според неофициална информация двамата дори са се запознали на една от църквите, пише \"24 часа\".\r\n\"Йордан всеки ден четеше библията, въпреки че цитираше точно пасажи от нея\", разказва една от съседките му. Двамата с жена му купили апартамента в столичния квартал \"Стрелбище\" преди около 5-6 години. Имали и куче - бял лабрадор.\n\n\n\n\r\nДвамата са имали вила в село Литаково, Софийска област. Полицията предполага, че именно там е било извършено и убийството им.\r\nТелата на двамата бяха намерени преди две седмици край Негован.По останките от телата им личат дупки от куршум. При Йордан е открит и проектилът. Той е силно деформиран, но разследващи са го идентифицирали като карибър 22LR. Той е с диаметър 5.6 мм. Типичен е за спортни пистолети, както и за малокалибрени пушки. Самото му име означава дълга пушка.\r\r\n                \r\n                \r\n                С такъв диаметър бе и пистолетът на шесторния убиец от Нови Искър Росен Ангелов. Същият куршум бе открит и в тялото на Милена Шишкова, убита в Костенец от бившия й приятел.\r\nПри него обаче и до днес не е открито оръжие и не се знае пистолет или пушка е. Засега водеща версия е, че е пушка. Причината - малкото, но прецизни изстрели. За разлика от сегашния случай в Нови Искър и в Костенец жертвите са убити с няколко куршума.Вече стана ясно, че има двама задържани за престъплението и в момента се разпитват от органите на реда.", "date": "2019.08.28", "title": "Убитите край Негован  се запознали в евангелистка църква"}
{"url": "https://www.dnes.bg/eu/2019/08/28/v-london-na-protest-sreshtu-razpuskaneto-na-parlamenta.421162", "text": "Лидерът на британските лейбъристи Джереми Корбин и лидерката на либералните демократи Джо Суинсън, написаха писмо до кралица Елизабет Втора, в което протестират срещу плана на премиера Борис Джонсън да преустанови работата на парламента, предаде ДПА, като се позова на британската агенция Прес асошиейшън.\r\nПо-рано днес Борис Джонсън обяви план за преустановяване на работата на парламента от средата на септември до средата на октомври - стъпка, която ще навреди на усилията на депутатите да блокират сценария за Brexit без сделка, пише БТА.\r\nИрландия обяви днес, че няма да промени позицията си за споразумението за Брекзит, договорено между Великобритания и ЕС и включващо предпазен механизъм за ирландската граница, предаде Ройтерс. На въпрос на радио Ар Ти И дали Ирландия трябва да промени позицията си за предпазния механизъм след днешните постъпки на Джонсън, което ще ограничи възможностите на парламента да попречи на Brexit преди крайната дата 31 октомври, ирландският министър на публичните разходи и реформи и на финансите Паскал Донъхоу отвърна \"не\" и допълни, че Brexit без сделка е неизбежен. \"При такава динамична ситуация има много неща, които са възможни между настоящия момент и края на октомври\", допълни министърът и заяви, че Ирландия трябва да стои извън вътрешните спорове във Великобритания.\n\r\n                    \n                    \n                \r\n                \r\n                \r\n                Същевременно британският министър на външните работи Саймън Ковини, който е на посещение в Париж, заяви, че Ирландия няма да подкрепи премахването на предпазния механизъм за Брекзит, предаде Ройтерс. Ковини каза, че въпросът за предпазния механизъм от споразумението за Брекзит и неговото премахване просто не подлежи на предоговаряне.\r\nГлавният преговарящ за Brexit на Европейския парламент Ги Верхофстат също коментира плана на Борис Джонсън да преустанови временно работата на британския парламент. Той каза, че мотото на поддръжниците на Джонсън \"Да си върнем контрола\" никога не е изглеждало толкова зловещо. Верхофстат изрази в качеството си на парламентарист солидарност с онези, които се борят гласовете им да бъдат чути. Той каза, че отменянето на дебата по такива важни въпроси едва ли ще помогне за постигане на стабилни бъдещи отношения между ЕС и Великобритания. Ако Великобритания излезе от ЕС без сделка, то Европейският парламент трябва да одобри това, припомня АП.", "date": "2019.08.28", "title": "В Лондон на протест срещу разпускането на парламента"}
{"url": "https://www.dnes.bg/index/2019/08/28/finansov-motiv-stoi-zad-zverskoto-ubiistvo-krai-negovan.421173", "text": "Користен, финансов мотив стои зад зверското убийство на треньора по борба Йордан Атанасов и жена му Марияна.Телата на двамата бяха намерени във водоема в Негован.\r\nНай-вероятно става дума за скъпи вещи и много пари, които извършителите са искали да вземат. Двама души са задържани и са заподозрени за убийството, информира на извънреден брифинг тази вечер заместник-главният прокурор Иван Гешев. И допълни, че утре прокуратурата ще преценява как да продължи разследването след анализ на доказателствата.\r\nНамерени са и скрити два пистолета в района на Техническия университет, тъй като задържаните са имали договорни отношения за техническа поддръжка с учебното заведение. Мъжете били строителни работници и имат криминални досиета. Задържани са извън София, като са наблюдавани няколко дни.\r\r\n                \r\n                \r\n                Атанасов имал апартамент на бул. \"Витоша\" в софийския квартал \"Иван Вазов\", съседите му разказват, че не са го виждали няколко месеца, там е станало и самото убийство.\r\nГешев нарече убийството много брутално и зверско, а случаят бил изключително сложен. Почти седмица отнело на полицията да разкрие убийството.\n\n\n\r\nВътрешният министър Младен Маринов обясни, че първо се стигнало до извършителите и след това станало ясно кои са жертвите. Той самият бил потресен от начина, по който Йордан и Марияна били убити.\r\nВъпреки, че анализирали 11 000 сделки за продажба на недвижими имоти, проследили сметки на хора, които не са получавали пенсиите си последните месеци, полицията не успяла бързо да установи кои са жертвите. Претърсени били 11 адреса в София, предава БТА.\r\nВ апартамента, в който станало убийството, в кв. \"Иван Вазов\", извършителите дори опитали да замажат кръвта с белина. За да убият треньора и жена му, двамата мъже ползвали заглушител.\r\nС жертвите се познавали поне от година, защото правили ремонт в имотите на семейството. За извършителите полицията предполага с коя кола са пренесли разчленените тела. Поведението на заподозрените (на 44 и 39 години) било съвсем спокойно. Те обаче няколко пъти се върнали на местопрестъплението, което също ги издало.\r\nДъщерята на семейството, която живее в чужбина, но не поддържала добри отношения с тях, се свързала с обща приятелка, защото загубила връзка с родителите си. Така общата позната подала сигнал в полицията.\r\nВътрешният министър допусна, че именно споделяне на информация с работниците за имотното и финансовото състояние на жертвите е причина за престъплението.", "date": "2019.08.28", "title": "Финансов мотив стои зад зверското убийство край Негован"}
{"url": "https://www.dnes.bg/index/2019/08/28/liubov-v-parij-86-godishen-tyrsi-vyzliubenata-si-s-pismo-v-avtobusa.421091", "text": "Той се влюбил в жената от мечтите си по време на случайна среща в парижки автобус. Но Жан Пиер Местон бил толкова очарован от обаятелната дама, че забравил да я попита за името й. \n\r\nИ така 86-годишният французин се отдал на романтично търсене за \"красивата дама\", която също била на 86 г., но \"с лекота изглежда 10 г. по-млада\". Трогателната и сълзлива история плени парижани. \n\r\nЖан Пиер написал писмо на своята възлюбена, в което я призовава да му се обади и разпространил няколко копия на автобусни спирки по маршрута на автобус 46 във френската столица. Именно по тази линия двамата се срещнали за първи път, пише британският \"Телеграф\".\n\r\nТази съвременна любов е съпътствана от написано на ръка писмо, в което той си спомня как са разбрали, че са родени през 1933 г., едва с месец разлика. \r\n                \r\n                \r\n                \r\n\"Казах й, че имам рак, а тя ми каза \"И аз\", пише Жан Пиер в писмото си. \n\r\nНаложило му се да поставя отново и отново копия, защото чистачите премахвали писмото му от спирките всяка сутрин. Тук на помощ му се притекли младите парижани, които леко помогнали на съдбата, публикувайки писмото в социалните мрежи. \n\r\nТрикът сработил, защото Жан Пиер е посочил датите на раждане на двамата. Генеалог проследил публично достъпните данни и намерил жена, родена на този ден, намерил номера й и го предал на романтичния парижанин. \n\r\nЩом Жан Пиер се обадил на жената тя мигом разпознала гласа му и двамата си уредили \"рандеву\". \n\r\n\"Ще нося същите дрехи, с които бях облечен в автобуса. Никаква специална прическа, нищо особено. Ще бъда естествен, точно както бях, когато тя ме видя за първи път\", споделя Жан Пиер. \n\r\nСлед срещата той се почувствал отново млад и на седмото небе. \n\r\n\"Като я видях отдалеч тя се усмихваше широко. Лицето й е очарователно, точно както си го спомням\", признава си влюбения Жан Пиер. Но най-вече е доволен, че след срещата вече е наясно: \"Красивата дама\" от автобуса също е свободна, като него!", "date": "2019.08.28", "title": "Любов в Париж: 86-годишен търси възлюбената си с писмо в автобуса!"}
{"url": "https://www.dnes.bg/index/2019/08/28/semeistvoto-na-djoni-i-shtefan-dvama-tatkovci-dve-bebeta.421079", "text": "\r\nДжони и Щефан са двама щастливи татковци, с две бебета. \n\r\nЧувството да видят децата си било неописуемо, а още от самото начало знаели, че ще се справят. \n\r\nДа, Джони и Щефан са двойка. Родителите на Щефан са католици и трудно са приели фактът, че неговият партньор в живота е мъж. \n\r\n\"В началото не беше лесно. Но в крайна сметка той е наш син\", обяснява пред  майката на Щефан. \r\n                \r\n                \r\n                \r\nБаща му пък признава, че било страно, когато младите обявили, че ще имат деца. \n\r\n\"Църквата може да не е съгласна, но след като има две родени деца  просто трябва да го приеме. Няма значение откъде са, те са тук при нас сега\", казва баща му. \n\r\nДо бащинството обаче пътят бил труден. В Германия сурогатното майчинство е забранено, затова двамата дали семенна течност. Така били оплодени две яйцеклетки от дарителка в САЩ. \n\r\n\"Шест месеца по-късно се запознахме с Робин, която износи децата ни\", обясняват двамата. \n\r\nЗа да го направи е получила около 50 000 долара, а самият процес бил още по-скъп.\r\n   ", "date": "2019.08.28", "title": "Семейството на Джони и Щефан: Двама татковци, две бебета!"}
{"url": "https://www.dnes.bg/politika/2019/08/28/ursula-fon-der-laien-v-bg-kakvo-shte-obsyjda-s-borisov.421171", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Новоизбраният председател на бъдещата Европейска комисия Урсула фон дер Лайен ще пристигне утре на посещение в България. \n\r\nТя ще проведе работна среща с министър-председателя Бойко Борисов в Министерския съвет, където двамата ще обсъдят различни теми от европейския дневен ред и от световната политика.\n\r\n\"Интересно да се обсъди е, че тя започна обиколките от Източна Европа. Урсула фон дер Лайен вижда, че има дисбаланс след европейските избори и държавите в Източна Европа се чувстват пренебрегнати. Нейните обиколки показват обръщане на внимание. Тя разбира, че бъдещата ЕК е в дълг на източноевропейските държави\", коментира зам.-външният министър Милен Керемедчиев в \"Денят ON AIR\".\n                    \n                    \n                \r\n                \r\n                \r\n                \r\nПо думите му това е положително, тъй като идвайки тук, с нея могат да се водят преговори относно бъдещия състав на новата ЕК.\n\n\r\n\"Най-важното нещо е бъдещият ни еврокомисар и неговите правомощия. Еврокомисарите ще минат през много тясна цедка, защото ЕП е много по-фрагментиран. По-трудно ще минават решенията и евродепутатите ще бъдат много по-агресивни с въпросите\", обясни Керемедчиев пред .\n\r\nПо думите му ние трябва да подготовим много добре нашия кандидат и да защитим ресора, който искаме.\n\r\nБившият зам.-външен министър коментира и срещата на Г-7, която се проведе в Биариц под ръководството на френския президент.\n\r\n\"Ако предната среща на Г-7 беше шоуто на Тръмп, тази беше шоуто на Макрон. Той успя да измъкне лидерството за всички предложения, които бяха направени по време на тази среща\", коментира Керемедчиев.\n\r\nСпоред него предварителната среща на Макрон с Путин и вътрешните с Тръмп и Меркел показват, че той успешно заема овакантяващия се престол на лидер на ЕС и го прави агресивно и с много идеи.\n\r\nКеремедчиев посочи, че вкарването на иранския външен министър на срещата, без да се види негативната реакция на Тръмп, е наистина голям успех.\n\r\nБританското правителство поиска от кралицата да прекрати сесиите на Камарата на общините, а тя се съгласи да го направи. Според наблюдатели ходът цели да попречи на парламента да блокира Brexit без сделка. \n\r\nПо думите на Милен Керемедчиев, Борис Джонсън е целял да вкара кралицата в конфликта за Brexit, но тъй като тя има поддържащи правителството функци със съгласието с предложението на Джонсън, му е върнала топката - той да носи отговорност за работата на парламента.", "date": "2019.08.28", "title": "Урсула фон дер Лайен в BG: Какво ще обсъжда с Борисов?"}
{"url": "https://www.dnes.bg/stranata/2019/08/28/4-mlrd-dopylnitelno-no-zashto-falirat-dyrjavnite-bolnici.421170", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         4 млрд. лева са допълнителните плащания за здравеопазване, които не винаги са основателни, каза преди дни управителят на Националната здравноосигурителна каса (НЗОК) д-р Дечо Дечев. Според него в държавните и общинските болници се плаща под масата, а в частните – организирано, като се \"измислят\" различни допълнителни услуги, които да ги оправдаят. \n\r\nНие не знаем срещу какво е нашата вноска, творчеството на болниците е всеки да взема пари кой за каквото иска. Така наречените амбулаторни интервенции се изнесоха в извънболничната помощ и всичко мина на кеш плащане. Това каза за \"Денят ON AIR\" бившият здравен министър д-р Мими Виткова. \n                    \n                    \n                \r\n                \r\n                \r\n                \r\nПо думите ѝ контролът е никакъв, а държавата е абдикирала напълно.\n\n\n\n\r\n\"До момента никой не казва какъв е дефицитът при средствата за здравеопазване. Пациентът е болен, безпомощен човек, който е принуден да плаща\", посочи тя. \n\r\nСпоред нея контролният орган стимулира творчеството да се вземат пари, а у нас за съжаление най-голямата трагедия е, че професионализмът е отстъпил заради мисълта за парите. \n\r\n\"В момента е тотален хаос, дисбалансът е много тежък. Имаме цели региони в страната, които нямат болнична помощ. Няма частна болница, която да е фалирала, въпросът е защо само държавни болници са пред фалит\", коментира още Виткова.\n\r\nПред здравният икономист Аркади Шарков посочи, че липсата на информация в системата е основен проблем. В момента всяко решение се вземало не проактивно, а реактивно.\n\r\n\"Нека не забравяме, че идват избори и всеки, който иска, ще му се даде\", коментира той. \n\r\nПо думите му доплащаме най-много за лекарства, около 65-70%, особено за тези, които касаят сърдечно-съдовите заболявания. Той допълни, че доплащането трябва да се намали, но не да се премахва. \n\r\n\"Никой не знае какво е основен пакет, кой какво заплаща. В развитите държави има ясно определени цени. Нужна е прозрачност\", каза още събеседникът. \n\r\n ", "date": "2019.08.28", "title": "4 млрд. допълнително, но защо фалират държавните болници?"}
{"url": "https://www.dnes.bg/rusia/2019/08/28/sled-sreshtata-na-erdogan-s-putin-ostava-li-turciia-v-nato.421172", "text": "\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Изненадваща визита на Реджеп Ердоган в Русия. Вчера турският президент посети колегата си Владимир Путин, който му показа най-новите модели руски изтребители и хеликоптери. \n\r\nДокато се разхождаха на Московското авиоизложение, със сладоледи в ръка, двамата лидери са обсъдили текущите военни действия в Сирия. \r\nСпоред анализатори Ердоган се надява да убеди Путин да спре бомбардировките над контролираните от сирийските бунтовници райони в северозападните части на страната. \n\n\n\r\nПрез последните седмици силите на режима напредват, което възобнови напрежението между Анкара и Дамаск. \n                    \n                    \n                \r\n                \r\n                \r\n                \r\nТази  среща беше анонсира и бе проведена спешно заради Сирия, също така имаше очаквания да се говори за горещата тема Украйна, но не чухме почти нищо. Това каза за \"Денят ON AIR\" Георги Димов, бивш генерален консул на България в Одрин.\n\r\n\"На всички е ясно, че има противоречия между Турция и Русия\", посочи той. \n\r\n\"Още преди да пристигнат ракетите имаше позиция от страна на Турция, че ще бъдат пускани в действие само при необходимост\", коментира събеседникът пред .\n\r\nДимов подчерта, че силно се надява Турция да остане в НАТО.  \n\r\nПо думите му срещата се е провела на изложение за въоръжение, което е сигнал, че това са основните теми в дневния ред на Москва и Анкара, както и, че от срещата става ясно, че ще се прави геополитически пазарлък. \n\r\n\"Турция е тръгнала по свой път. От своя страна пък и Русия, и Иран са за запазване на териториалната цялост на Сирия\", посочи още той.", "date": "2019.08.28", "title": "След срещата на Ердоган с Путин: Остава ли Турция в НАТО?"}
{"url": "https://www.dnes.bg/akoshtete-vqrvaite/2019/08/28/grim-spored-cveta-na-ochite-za-kakvo-da-vnimavate.421154", "text": "Всяка жена, която се грижи за външния си вид, иска да изглежда перфектно. Гримовете са средството, с което тя може да прикрие някои недостатъци по лицето и подчертае онова, което харесва. \r\nМного жени съчетават грима с цвета на очите си. Казват, че на зелените и кафявите отиват повече нюанси, докато не всичко върви на сините или сивите. \r\nАко искате очите ви да изпъкнат и не изглеждате твърде смешно, трябва да подберете много добре гримовете, които ще използвате. Понякога грешно избраният цвят или поставянето на черен молив могат да променят тяхното излъчване. \r\nЕто как да се гримирате според цвета на очите: \r\n\r\nГримът за тях не бива да е натрапчив. Ако сте със сини очи, забравете за прекалено искрящи или тъмни цветове. За сметка на това може да използвате нежно розово, сребърно, златисто или сенки с перлени отблясъци. Може да замените черната спирала с кафява. Основното правило, което да следвате е да не поставяте никакви зелени нюанси. \r\n                    \n                    \n                \r\n                \r\n                \r\n                На сините очи отиват по-ярки червила. Оцветете устните с оранжево или червено. \r\n\r\nМожете да ги подчертаете с гримове от цветове, които са близки до тях. Кафевите сенки отиват на зелените очи, като ще ви отива и черно в ъгъла на клепача или така наречения опушен грим. Ако сте с по-цветни дрехи, подчертайте очите си с виолетово или светлолилаво. За по-драматичен поглед използвайте медено-златисти оттенъци с бордо. \r\nЗа устните може да изберете кафеникаво, червено или червило в оранжева гама. Достатъчно е да имате някакъв червеникав акцент (сенки, руж, червило), за да изглеждате страхотно. Не бива да ползвате сини или сиви отенъци.\r\n", "date": "2019.08.28", "title": "Грим според цвета на очите - за какво да внимавате?"}
