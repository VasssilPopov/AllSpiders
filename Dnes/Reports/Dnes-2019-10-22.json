{"url": "https://www.dnes.bg/mestni-izbori-19/2019/10/22/direktor-v-stolichno-shkolo-s-agitaciia-v-elektronen-dnevnik.427047", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Директор на столично училище агитира в електронния дневник родителите на учениците си да гласуват за него. Диян Стаматов е кандидат за общински съветник в София. Призивът беше разпространен в социалните мрежи, а за неговата автентичност потвърди самият Стаматов. \r\n\r\n\"Обърнах се към родителите на децата, които се обучават в 119-то училище - за мен това е правилния начин, честния начин, искрения начин, за да знаят каква е моята позиция\", посочи той пред Bulgaria ON AIR. \r\n\r\nСпоред директора на 119-то училище единствената грешка, която е допуснал е, че в съобщението си е обявил номера на бюлетината и на префенцията. По тази причина съобщението е премахнато.\r\n\r\nВ общинската избирателна комисия няма постъпила жалба по конкретния случай - затова и членовете се въздържат от коментар.", "date": "2019.10.22", "title": "Директор в столично школо - с агитация в електронен дневник"}
{"url": "https://www.dnes.bg/notifikacii/2019/10/22/zashto-akneto-se-obostria-prez-esenta.427025", "text": "Акнето е мултифакторно възпалително заболяване на кожата, което засяга 2/3 от жените и 1/3 от мъжете по света. Близо 90% от тийнейджърите и 50% от младите хора над 25-годишна възраст имат този проблем.\r\nЗащо грижата за мазната и проблемна кожа е много важна и каква е причината за изострянето на акнето през есента, попитахме д-р Весел Кантарджиев, началник на Клиниката по дерматология към Военномедицинска академия.\r\nПъпките се появяват в определени зони с повишена мастна секреция, а именно лице, гръб, гърди. По думите на специалиста, всяка една възрастова група може да се сблъска с акне на определен етап от живота си, но най-засегнати са подрастващите.\r\n \r\n\"Двата пола са застрашени в еднаква степен, но по-тежките форми се срещат по-често при мъжете, поради по-високата продукция на андрогени (хормони, отделяни от надбъбречната жлеза). Не на последно място, в по-развитите индустриално страни, страдащите от акне са повече, поради по-мръсния въздух и вредностите, на които е изложена кожата ежедневно\", обяснява д-р Кантарджиев.\r\n \r\nХормоналните проблеми, свързани с повишено образуване на андрогени, които от своя страна водят до отделяне на по-голямо количество себум, са основните виновници за образуването на пъпки по кожата.\r\n \r\n\"Най-често в практиката се срещаме със синдрома на поликистозните яйчници. Употребата на анаболни стероиди при спортисти с цел качване на мускулна маса води и до така нареченото стероидно акне. Генетичната предразположеност, неправилната грижа за кожата у дома и прекомерното излагане на слънце, също изиграват важна роля за появата и влошаването на акнето\", коментира началникът на Клиниката по дерматология към ВМА.\r\n\r\n", "date": "2019.10.22", "title": "Защо акнето се обостря през есента? "}
{"url": "https://www.dnes.bg/crime/2019/10/22/otkriha-nezakonen-boen-arsenal-v-kyshta-v-plovdivsko.427028", "text": "Незаконен боен арсенал е иззет от къща в град Баня. Полицейската операция за противодействие на незаконно притежание на оръжие, боеприпаси и взривни вещества е проведена вчера от служители на РУ- Карлово, съобщиха от МВР.\r\nПод наблюдение на районната прокуратура е извършено претърсване на адреса на 72-годишен жител на град Баня. Иззети са пистолет, пушка, части и заготовки за оръжия и около 1500 патрона от различен калибър.\r\nЗаради открит артилерийски гръм с монтирана пиротехническа запалка периметърът около жилището е бил отцепен от полицейски служители, а обитателите - изведени на безопасно разстояние до идване на екип от СОБТ.\r\nПредстои да бъде направена експертиза на обезвредената тротилова пресовка, както и изясняване на произхода на иззетите оръжия и боеприпаси.\r\nС полицейска заповед мъжът е задържан за срок до 24 часа. Срещу него е образувано бързо производство по НК. Работата по цялостното документиране на случая продължават под наблюдението на Районна прокуратура - Карлово.", "date": "2019.10.22", "title": "Откриха незаконен боен арсенал в къща в Пловдивско"}
{"url": "https://www.dnes.bg/index/2019/10/22/chetvyrti-dom-v-astrologiiata-na-semeinite-cennosti.427034", "text": "Всеки дом в астрологията отговаря за различен аспект от човешкия живот. Хороскопът се състои от общо 12, като се смята, че първи, четвърти, седми и десети са най-важните.\r\nЗавъртането на Земята около нейната собствена ос определя разположението на планетите по различните астрологични домове.Според една от системите за разделение, всяка планета стои в един дом за около 2 часа или всичките 12 зодии се извъртат точно за 24.\r\nСлед като ви разказахме по-подробно какво представляват първи, втори и трети дом, днес ще разгледаме следващите два:\r\n\r\n\r\nСвързва се с корените и традициите на всяко семейство. Този дом винаги дава основата, върху която всеки да стъпи, но и определя неговата концепция. Той насърчава изграждането на уютна среда, в която всеки да бъде спокоен. \r\n                \n                \n                Символизира желанието на всеки „да свие гнездо“ и да изпита семейно щастие.\r\n", "date": "2019.10.22", "title": "Четвърти дом в астрологията - на семейните ценности "}
{"url": "https://www.dnes.bg/index/2019/10/22/luvyryt-praznuva-500-godishninata-na-leonardo-no-bez-djokondata.427027", "text": "В четвъртък Лувърът ще открие своята грандиозна изложба, посветена на 500-годишнината от рождението на Леонардо да Винчи. Близо 200 хил. души вече са си купили билет, за да видят шедьоврите на майстора.\r\n162 картини, рисунки, ръкописи, скулптури, предмети на изкуството са събрани в най-голямата експозиция, посветена на творчеството на Да Винчи. Сред тях са 11 от общо около 20 картини, приписвани на Да Винчи. Всяка от въпросните  11 картини е обградена от подготвителни рисунки и недовършени творби,  които обясняват как е била създадена.\r\n\"Да Винчи е нарисувал малко картини - заяви един от кураторите на изложбата Венсан Делиовен. - Редица негови картини са недовършени. Хората обаче са били очаровани.\"\r\n                \n                \n                Най-известната картина на Да Винчи - Джокондата, не е включена в  изложбата. Посетителите няма да видят и най-скъпото платно в света  \"Спасителят на света\". На негово място има копие, нарисувано от учениците от School of Leonardo da Vinci. Кураторите на изложбата положили всички усилия за да наемат оригинала, ала опитите им били неуспешни. Те дори не получили отговор на писмата си.\r\nИзложбата включва впечатляващи рисунки, документи и скици на Да Винчи, както и творби на други ренесансови художници. Експонатите показват изминатия от Да Винчи маршрут между Флоренция, Милано, Мантуа, Венеция, Рим и Франция.", "date": "2019.10.22", "title": "Лувърът празнува 500-годишнината на Леонардо, но без Джокондата "}
{"url": "https://www.dnes.bg/zvezdi/2019/10/22/denis-kueid-se-sgodi-za-mladoto-si-gadje.427041", "text": "Актьорът Денис Куейд се е сгодил за младата си приятелка Лора Савоа. 65- годишният Куейд лично е разкрил в интервю за \"Entertainment Weekly\", че е направил изненадващо предложение за брак на 26-годишната си изгора. Актьорът е задал съдбовния въпрос на любимата си по залез слънце на хавайския остров Оаху.\r\nДенис Куейд разказва, че е планирал да предложи брак на Лора около месец и половина. \"Тя всъщност искаше да си направим селфи, когато аз извадих пръстена отпред и я попитах дали ще се омъжи за мен\", споделя актьорът.\r\n\"Тя е прекрасна жена. Невероятен човек. Не бих могъл да бъда по-щастлив\", допълва Куейд, цитиран от БТА.\r\nЗа връзката между актьора и студентката от Тексаския университет се заговори през юни, скоро след раздялата на Денис Куейд с друга доста по-млада от него изгора - 32-годишната канадско-френска моделка Санта Озина.\r\n                    \n                    \n                \n                \n                \n                Куейд има зад гърба си три провалени брака - с актрисите Пи Джей Соулс и Мег Райън и с брокерката на недвижими имоти Кимбърли Бъфингтън, от която има 11-годишни близнаци. От брака си с Райън актьорът има 27-годишен син, Джак.", "date": "2019.10.22", "title": "Денис Куейд се сгоди за младото си гадже"}
{"url": "https://www.dnes.bg/obshtestvo/2019/10/22/haigashod-agasian-za-armenskata-kultura.427049", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         С композитора Хайгашод Агасян, говорим за арменските традиции, култура и общество, по повод 75 години от учредяването на сдружение ''Ереван'' в София. Вижте разговора по телевизия Bulgaria ON AIR.", "date": "2019.10.22", "title": "Хайгашод Агасян за арменската култура"}
{"url": "https://www.dnes.bg/notifikacii/2019/10/22/diado-pazi-v-selskata-si-kyshta-oryjiia-i-1500-patrona.427023", "text": "Незаконен боен арсенал е иззет от къща в град Баня. Полицейската операция за противодействие на незаконно притежание на оръжие, боеприпаси и взривни вещества е проведена вчера от служители на Районното управление в Карлово.Това съобщиха от пресцентъра на МВР. \nПод наблюдение на районната прокуратура е извършено претърсване на адреса на 72-годишен жител на Баня. Иззети са пистолет, пушка, части и заготовки за оръжия и около 1500 патрона от различен калибър. \n\r\nЗаради открит артилерийски гръм с монтирана пиротехническа запалка, периметърът около жилището е бил отцепен от полицейски служители, а обитателите – изведени на безопасно разстояние до идване на екип от СОБТ. \r\n                \n                \n                Предстои да бъде направена експертиза на обезвредената тротилова пресовка, както и изясняване на произхода на иззетите оръжия и боеприпаси. \n\r\nС полицейска заповед мъжът е задържан за срок до 24 часа. Срещу него е образувано бързо производство по чл. 339, ал.1 от НК. Работата по цялостното документиране на случая продължават под наблюдението на Районна прокуратура - Карлово.", "date": "2019.10.22", "title": "Дядо пази в селската си къща оръжия и 1500 патрона "}
{"url": "https://www.dnes.bg/stranata/2019/10/22/zaginal-peshehodec-v-ruse-blizkite-mu-na-protest.427040", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Близки на пешеходец, загинал при катастрофа в Русе, излязоха на протест. Те настояват полицията да издири виновния шофьор, който все още е неизвестен. Протестът бе организиран пред Съдебната палата, тъй като хората искат справедливост за нелепата смърт на 41-годишния Пламен Младенов.\n\r\nИнцидентът е станал на 9 октомври вечерта, припомня. Мъжът бива блъснат от автомобил, докато е пресича улицата. Изпада в кома. Пет дни по-късно почива в болницата. \n\r\nШофьорът дори не е спрял, за да помогне, а е избягал от местопроизшествието.\n\r\nВ района, където е блъснат Пламен, често стават инциденти. Въпреки че е осветено и има камери, разпознаването на колата е трудно. Както полицията, така и племенникът на загиналия започват да издирват очевидци. \n                    \n                    \n                \n                \n                \n                \r\nОт прокуратурата заявиха, че са предприети действия за установяване на водача на автомобила. \n\r\nОкръжният прокурор е поканил на среща близките на Пламен, за да ги информира за разследването.", "date": "2019.10.22", "title": "Загинал пешеходец в Русе: Близките му на протест"}
{"url": "https://www.dnes.bg/usa/2019/10/22/amerika-biaga-kato-plyhove-voiskite-na-sasht-se-iztegliat-haotichno-ot-siriia.426994", "text": "Тълпата хвърляше картофи, които отскачаха от бронираните американски машини. \"Какво стана с американците?\", изкрещя един мъж на английски на единствения американски войник, виждащ се в задната част на превозно средство. Войникът гледаше мълчаливо право напред, избягвайки проявата на гняв.\n\r\nТова беше още едно унижение, придружаващо изтеглянето на САЩ, което беше осъществено през последните две седмици с повече бързане и сътресения, отколкото се очакваше - и което сега може да бъде частично отменено, пише Асошиейтед прес.\n\r\nХаосът се дължеше само частично на това, че издадената на 13 октомври заповед на президента Доналд Тръмп беше толкова ненадейна. Освен това изглеждаше, че е имало малко американска подготовка за справяне с последвалата инвазия от страна на Турция, макар че Анкара заплашваше с нея от месеци. \n                    \n                    \n                \n                \n                \n                \r\nА когато нанесе своя удар, Турция удряше на по-широк фронт от очакваното в Североизточна Сирия и беше стряскащо агресивна, като изглежда се опитваше да отстрани войниците на САЩ от пътя си. Турски артилерийски огън и подкрепяни от Турция бойци се приближиха в опасна близост до три американски позиции, заявиха представители на САЩ и кюрдите.\n\r\nВчера конвоят на САЩ преминаваше по улица в населения предимно с кюрди град Камишли, явно насочвайки се извън Сирия, когато му се наложи да понесе проявата на гнева и недоволството на местните жители към американската армия, която някога беше един от най-близките им съюзници, а сега ги изоставяше.\n\r\n\"Америка бяга, като плъхове\", изкрещя на арабски към машините един мъж, показан на видеозапис, публикуван от кюрдската новинарска агенция.\n\r\nЕдна бронирана машина, с американското знаме, развяващо се отзад, се върна назад по улицата и се качи на тротоара, очевидно търсейки начин да заобиколи ядосаните мъже, които напредваха към нея, сочейки с пръсти във въздуха и крещейки обиди.\n\r\nСега цялата обосновка за изтеглянето, която Тръмп изложи - да изведе американските войски от Близкия изток и неговите \"безкрайни войни\", е под съмнение.\n\r\nВместо да напуснат региона, изтеглящите се войски ще се разположат в съседен Ирак, за да се бият срещу групата Ислямска държава, за която мнозина предупреждават, че може да получи нов приток на сили от хаоса в Сирия. Някои американски сили все още са в Източна Сирия, помагайки на кюрдски бойци да защитават петролните находища. Министърът на отбраната Марк Еспър заяви вчера, че обсъжда да ги остави там.\n\r\nТръмп изненада дори разположените на място военни на собствената си страна, когато в телефонен разговор с турския президент Реджеп Тайип Ердоган прие да премести американските войници, работещи заедно с водените от кюрдите сили близо до границата. Три дни по-късно Турция започна своята офанзива с тежки бомбардировки по границата.\n\r\nЗа американските войници не беше ясно докъде ще стигне турската офанзива, но им беше обещано, че няма да бъдат изложени на опасност. Очакваше се операцията да бъде насочена към сектор, намиращ се в центъра на границата, където САЩ и Турция се опитваха да изработят компромисно споразумение за \"безопасна зона\".\n\r\nВисокопоставени представители на Пентагона заявиха неведнъж, че е имало честа комуникация с турците, за да се избегнат инциденти по суша или във въздуха. Но американски представител, запознат със ситуацията на терена заяви, че турските действия са били едностранни и потенциално \"опасни за силите на коалицията и мирни граждани\". Той пожела анонимност, защото няма разрешение да дава информация на медиите.\n\r\nБързо стана ясно, че Турция е по-агресивна от очакваното. Два дни след началото на офанзивата, точно след 21 ч., турска артилерия стреля в близост до добре обозначен американски наблюдателен пункт на хълм край град Кобане, на 70 км западно от тази зона.\n\r\nТурската армия заяви, че е отговаряла на кюрдски обстрел от позиция на около километър от поста. Тя каза, че е взела предпазни мерки, преди да стреля, за да предотврати вреди за американците и е спряла обстрела, след като е \"получила информация\" от армията на САЩ.\n\r\nНо американският представител постави това под съмнение, заявявайки, че американският пост е щял да види кюрдската стрелба и да бъда поставен в готовност.\n\r\nКобане беше сцена на първата голяма битка за прогонване на Ислямска държава през 2014 г., превръщайки се в символ на кюрдско-американското сътрудничество срещу екстремистите. Превземането на Кобане щеше да позволи на Турция да свърже контролираните от нея територии на запад с новозавладените райони в изтока.\n\r\nПентагонът потвърди инцидента и заяви, че е предупредил Турция да избягва действия, които могат да доведат до отбранителна реакция. Нямаше пострадали военни, но американците напуснаха поста.\n\r\n\"Те (турците) създадоха ефекта, който искаха. Тази вечер ние се изтеглихме от там\", съобщи американският представител пред АП в смс.\n\r\nДва дни по-късно Тръмп нареди на всички военни да напуснат Сирия. Еспър заяви пред предаване на Си Би Ес, че \"през последните 24 часа научихме, че те вероятно имат намерение да разширят своето нападения по-на юг и на запад, отколкото беше първоначално планирано\".\n\r\nВ същото време кюрдите обявиха, че са постигнали споразумение с Русия сирийските правителствени сили да се разположат в граничните райони, за да ги защитят срещу турската офанзива.\n\r\nЗакратко войските на САЩ изглежда спряха. Те изчакаха в станалия обект на активни сблъсъци град Манбидж и в стратегическия град Кобане, докато не пристигнаха подкрепяните от Русия сирийски сили. Това беше очевиден ход за спиране на турската експанзия.\n\r\nСлед това подкрепяните от Турция сирийски милиции стигнаха прекалено близко. Те се разположиха на голяма магистрала, издигайки контролни постове и спирайки превозни средства, включително кола с кюрдски политик, когото бойците убиха, както се вижда на придобил широка известност видеозапис.\n\r\nДвижейки се бързо в предоставени от Турция бронирани машини, бойците се придвижиха към град Айн Иса, близо до магистралата, който беше административен център на кюрдските сили и където САЩ имаха значително присъствие. Американският представител заяви, че приближаването им е означавало, че американските войски там не са можели да се движат безпрепятствено или да поддържат комуникационни линии с кюрдските си партньори.\n\r\n\"Ситуацията на терен се влошава бързо\", съобщи представителят. Час по-късно той потвърди, че войските на САЩ са се изтеглили от една от американските бази.\n\r\nСлед това се стигна до още един драматичен контакт с турските сили.\r\nНякои американски войски бяха започнали да напуснат Лафарж, изоставен циментов завод, където се намираше голяма база на коалиционните и кюрдските бойци, на около 50 км южно от Кобане, според представител на водените от кюрди Сирийски демократични сили и Сирийския център за наблюдение на правата на човека, организация наблюдаваща военните \r\nдействия.\n\r\nТова станало известно, карайки подкрепяните от Турция бойци да се приближат към обекта. Американският представител съобщи пред АП, че бойците \"дойдоха много близо\" до базата и \"изложиха на непосредствен риск силите на САЩ на терена\".\n\r\nАмериканците изпратиха самолети, прелитащи над района като \"демонстрация на сила\" и се свързаха с турската армия, за да протестират, съобщи представител на САЩ. След това силите на САЩ напуснаха Лафарж. \n\r\nСирийските кюрдски бойци се сблъскаха с приближаващите се подкрепяни от Турция бойци, но бяха уязвими поради разположението му в пустинята, така че отстъпиха, заяви представителят на СДС. Той съобщи това при условие анонимността му да бъде запазена.\n\r\nНа следващия ден американски военен самолет нанесе удар по част от Лафарж, в която се смяташе, че се намира склад за боеприпаси, за да унищожи запасите и да попречи на попадането им в чужди ръце. Коалицията обясни удара като рутинна мярка.\n\r\nНо представителят на СДС беше бесен. \"Американците избягаха преди конфликта\", каза той. \r\n \r\n/БТА/\r\n \r\n", "date": "2019.10.22", "title": "\"Америка бяга, като плъхове\": Войските на САЩ се изтеглят хаотично от Сирия"}
{"url": "https://www.dnes.bg/rusia/2019/10/22/putin-za-sreshtata-s-erdogan-postignahme-sydbonosni-resheniia.427050", "text": "Преговорите между президентите на Русия и Турция Владимир Путин и Реджеп Тайип Ердоган позволиха да се постигнат съдбоносни решения в Сирия, съобщи руският лидер на пресконференция в Сочи след днешната си многочасова среща с турския си гост в руския черноморски курорт.\r\n\"Не мога да не изразя удовлетворение, че в резултат на доста дълга и напрегната работа успяхме да намерим решения, които след нашите изявления ще бъдат огласени от външните министри на двете страни. Тези решения, според мене, са много важни, ако не и съдбоносни, и ще позволят да се намери изход от твърде острата ситуация, създала се днес на сирийско-турската граница\", каза Путин, предаде ТАСС.\r\nПо думите на руския президент Москва и Анкара смятат за необходимо да се помага на сирийските бежанци да се върнат в родината си, което ще позволи видимо да се облекчи социално-икономическото бреме на страните, приели бежанци. Призоваваме международната общност, особено специализираните агенции на ООН, да оказват по-ефективно хуманитарно съдействие на всички връщащи се сирийци без дискриминация, политизация и предварителни условия, добави той, цитиран от БТА.\r\n                    \n                    \n                \n                \n                \n                Същевременно стана ясно, че руски и турски военни ще извършват общо патрулиране в Северна Сирия,  съобщи днес турският президент Реджеп Тайип Ердоган на пресконференцията  в Сочи след преговорите си с руския лидер Владимир Путин, предаде ТАСС.\r\nБойците на кюрдските формирования от \"Силите за защита на  народа\" (СЗН) ще се изтеглят от сирийските градове Тел-Рифат и Манбидж,  съобщи той. \"В течение на 150 часа терористите от СЗН и техните оръжия  ще напуснат Тел Рифат и Манбидж и ще излязат извън пределите на  30-километровата зона от нашата граница. \r\nТози срок ще започне да тече от  12:00 ч. утре. Укрепените съоръжения  и позиции на групировката ще  бъдат разрушени. След отредените за целта 150 часа ще започне  турско-руско патрулиране на запад и на изток от мястото на провеждане на  операцията \"Извор на мира\", заяви Ердоган, цитиран от ТАСС и ДПА.  \r\nТой обясни, че съвместното патрулиране ще се осъществява на  сирийска територия, в ивица широка 10 км по протежение на границата с  Турция.\r\nСпоред ДПА  това е фактически продължение на предишното   примирие, което трябваше да приключи в 19 ч. по Гринуич тази вечер, но  не става ясно дали то ще продължи и през нощта до 12 ч. утре, когато  започне да тече новият срок.", "date": "2019.10.22", "title": "Путин за срещата с Ердоган: Постигнахме съдбоносни решения!"}
{"url": "https://www.dnes.bg/mish-mash/2019/10/22/rosatom-razsekreti-dokumenti-za-pyrvata-syvetska-atomna-bomba.426979", "text": "След като САЩ пуска атомните бомби над Хирошима и Нагасаки през 1945 година, Съветският съюз бързо започва работа по свое собствено ядрено оръжие. Само 4 години по-късно те успяват да догонят американците, а  показват точно как се е случило това.\r\n\"Първая мълния\" или  RDS-1 е успешно тествана на 29 август 1949 година в Семипалатинският ядрен полигон в Казахстан, но амбициозният проект бил истинска надпревара с времето за съветските учени. Те не просто трябвало да успеят да се вместят в краткия срок, даден им от Йосиф Сталин, но и да го направят в абсолютна тайна. Дори държавната поръчка, която е сред строго секретните документи, които \"Росатом\" публикува, е написана под формата на шифър.\r\n                    \n                    \n                \n                \n                \n                Документът, дълъг три страници и написан на печатна машина през юни 1946 година, инструктира директорът на Бюро №11 Павел Зернов да \"създаде реактивен двигател (C)\" в два варианта, \"използвайки тежко (C-1) и леко гориво (C-2)\" и да го направи под ръководството на Лаборатория №2 на Съветската академия на науките.\r\nУчените, които трябвало всеки месец да предават на правителството до къде е стигнала работата по атомната бомба, били назовавани само с първите букви на имената и фамилиите им. Те са добавени на ръка в документите.\r\nДруги 45 страници от разсекретените документи показват различни етапи от военната програма. Сред тях са схемите, които показват как да бъдат самолетите, които ще измерват и заснемат първият тест на \"Първая мълния\".\r\nАмериканците също публикуваха свои класифицирани документи, които обаче показваха как техните служби за сигурност са разбрали за теста преди 70 години. Администрацията на Труман потвърдила информацията две седмици по-късно. Те знаели, че нещо странно се е случило, просто не можели да кажат какво.\r\nПилотите на Американските военновъздушни сили засекли повишена радиация и предположили, че идва \"някъде от Азия\". Нейният източник можело да е всичко - от избухване на вулкан в Япония, до остатъчна радиация от ядрения тест на САЩ на о. Бикини, изтичане на радиация от централа край Вашингтон или взрив в Съветския съюз.\r\nИзминали 12 дни и на 21 септември американците потвърдили - Съветският съюз е извършил първият си тест на атомна бомба.", "date": "2019.10.22", "title": "\"Росатом\" разсекрети документи за първата съветска атомна бомба "}
{"url": "https://www.dnes.bg/index/2019/10/22/shal-ili-chanta-i-dvete.427022", "text": "Вече ви разказахме за подготовката ни и какво ще променим с есенния си гардероб. Във връзка с това, направихме голяма обиколка из магазините и ви представихме топ 5 на най-красивите мидирокли, които видяхме.\r\nСега продължаваме да ви разкриваме тайните на редактора и по-конкретно – топ 5 на супер чантите, които задължително трябва да имаме през есента.\r\n \r\nЗащото всяка модерна жена знае, че без чантата визията не е същата.\r\n \r\n\r\n \r\nТова лято видяхме същински хит при чантите с въвеждането на малките размери. Макар да не са от най-практичните, то със сигурност компенсират с красота. Едно е сигурно – можете да намерите значително по-евтин еквивалент на оригинала в Mango.\r\n\r\n\r\n \r\nЕдна от водещите тенденции при чантите този сезон е това да бъдат нестандартни и като форма, и като комбинации. Така още с влизането в Zara забелязахме този модел. Защо ни харесва? Защото както ние първи забелязахме него, така и нас първо ще ни забелязват с чантата.\r\n\r\n\r\n ", "date": "2019.10.22", "title": "Шал или чанта? И двете!"}
{"url": "https://www.dnes.bg/obshtestvo/2019/10/22/rodopskata-kaba-gaida-hit-porychvat-ia-i-v-sasht.427003", "text": "Търсенето на родопски каба гайди се увеличава през последните години, твърди Христо Топчиев, майстор на гайди от Смолян, пише БТА. \n\nПоръчки за направа на емблематичния за Родопите музикален инструмент се получават от цялата страна и от българи от Германия и САЩ. През последните дни е засилен интересът към покупка на детски гайди след впечатляващото изпълнение на момче гайдар, участващо в телевизионен реалити формат.\n\r\nНяколко от измайсторените през годината гайди са отпътували отвъд океана по поръчка на българи в Америка.\r\nГайдари от Смолян продължават родопската традиция и дори са създали \"101 каба гайди - Ню Йорк\" . Увеличават се и поръчките за изпращане на гайди към Германия, уточнява Топчиев. Негови каба инструменти са пътували предишни години за купувачи и в Китай. Майсторът е изработил над 100 родопски гайди през 2018 г., а през тази година поръчките също не спират. От 250 до 400 лв. се движат цените на каба гайдите. \n                    \n                    \n                \n                \n                \n                \r\nМалките гайди за деца неочаквано се превърнаха в изключително търсен артикул след разпространяващото се в социалните мрежи видео с изпълнение на талантливо момче гайдар.", "date": "2019.10.22", "title": "Родопската каба гайда хит – поръчват я и в САЩ "}
{"url": "https://www.dnes.bg/knigi/2019/10/22/georgi-gospodinov-s-prestijna-evropeiska-nagrada.427031", "text": "Писателят Георги Господинов спечели една от най-големите централноевропейски награди за литература \"Ангелус\". Романът му \"Физика на тъгата\" беше обявен за най-добрата книга на полски език за 2019 г. на церемония във Вроцлав. Преводът е на Магда Питлак, която също получава награда.\n\r\nДуми на отличената само преди дни с Нобел за литература Олга Токарчук стоят на полското издание на \"Физика на тъгата\". Според нея с книгата на Господинов полският читател най-сетне се среща с един роман, който е част от европейския литературен канон. Тя беше сред първите, които поздравиха автора. Именно на фестивала „Бруно Шулц“ във Вроцлав беше първото появяване на Токарчук в родната й Полша след обявяването на Нобела. \n                    \n                    \n                \n                \n                \n                \r\nОт сцената на театър \"Капитол\" Георги Господинов сподели, че за първи път е бил във Вроцлав преди 20 години точно по покана на Токарчук и че тя е сред хората, които винаги са го окуражавали. \"Сега Вроцлав е град, който трябва да празнува литературата. Ангелът на литературата тази вечер беше с мен, но и с всички хора в този град\", каза авторът.\n\r\nЗа наградата \"Ангелус\" Георги Господинов беше отличен сред шестима писатели от Австрия, Чехия, Русия, Украйна. Отличието за първи път отива при българин, като Господинов е бил номиран за него и преди години за сборника си с разкази \"И други истории\".\n\r\nНобелистката Светлана Алексиевич, украинецът Юрий Андрухович, роденият в Сараево Миленко Йергович също са получавали наградата, която се връчва от 2006 година.\n\r\nМеждувременно осмото българско издание на \"Физика на тъгата\" с корица от Теодор Ушев още може да се намери в книжарниците. На 17 ноември предстои и българската премиера на едноименната анимация, която е вторият филмов проект на тандема Ушев-Господинов. Прожекцията ще е в зала 1 на НДК и е част от програмата на \"Киномания\".\r\n ", "date": "2019.10.22", "title": "Георги Господинов с престижна европейска награда"}
{"url": "https://www.dnes.bg/akoshtete-vqrvaite/2019/10/22/priznacite-che-piete-mnogo-kafe.426897", "text": "Кофеинът безспорно има своите ползи за здравето. Той има антиоксидантни свойства, енергизира и тонизира тялото. Но за да има наистина положителен ефект върху организма, с кафето не трябва да се прекалява.\r\nКонсумацията му трябва да се ограничава в разумни граници. За такива се считат 1-2 чаши кафе на ден. Всичко над тази доза може да окаже негативни ефекти върху здравето. Когато започнем системно да злоупотребяваме с кофеина, ефектите се проявяват все по-настойчиво. Ето и признаците за това, че сме прекалили с кафето и е време да го намалим.\r\n\r\nАко се чувствате напрегнати и тревожни без видима причина е време да помислите кои са причинителите на стрес в ежедневието ви, за да ги намалите. Помислете и върху това колко кафета на ден пиете, защото кофеинът определено въздейства на нервната система и спомага за повишаване секрецията на кортизол в тялото.\r\n                    \n                    \n                \n                \n                \n                \r\nКафе на гладно е лош навик, дори за хора със здрав стомах. Много от нас започват деня си с чаша горещо кафе на празен стомах. С течение на времето този навик може да причини възпаления и раздразнения на стомашната лигавица, което да доведе до гастрит или язва. Кафето е киселинна напитка, която дразни стомаха и предизвиква болки и спазми. Освен това консумирано на гладно, кафето повишава и нивата на стресовите хормони на надбъбречните жлези, което допълнително оказва негативен ефект върху здравето.\r\n", "date": "2019.10.22", "title": "Признаците, че пиете много кафе"}
{"url": "https://www.dnes.bg/stranata/2019/10/22/tir-se-obyrna-po-pytia-smolian-asenovgrad.427037", "text": "ТИР се обърна днес следобед по пътя Смолян- Асеновград в зоната между  Чепеларе и Хвойна, съобщиха очевидци. Информацията бе потвърдена от  полицията в Смолян с уточнение, че в района на катастрофата е въведено  ограничение за преминаване, докато се вдигне от платното преобърнатият  тежкотоварен камион.\r\nКатастрофата е станала в близост до разклона за Богутево, уточнява БТА.  Предполага се, че ТИР-ът се е движил с превишена скорост. Шофьорът не е  пострадал, уточняват от полицията.\r\nДвижението в зоната около инцидента е  в едното платно,  на място е пристигнала тежка техника, с която се  вдига камионът.", "date": "2019.10.22", "title": "ТИР се обърна по пътя Смолян-Асеновград"}
{"url": "https://www.dnes.bg/notifikacii/2019/10/22/dermendjiev-poema-oficialno-nacionalite-po-futbol.427033", "text": "Георги Дерменджиев официално е новият селекционер на националния отбор на България.\r\nТой е утвърден на заседание на Бюрото към Изпълнителния комитет на Българския футболен съюз, съобщиха от футболната централа.\n\nСпециалистът, който заменя на поста подалия оставка Красимир Балъков, ще уточни допълнително имената на хората в своя щаб.\r\n\r\nДерменджиев ще дебютира в контролата срещу Хаити у дома на 14 ноември, а на 17-и е евроквалификацията срещу Чехия в София.\r\n\r\nИзпълнителното бюро също така уважи молбата за напускане на мениджъра на съдиите Илонка Джалева и временно отстрани от длъжност председателя на Съдийската комисия Йордан Сталев, предаде БНР.\r\nНеговите функции ще бъдат поверени на досегашния председател на СК на ЗС-София Костадин Стоичков.", "date": "2019.10.22", "title": "Дерменджиев поема официално националите по футбол"}
{"url": "https://www.dnes.bg/stranata/2019/10/22/moreto-krai-balchik-izhvyrli-trup-na-divo-prase.427012", "text": "Морето край Балчик е изхвърлило труп на диво прасе, от което са взети проби за изследване за евентуална зараза от Африканска чума, съобщиха от пресцентъра на областната управа след заседание на областната епизоотична комисия. \r\n\r\nДивото прасе с тегло около 20 килограма е намерено в района на \"Нов плаж\" силно разложено.\r\n\r\nВ Добричка област няма нови регистрирани случаи на Африканска чума по свинете след прекратяване на бедственото положение в началото на септември, посочват от областната управа. \r\n\r\nДиректорът на Областната дирекция по безопасност на храните д-р Анелия Андонова е информирала, че продължават проверките дали отново не се отглеждат прасета в т.нар. задни дворове, за които стопаните са получили обезщетения за обеззаразяване. По думите й досега в региона не са установени нарушители. \r\n\r\nОбластният управител Красимир Кирилов напомни, че е забранено пасищното отглеждане на свине, както и организирането на пазари за продажбата им.", "date": "2019.10.22", "title": "Морето край Балчик изхвърли труп на диво прасе"}
{"url": "https://www.dnes.bg/politika/2019/10/22/zaharieva-ek-konstatira-che-sme-izpylnili-angajimentite-si.427038", "text": "България е покрила всички препоръки и изпълнила всички показатели по Механизма за сътрудничество и проверка. Европейската комисията препоръча това да е последния доклад по механизма за сътрудничество и проверка, каза пред журналисти днес на извънредна пресконференция в МС вицепремиерът и министър на външните работи Екатерина Захариева.\n\r\nМеханизмът трябва да приключи с решение на ЕК, но преди това Комисията трябва да изпати доклада на Европейския парламент. Няма да спекулирам кога това ще се случи, каза Захариева. Разбирам, че до края на мандат на тази Комисия има малко време, но е важно че за първи път ЕК ясно и категорично констатира изпълнение на ангажиментите на България по всички шест показателя на Механизма. Реформите, независимо от този механизъм ще продължат, каза Захариева.Това което предстои, е работа, подчерта Захариева, цитирана от БТА.\r\n                    \n                    \n                \n                \n                \n                Продължаваме да работим все по-ефективно срещу престъпността, доказали сме, че имаме и доверието на партньорските служби. Искаме да оправдаваме доверието в противодействието на престъпността и борбата с корупцията, каза министърът на вътрешните работи Младен Маринов, на същата пресконференция.\r\nБългария е изпълнила ангажиментите си, свързани с наблюдението по механизма за сътрудничество и проверка. Комисията предвижда да се посъветва със Съвета на ЕС и Европейския парламент, преди да вземе решение за прекратяването на наблюдението за нашата страна, съобщиха по-рано днес източници от ЕК.", "date": "2019.10.22", "title": "Захариева: ЕК констатира, че сме изпълнили ангажиментите си!"}
{"url": "https://www.dnes.bg/akoshtete-vqrvaite/2019/10/22/otkriha-drevna-poklonnicheska-ulica-v-ierusalim.426951", "text": "В Града на Давид, т.е. в стария град в Йерусалим, археолози се натъкнаха на древна улица, по която поклонници са се придвижвали към Храмовия хълм, съобщи Физ.орг.\n\r\nСпециалистите заключиха, че улицата е била построена по нареждане на  Пилат Понтийски. По време на разкопките бил открит 220-метров участък от  улицата, която свързвала Силоамското езеро с Храмовия хълм. Археолозите  попаднали също на 100 монети, които датират от периода 17-31 г. Те  свидетелстват, че улицата е била построена по времето на Пилат  Понтийски, прокуратора на римската провинция Юдея през периода 26 - 36  г. при управлението на император Тиберий, пише БТА.\r\n\n\r\nУлицата първоначално е била открита още през 1894 г. Била е дълга 600 метра, широка 8 метра и е била построена от плочи от варовик. Смята се, че за целта са били използави 10 хиляди тона скали.\n\r\nСпоред Библията, в Силоам сляп по рождение човек е бил излекуван от Исус Христос. Учените са на мнение, че улицата, свързваща две важни за юдеите и християните светини, е била използвана от поклонници. Освен това Пилат Понтийски може да е наредил да се построи улицата, за да се намалят вълненията сред жителите на Ерусалим, да се подчертае връзката на града с Римската империя и да увековечи името си чрез големи строителни работи.", "date": "2019.10.22", "title": "Откриха древна поклонническа улица в Йерусалим "}
{"url": "https://www.dnes.bg/stranata/2019/10/22/otcepiha-centyra-na-sliven-sled-signal-za-bomba.427026", "text": "Заради сигнал за поставена бомба в магазин за дрехи в центъра на Сливен полицията отцепи част от пешеходната зона на града за около час по обяд. Намерена е бележка, на която пишело, че в обекта има бомба. Последвалата полицейска проверка не е установила наличието на взривно устройство, съобщи говорителят на полицията Първолета Мандинска.\n\nПолицията свали огражденията и вече гражданите могат да преминават по улицата, но магазинът, който е бил обект на заплахата, и съседните два затвориха за 24 часа.\r\n\r\n\"Никой не дойде да ми каже нещо, че трябва да се затвори, че трябва да се излезе и че има някаква опасност. Сега не ме е страх, но преди два часа треперех цялата\", сподели пред БНР жена, която работи в съседен обект.\r\n\r\nВсе още няма повдигнато досъдебно производство и случаят е на етап проверка, каза още говорителят на полицията Първолета Мандинска.", "date": "2019.10.22", "title": "Отцепиха центъра на Сливен след сигнал за бомба "}
{"url": "https://www.dnes.bg/index/2019/10/22/nejelani-i-obyrkani-raboteshtite-ot-es-v-angliia-v-ochakvane-na-brexit.426826", "text": "\r\nПреди 4 месеца холандката Витеке Тепема решила да отвори завеедние в британската столица, но сега новите правила край Brexit и вероятността да бъде върната в Холандия я плашат. \n\r\n\"Те непрекъснато променят условията. Единият ден трябва да носим един формуляр, на следващия искат друг. А и не е ясно дали системата функционира. Това просто те кара да се чувстваш нежелан\", обяснява Тепема пред . \n                \n                \n                \r\nВ ресторант Gezelig само двама от общо 10 работници са британци. \n\r\n\"Вярно е, предстоят трудни месеци, но ние сме се концентрирали върху това да предлагаме вкусна храна\", обяснява главният готвач. \n\r\nОколо 1/4  от работещите в британските барове и ресторанти са чужденци. Заради рисковете край Brexit все по-малко желаещи кандидатстват за позициите. \n\r\nДжулия Агальоти е от скоро в Лондон и според нея политическата ситуация в Англия е враждебна.\n\r\n\"Държат се сякаш искаме да им навредим! Не е така, живеем и си плащаме данъците като всички останали\", казва тя. \n\r\nА Витеке Тепема е убедена, че не иска да се мести. Най-малкото, защото Лондон е неин дом от 20 години.\r\n   ", "date": "2019.10.22", "title": "Нежелани и объркани: Работещите от ЕС в Англия в очакване на Brexit"}
{"url": "https://www.dnes.bg/mish-mash/2019/10/22/protestirashti-v-livan-zapiaha-baby-shark-uspokoiavat-bebe.426993", "text": "\r\nПоследните седмици в Ливан минават под знака на масови протести заради сриващата се икономика, новите данъци и такси и редица други проблеми. \n\r\nНа фона на хилядите хора, излезли на улицата, един момент в събота вечерта показа и човешкото лице на протеста. \n\r\nЕлиан Джабур е карала из Бейрут заедно със сина си, когато се натъква на тълпа от протестиращи. В колата е нейният 15-месечен син Робин. \n                    \n                    \n                \n                \n                \n                \r\n\"Казах им \"Имам бебе, не бъдете прекалено шумни\", споделя жената пред CNN. \n\r\nПротестиращите нямали нищо против. Дори напротив, в опит да успокоят 15-месечния Робин, запели заедно популярната бебешка песен \"Baby Shark\". Простата песен е любима на милиони бебета по света и може би досадна до болка на родителите им. \n\r\nВъпреки това трикът на тълпата подействал и малкия Робин се успокоил. В тълпата дори се появява артистичен ливанец, който влиза в ролята на акула. \n\r\nВидеото станало толкова популярно в Ливан, че съпругът на Елиан го видял преди тя самата да успее да му разкаже за случката. \n\r\nДемонстрациите в Ливан започнаха миналия четвъртък, след като правителството обяви проектозакон с нови данъци, включително такса от 20 цента на ден за WhatsApp. \n\r\nСпоред Елиан Джабур нейното видео е показателно за реалността в Ливан и за децата там. \n\r\n\"Децата в Ливан трябва да имат по-добро бъдеще. Робин ще види видеото, когато порастне и ще знае, че тези ливанци са се борили за него\", казва майката. \r\n ", "date": "2019.10.22", "title": "Протестиращи в Ливан запяха Baby Shark, успокояват бебе"}
{"url": "https://www.dnes.bg/mish-mash/2019/10/22/nai-jenskoto-selo-v-meisce-odjanskie-vse-oshte-chakat-myjko-bebe.426956", "text": "\r\nВ младежката противопожарна бригада в полското село Меисце Оджанские няма нито едно момче. \n\r\nЗа Дженифър Вичорек обаче това е още по-добре. \n\r\n\"Защото те много крещят и са по-бавни. При тях винаги нещата траят много дълго\", казва младата огнеборка. \n\r\n\"Момичетата просто са по-вежливи и внимават повече, слушат какво им се казва\", обяснява Малвина пред . \n                    \n                    \n                \n                \n                \n                \r\nДеветте девойки тренират неуморно и се обучават да дават първа помощ.\n\n\r\nВ това, че те са само момичета няма никаква случайност. В селото момчета не са се раждали от почти 10 г. \n\r\nЗаради това в селото получават съвети от цяла Полша за това как да се заченат момчета. Някои семейства обаче вече имат по 2-3 момичета и нямат желание да опитват да заченат още една рожба, пък била тя и мъжка.\n\r\nЗа окръжния гинеколог Йержи Зигмунд въпросът как може да се повлияе на пола на бебето е вече изтъркан. Той е обаче категоричен, че за нито един от триковете няма научно доказателство. \n\r\nЗа местната католическа църква преобладаващо женското население се превръща в проблем. Но пък местния свещеник не пропуска да отправи молитва към Бог. \n\r\nА ако молитвите помогнат и в селото се роди момче дори и кметството ще отпразнува това знаменателно събитие. \n\r\nСпоред гинеколога Йержи Зигмунд няма нищо страшно в това, че в Меисце Оджанские се раждат само момичета. Дори напротив, казва той - момичетата ще привлекат момчета от другите села и всичко ще си дойде на мястото. Както се случва по целия свят.\r\n   ", "date": "2019.10.22", "title": "Най-женското село: В Меисце Оджанские все още чакат мъжко бебе!"}
{"url": "https://www.dnes.bg/obshtestvo/2019/10/22/ot-babh-pritesneni-ukrivat-se-otkriti-umreli-praseta.427014", "text": "\"Подозирам, че не се съобщава за всички намерени умрели свине. Нямам доказателство, но така се говори\", заяви в отговор на въпрос изпълнителният директор на Българската агенция по безопасност на храните д-р Паскал Желязков пред журналисти в МЗХГ.\r\nД-р Желязков изрази притеснение от факта, че по време на лова не се откриват умрели свине и според него те се укриват.\r\n\"Намерени са само две-три, а би трябвало да са много повече\", коментира той и съобщи, че днес ще има разговор с министъра на земеделието Десислава Танева за изследванията и че в близките дни ще бъдат предприети действия, без да уточни какви.\r\nРъководителят на БАБХ каза още, че от първата седмица на лова е установено, че разписаните мерки трябва да се коригират, тъй като пробите постъпват много бавно и хората трябва да съхраняват простреляния дивеч няколко дни.\r\n                    \n                    \n                \n                \n                \n                \"Затова коригирахме нашите мерки и вече пробите ще постъпват разделени - тези за трихинели ще постъпват в държавните лаборатории, където ще бъдат изследвани, а пробите за африканска чума /АЧС/ - в държавните лаборатории, акредитирани за АЧС, където пробите за заболяването излизат в рамките на деня, в който постъпват. За трихинелата е малко по-бавно, тъй като методите са трудоемки и изискват време\", отбеляза Желязков.\r\nЗапитан каква е картината от изследванията за разпространението на африканската чума по свинете, директорът на БАБХ съобщи, че днес ще докладва на министъра резултатите за първите две седмици. По думите му прави впечатление, че положителните случаи са малко - около 10-15, а малко повече са случаите на трихинела.\r\nНедоволството на свиневъди от ниските обезщетения заради акцията срещу африканската чума по свинете и информациите, че представители на свинекомплекса в Голямо Враново обмислят да съдят държавата, Желязков коментира така: \"Имат право да съдят държавата, каквото решат, ние няма да се страхуваме от техните действия\". Директорът на БАБХ подчерта още, че това, което сега предприема Агенцията, е насочено към дезинфекцията, за да може да започнат действия по репопулация на фермите.\r\n\"Фермата в Ново Враново беше свободна от инфекцията, но когато влезе инфекцията там, те започнаха да претендират половината ферма да бъде отцепена, да се въведат някакви допълнителни мерки за биосигурност и здравите животни да се оставят за отглеждане - нещо, което противоречи на европейските и други нормативни документи\", коментира д-р Желязков.\r\nНовият директор на БАБХ съобщи също, че в последното огнище във Видинско е имало убити около 4000 прасета, 300 от които са майки, които са под специален контрол и добави, че не е чул да имат претенции за ниското обезщетяване, тъй като те още не са обезщетени. Относно това как се определя размерът на обезщетението, той уточни, че се води статистика, която се ползвала за база. Там, където няма, се ползват фактурите на продадените животни от последните месеци, обясни д-р Желязков, пише БТА.", "date": "2019.10.22", "title": "От БАБХ притеснени: Укриват се открити умрели прасета"}
{"url": "https://www.dnes.bg/akoshtete-vqrvaite/2019/10/22/4-zodii-na-koito-noemvri-shte-donese-hubavi-emocii.426898", "text": "Наближаваме края на октомври и поглеждаме към предстоящия ноември с надеждата да бъде по-успешен и щастлив. Ще почерпим информация от месечния хороскоп за ноември като проверим за кои представители на зодиака месецът ще бъде прекрасен и ще им донесе само поводи за усмивки.\r\n\r\nНоември за вас ще е месец, разделен поравно за работата и семейството. Марс ще окаже голямо влияние на работните ви и бизнес дела, като е възможно да възникне известно напрежение, но вие ще съумеете да го туширате. В дома и семейството ще ви очакват много новини от различно естество, които няма да ви оставят да скучаете.\r\nАко успеете да изиграете картите си добре в работата и да сте в добри отношения с хората, от които зависи вашето благополучие и бъдеще, можете да постигнете много. Затова възползвайте се от отдадените възможности.\r\n                    \n                    \n                \n                \n                \n                Бъдете дипломатични, не разчитайте на силови средства да постигнете целите си. Именно дипломатичността ще е ключето към успеха ви.\r\nВашият партньор ще ви подкрепя в плановете и инвестициите, и това ще допринесе за вашата сигурност и увереност, че сте на прав път.\r\nПрез ноември финансовите ви дела ще са в чудесно състояние и няма да имате поводи за притеснение.\r\nЩе имате много възможности да покажете, че не сте наивни в плановете си, а стъпвате на реалистични представи и сте наясно с потенциала си.\r\nВкъщи ще се радвате на хармония, уют и позитивна атмосфера.\r\nПредставителите на зодия Телец, които все още нямат партньор, ще се оглеждат за нова тръпка, но шансовете за връзка няма да са големи.\r\n", "date": "2019.10.22", "title": "4 зодии, на които ноември ще донесе хубави емоции"}
{"url": "https://www.dnes.bg/stranata/2019/10/22/izostavenoto-bebe-v-petrich-ostava-nepriznato.427039", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Изоставеното преди дни бебе в Петрич остава непризнато. То няма име, родители и акт за раждане, въпреки самопризнанията на предполагаемата му майка. Детето вече живее в приемно семейство, съобщава Bulgaria ON AIR.\n\r\nПредпологаемата майка на изоставеното бебе го е гледала поне 7 дни след като родила, на мнение са близки до разследването. Момиченцето било оставено пред лекарския кабинет в Петрич в отлично здраве. \n\r\nДоброто състояние на бебето може да е знак, че майката се е отказала от него, заради срам от съселяните ѝ. \n\r\nАнна Азова вече е минала през един развод и гледа 14-годишния си син сама. Работи като шивачка в местен цех. \n                    \n                    \n                \n                \n                \n                \r\nСпоред източници, близки до разследването, Анна Азова родила детето си в домашни условия в собствената си баня. Споделила това само на майка си и съна си. Но тъй като детото било от мъж, който не желае да бъде в отношения с нея, решила да го остави. \n\r\nС мъжа се виждала в Петрич. Той е криминално проявен, занимавал се с оръжия, твърдят запознати. И не искал дете. Засега пред държавата бебето е с неизвестни родители.\n\r\nКъм момента Анна Азова е разпитана и освободена. Прокуратурата тепърва ще решава дали и какво обвинение ще ѝ повдигне. Очаква се утре полицята да информира обществеността за всички детайли около разследването. \n\r\nВъзможно е да бъдат повдигнати обвинения на Азова.", "date": "2019.10.22", "title": "Изоставеното бебе в Петрич остава непризнато"}
{"url": "https://www.dnes.bg/sofia/2019/10/22/zapochva-stroejyt-na-okolovrystnoto-ot-mladost-do-trakiia.427013", "text": "Започва строителството на над 6 км от Софийския околовръстен път в отсечката от пътен възел \"Цариградско шосе\" до пътен възел \"Младост\", съобщи Агенция \"Пътна инфраструктура\". Инвестицията е за 142,7 млн. лв. с ДДС и средствата са от републиканския бюджет. В момента се извършва подготовка за същинските строителни работи.\n\nСъществуващият двулентов път ще бъде реконструиран в 6-лентов с две локални платна за движение. С новото трасе ще се осигури връзка между автомагистралите \"Струма\" и \"Тракия\", ще се улесни транзитният трафик от АМ \"Европа\" и връзката с граничните пунктове с Турция и Гърция. По договор участъкът трябва да е готов в края на 2021 г.\n                    \n                    \n                \n                \n                \n                \r\nНачалото на проектния участък е при 35-и км, което е малко след края на пътния възел при пресичането на бул. \"Цариградско шосе\" и Софийския околовръстен път. Краят е при 41-и км, където отсечката ще се свързва с реконструирания през 2012 г. участък от Софийския околовръстен път. Отсечката ще бъде с две платна с по 3 ленти за движение в посока или общо 6 ленти, средна разделителна ивица, разделителни ивици между локалите и директното трасе, 2 локални платна и тротоари. \n\r\nПресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. \"Стар Лозенски път\", п. в. \"Патриарх Герман\", п. в. \"Самоковско шосе\", п. в. \"Младост\". Ще бъдат изградени 3 пешеходни надлеза и мостове над р. Искър и р. Кална.\r\nПредвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.\n\r\nИзпълнител на строително-монтажните работи на участъка от път II-18 от км 35 до км 41 е \"ГБС - Инфраструктурно строителство\" АД. Стойност на договора за проектиране и СМР: 142 741 559,46 лв. с ДДС. Строителният надзор е възложен на обединение \"СОП - Юг 2018\". Техният договор е за 1 856 808,00 лв. с ДДС.", "date": "2019.10.22", "title": "Започва строежът на Околовръстното от \"Младост\" до \"Тракия\""}
{"url": "https://www.dnes.bg/business/2019/10/22/kupuvate-imot-kakvo-se-sluchva-na-pazara.427048", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Най-сигурният начин да вложите средства си остава инвестиция в недвижим имот, предава Bulgaria ON AIR.\r\n\r\nКак стоят въпросите с ипотечните кредити, падането на лихвите, какви са спекулациите по темата инвестиции и пари?\r\n\r\nПо темата говорят Деян Василев и Искрен Зографски, експерти по тези финансови въпроси.", "date": "2019.10.22", "title": "Купувате имот? Какво се случва на пазара..."}
{"url": "https://www.dnes.bg/stranata/2019/10/22/verijna-katastrofa-na-asparuhoviia-most-vyv-varna.427036", "text": "Верижна катастрофа с 8 автомобила затрудни движението по Аспаруховия мост във Варна малко след 16 часа. Това съобщиха от КАТ, цитирани от \"Фокус\".\r\n\r\nКолите са се сблъскали в платното в посока от центъра на града към квартал \"Аспарухово\". Засега няма данни за пострадали хора.  Предстои изтегляне на ударилите се автомобили. Засега има затруднения в трафика, но съвсем скоро платната ще са напълно свободни за преминаване, увериха от \"Пътна полиция\".", "date": "2019.10.22", "title": "Верижна катастрофа на Аспаруховия мост във Варна"}
{"url": "https://www.dnes.bg/notifikacii/2019/10/22/zaporiraha-imushtestvo-na-miniu-staikov-za-nad-134-mln-lv.427006", "text": "Комисията за противодействие на корупцията и за отнемане на незаконно придобитото имущество образува производство срещу Миню Стайков, съобщават от комисията.\n\n\r\nДопуснати са обезпечителни мерхи върху имуществото на Стайков и девет свързани с него лица, като сумата надхвърля 134 милиона лева, съобщава .\r\nСобственикът на \"Винпром - Карнобат\" Стайков е обвинен в ръководене на организирана престъпна група за данъчни престъпления и незаконно производство на цигари. \r\nСпецпрокуратурата му повдигна и обвинения за злоупотреба с европари.\r\n\r\n\r\n ", "date": "2019.10.22", "title": "Запорираха имущество на Миню Стайков за над 134 млн. лв."}
{"url": "https://www.dnes.bg/sofia/2019/10/22/fotomigove-topla-esen-zlatna-esen-v-centyra-na-sofiia.427005", "text": "\n\r\nТоплата и слънчева есен продължава да ни радва пред октомври. Макар и утрините вече да са хладни, то в следобедните часове градусите достигат 25, което в съчетание със слънчевото време допринася за почти лятно настроение.\r\n\r\nИ днес стотици столичани изпълниха паркове и градинки в София с желание да се насладят на красивия октомври.\r\n\r\n", "date": "2019.10.22", "title": "Фотомигове: Топла есен, златна есен. В центъра на София"}
{"url": "https://www.dnes.bg/obshtestvo/2019/10/22/rak-na-rabotnoto-miasto-80-hil-smyrtni-sluchaia-v-es-godishno.426984", "text": "Всяка година 53% от смъртните случаи в ЕС, свързани с работата, се дължат на ракови заболявания, заяви социалният министър Бисер Петков. Той откри конференция \"Здравословните  работни места управляват опасните вещества\", която е в рамките на  Европейската седмица по безопасност и здраве при работа - 2019 г.\r\nПо данни от оценки на Международната организация на труда и Европейския  съюз канцерогените са причинителят на по-голямата част от смъртоносните  професионални заболявания в ЕС.\r\nСпоред направените оценки общият брой на хората, които развиват ракови заболявания в резултат на излъчването на канцерогени, надхвърля 120 000 души годишно. Това довежда до почти до 80 000 смъртни случаи годишно.\r\n                    \n                    \n                \n                \n                \n                Бисер Петкова добави, че Европейската комисия е поставила борбата с раковите заболявания, получени на работното място, като един от основните си приоритети.\r\nЗатова през 2018 г. и 2019 г. са били приети три изменения на Директивата за канцерогените и мутагените, които трябва да се въведат в националните законодателства на държавите-членки до 2020 г. и 2021 г. С тези изменения се акцентира върху по-строгите мерки за превенция. Освен това се разширява обхватът на генерираните канцерогени.\r\nСред основните принципи на работниците е да работят в здравословна, безопасна и добре адаптирана работна среда, което включва и защитата от вредното и опасно въздействие на работното място химични агенти, изтъкна Бисер Петкова. Той допълни, че България е привела изцяло националното си законодателство в съответствие с европейските стандарти.\r\nСпоред него обаче законодателството е само едната страна за осигуряване на ефективна защита на работната среда. Реалната дейност се реализира на работните места.\r\nЗатова целта на кампанията е да се запознаят работниците и работодателите не само с правилата и нормите, но и как те да бъдат прилагани най-добре, уточни министърът на труда и социалната политика.", "date": "2019.10.22", "title": "Рак на работното място: 80 хил. смъртни случая в ЕС годишно"}
{"url": "https://www.dnes.bg/obrazovanie/2019/10/22/ponedelnikyt-sled-vota-neucheben-no-prisystven-den.426999", "text": "Денят след първия тур на местните избори- 28 октомври, ще бъде неучебен, но присъствен за учители и ученици в цялата страна, съобщиха за БНР от Министерството на образованието и науката.\r\n\r\nУчилищата могат да организират занимания в този ден, като се запазва провеждането на спортни дейности и на дейности по интереси. \r\n\r\nЗа понеделника след втория тур на изборите - 4 ноември, все още не  взето решение, поясниха от просветното министерство.", "date": "2019.10.22", "title": "Понеделникът след вота - неучебен, но присъствен ден "}
{"url": "https://www.dnes.bg/crime/2019/10/22/shofior-s-nad-2-promila-katastrofira-do-apteka-v-aitos.426980", "text": "Шофьор на камион с 2,69 промила алкохол катастрофира в района на стопанския двор до агро аптека в Айтос, съобщиха от Областната дирекция на МВР - Бургас.\r\n\r\nПри ПТП-то има материални щети от товарен форд \"Транзит\" с бургаски номера, който бил управляван от 33-годишен жител на Айтос.\r\n\r\nУдарът е станал в неделя около 18.35 ч. Служителите от Районно управление – Айтос констатирали, че водачът шофирал след употреба на алкохол с концентрация 2,69 промила.\r\n\r\nАйтозлията е задържан за срок от едно денонощие. По случая е образувано бързо полицейско производство.\r\n ", "date": "2019.10.22", "title": "Шофьор с над 2 промила катастрофира до аптека в Айтос"}
{"url": "https://www.dnes.bg/stranata/2019/10/22/23-godishna-blysna-tri-koli-i-se-parkira-v-dvor-na-kyshta.427009", "text": "Кола, управлявана от 23-годишна жена от Смолян се удари в терасата на къща в града, съобщиха от полицията в областния град. Преди да се забие в жилищната сграда, катастрофиралата кола блъснала и три паркирани коли на улицата.\r\n\r\nПътният инцидент е станал на ул. \"Снежанка\" в областния град. Мазда, управлявана от 23-годишната В.К. връхлетяла след завой върху паркираните на пътното платно три автомобила. Шофиралата млада жена очевидно загубила контрол на  управлението, при което колата се врязала в къща. Автомобилът се спрял при удара в остъклена тераса. \r\n\r\nВ помещенията по това време не е имало хора и няма пострадали.", "date": "2019.10.22", "title": "23-годишна блъсна три коли и се \"паркира\" в двор на къща "}
{"url": "https://www.dnes.bg/muzika/2019/10/22/legendite-se-zavryshtat-bratia-argirovi-s-nova-pesen.427008", "text": "Най-популярният дует в българската поп музика през 80-те години Братя Аргирови се завръща на музикалната сцена с нова песен и нов клип.\r\n\r\nВъв видеото на \"Ние\" участие взимат още Димитър Рачков, Криско, Рафи и Стефан Попов. \r\n\r\nМузиката към парчето е на Искрата, а част от текста е на далматински език. Както е известно дядото на Благовест и Светослав е от Далмация и в негова чест близнаците използват местен фолклорен мотив.\r\n\r\nВидеото на \"Ние\" вижте тук.\r\n \r\n", "date": "2019.10.22", "title": "Легендите се завръщат! Братя Аргирови с нова песен"}
{"url": "https://www.dnes.bg/politika/2019/10/22/turciia-da-pusne-migrantite-edva-li-ne-1117-triabva-nov-konflikt-s-es.427010", "text": "Според вицепремиера Красимир Каракачанов към момента няма заплаха за мигрантски натиск срещу България, но все пак това можело да се случи, ако Турция реши да използва наличието на тези 3 милиона мигранти на своя територия като коз в своята европейска политика. \n\r\nТой обаче смята, че едва ли ще стигне до подобна ситуация. \n\n\n \"Смятам, че в момента Турция няма да си позволи да използва този коз, защото повечето държави от Европейския съюз са по-благосклонни да правят компромис с политиката на Ердоган. Той няма да рискува да влезе в конфликти с ЕС. На него не му трябва още един конфликт. Защото ако ЕС наложи санкции, заедно с ограниченията, наложени от САЩ, това ще доведе до рухване на турската икономика\", каза Каракачанов, цитиран от БТА. \n                    \n                    \n                \n                \n                \n                \r\nТой увери, че България охранява границата си и цялата необходима техника е налична там.\n\r\nАрмията също е в готовност да помага на Гранична полиция, ако се наложи. \n\r\n\"Смятам, че ако се появи такава вълна, ние трябва да я спрем с цената на всичко, включително с използване на сила, като тук нямам предвид използване на огнестрелно оръжие. Има достатъчно други средства. Трябва да сме твърди в това отношение, за да си спасим държавата от евентуални проблеми\", каза вицепремиерът. \n\r\nВ бюджета за 2020 г. ще бъде заложено ново 10-процентно увеличение на възнагражденията на военнослужещите. Това каза в Русе вицепремиерът и министър на отбраната Красимир Каракачанов, цитиран от БТА.\n\r\nПо думите му за две години и половина в армията са се случили повече неща, отколкото за последните 25 години - по отношение на техника, на възнагражденията на военнослужещите, които са повишени на два пъти с по 10 процента, както и на увеличение на наличния състав. \n\r\nПо повод на случая с изнасиленото 16-годишно момиче от двама мигранти от афганистански произход, Каракачанов заяви, че това е поредното престъпление, извършено от подобни хора, \"дошли нелегално в България и се налага ние да ги храним\".", "date": "2019.10.22", "title": "Турция да пусне мигрантите? Едва ли, не ѝ трябва нов конфликт с ЕС"}
{"url": "https://www.dnes.bg/blizak-iztok/2019/10/22/asad-erdogan-iska-da-prisvoi-chast-ot-siriiskata-zemia.427002", "text": "Сирийският президент Башар Асад заяви днес при неочаквано посещение в провинция Идлиб, че битката, която сирийската армия води срещу джихадистите и бунтовниците там, е за да се сложи край на войната, разкъсваща Сирия от 2011 г., предаде Франс прес.\n\r\nСирийският президент пристигна на фронотвата линия в провинция Идлиб за среща с военнослужещите, съобщи агенция САНА, цитирана от ТАСС.\n\n\n\r\nНа сайта на сирийската агенция е качена снимка на Асад, който общува с войниците в селището Ал Хабит, където е разположен един от гарнизоните на сирийската армия.\n\r\n\"Ние винаги сме казвали и пак казваме, че битката за Идлиб е основата за прекратяването на хаоса и за унищожаване на тероризма на цялата сирийска територия\", заяви Асад, цитиран от президентската пресслужба.\n                    \n                    \n                \n                \n                \n                \r\nПо думите му решението да се изпрати сирийската армия към Североизточна Сирия след началото на турската военна операция, не е било политическо решение, а конситуционен и национален дълг. \"Когато се сблъскваме с агресия, всички сирийци са длъжни да застанат рамо до рамо. За съжаление, това не беше така в първите години на овйната и агресията срещу Сирия\", допълни Асад.\n\r\nТой подчерта, че \"за Сирия е еднакво важно всяко късче от нейната земя, и затова първостепенно значение има развитието на военната ситуация. \"Ние сме казвали и продължаваме да казваме, че битката в Идлиб има решаващо значение и ще постави карй на анархията и тероризма във всички части на Сирия\", каза Асад, обръщайки се към военнослужещите. Той обвини Турция в експанзионистки замисли по отношение на северните райони на страната. \n\r\n\"Президентът на Турция открадна от Сирия петрола и житото й, изнесе заводите от Алепо, а сега Ердоган иска да присвои част от сирийската земя с природните й богатства\", цитира думите му САНА.\n\r\nСпоред САНА сирийската армия продължава да установява контрол на селищата в североизточната провинция Хасака на подстъпите към град Тал Тамер и разширява позициите си по трасето Хасака-Алепо.\n\r\nПосещението на Асад е на фона на предстоящата днес среща между президентите на Турция и Русия Реджеп Ердоган и Владимир Путин в Сочи, които ще обсъждат ситуацията в Северна Сирия в контекста на турската военна операция, пише БТА. Освен това се очаква на срещата да бъде засегнат въпросът за зоната за деескалация в Идлиб.\r\n ", "date": "2019.10.22", "title": "Асад: Ердоган иска да присвои част от сирийската земя!"}
{"url": "https://www.dnes.bg/obrazovanie/2019/10/22/vse-poveche-deca-ot-istoricheskite-diaspori-iskat-da-uchat-v-bylgariia.427007", "text": "Всяка година се увеличава броят на децата от историческите български диаспори, които искат да следват у нас, каза днес председателят на фондация \"Българска памет\" Милен Врабевски при откриването на 25-ия есенен семинар на организацията.\r\nСрещата е посветена на европейското дигитално бъдеще и в нея участват близо 200 българчета от Северна Македония, Молдова, Украйна, Албания, Сърбия.\r\nВъзможностите, които предлага България на тези млади хора, никак не са за подценяване, посочи Врабевски. Той допълни, че настоящият екип на Министерството на образованието проявява разбиране по този проблем и се старае да увеличава както местата в университетите за тези младежи, така и размера на стипендиите, които получават.\r\n                    \n                    \n                \n                \n                \n                Децата, които участват в настоящия семинар, са отличници, знаят български и затова е нужно да получат информация какви са възможностите за кариерното им развитие у нас, каза още Врабевски. По думите му целта на фондацията е да продължава да работи по тяхната свързаност със старата родина и младите хора тук.\r\n\"Свързаността\" с диаспорите и децата там не е просто термин, наложен от Брюксел, а има реални измерения, особено като се има предвид, че България е в демографска криза, допълни Врабевски, цитиран от БТА.\r\nКато сериозен проблем председателят на фондация \"Българска памет\" изтъкна липсата на българско училище в Одеса, като припомни, че в този град живеят над 100 хиляди наши сънародници. Зам.-председателят на Асоциацията на българите в Украйна Светлана Драгнева допълни, че все още текат разговори дали училището да бъде в системата на украинското образование, или да е изцяло българско.\r\nПо думите й според Асоциацията по-добър е първият вариант, тъй като сънародниците ни са украински граждани, а и не всички деца ще дойдат да следват в България.\r\nСамо в Бесарабия има около 40 български села, всяко от които с население над 2 хиляди души, каза още Драгнева. По думите й в тях има средни общообразователни училища в рамките на украинската образователна система, в които обаче българският език и литература са задължителни предмети.\r\n ", "date": "2019.10.22", "title": "Все повече деца от историческите диаспори искат да учат в България"}
{"url": "https://www.dnes.bg/health/2019/10/22/7-vyprosa-za-stvolovite-kletki-kak-da-napravim-informiran-izbor.427018", "text": "Тъканта на пъпната връв и кръвта, която се съдържа в нея, са богат източник на стволови клетки, които могат да помогнат за възстановяването на организма.  да се възпроизвеждат и диференцират - да се размножават и превръщат в други клетки или тъкани, ги правят уникални.\r\n\r\nСлед като се роди вашето бебе, стволовите клетки от кръвта и тъканта от пъпната връв могат да бъдат извлечени и запазени за потенциална бъдеща употреба. Този процес е известен като банкиране (съхранение). Ако обмисляте да съхраните стволовите клетки от кръвта и тъканта на пъпната връв на вашето бебе, уверете се, че сте избрали тъканна банка, акредитирана от Изпълнителна агенция по медицински надзор (Изпълнителната агенция по трансплантации).\r\n                    \n                    \n                \n                \n                \n                \r\nКогато решите да съхраните кръв и тъкан от пъпната връв на бебето, вие подсигурявате бъдещото здраве на вашето семейство.\r\nСтволовите клетки, намиращи се в кръвта на пъпна връв, се наричат хемопоетични клетки. Тяхната способност е свързана с възстановяване на имунната и хемопоетичната система. Хемопоетичните клетки се използват за лечение на над 80 различни заболявания - генетични и кръвни, всички видове левкемия и други.\r\nПодобно на клетките, намиращи се в кръвта на пъпната връв, тези, които се съдържат в тъканта ѝ, също крият огромен потенциал. С малко по-различен характер, т.нар. мезенхимни клетки също могат да се разделят, регенерират и диференцират в широк спектър от други видове клетки и тъкани. Стотици са проучванията за потенциала на мезенхимните стволови клетки и тяхното използване за заболявания като диабет тип I, аутизъм, детска церебрална парализа и други. Изследователите виждат огромния потенциал за лечение да бъде използван при състояния, засягащи мускулите и нервната система - като болест на Паркинсон, множествена склероза, спортни травми, Алцхаймер, чернодробна фиброза и рак на белия дроб.\r\nИнформирайте се за последните новости в регенеративната медицина на .\r\n\r\nСтволовите клетки могат да бъдат използвани от бебето, от чиято пъпна връв са извлечени, както и други негови роднини. Те могат да бъдат и дарени за употреба. Изчислено е, че в недалечното бъдеще 1 от всеки 3 души ще се възползва от регенеративната медицина през целия си живот. Съвместимостта между членове на семейството е много висока, а процентът и възможността за отхвърляне на биологичния материал при една евентуална трансплантация е много по-нисък.\r\n\r\nНезависимо как раждате, процесът по извличане на стволови клетки от пъпна връв е напълно безопасен и не е обвързан с никакви рискове или болка и за майката, и за бебето. Процедурата се извършва след прерязването на пъпната връв - дори изборът за отложено клампиране, също не попречва на пробовземането.\r\nПроцесът включва:\r\n- Кръв от пъпна връв: След раждането на вашето бебе, медицинският специалист ще клампира и пререже пъпната връв. След като тя бъде почистена, кръвта се събира и се поставя в специален сак.\r\n- Тъкан от пъпна връв: След като кръвта се отстрани от пъпната връв, вашият лекар ще изреже и част от тъканта, ще я почисти и ще я постави в специален контейнер.\r\n\r\nСлед пробовземането стволовите клетки се транспортират до лаборатория за обработка и съхранение. Информирайте се дали тъканната банка, на която се доверявате, е акредитирана от Изпълнителна агенция по медицински надзор за боравене, обработка и съхранение. Акредитацията гарантира и качеството на услугата по съхранение. Важно е също да научите дали тъканната банка е българска или чуждестранна - т.е. дали извършва дейност като тъканна банка, грижеща се за целия процес по , или като посредник - представител на чуждестранна фирма.\r\nАко фирмата е чуждестранна, трябва да имате предвид, че най-често дейността ѝ зависи и от други посредници. Важно е да знаете и къде точно се намира лабораторията им, подробности относно съхранението и най-вече колко време ще отнеме транспортирането на клетките до нужните за тях условия – най-важният компонент и фактор за съхранение на максимален брой живи клетки.\r\n\r\nОбикновено таксите са две - първоначалната такса покрива договорните взаимоотношения, а втората е за целия период на съхранение. Много семейни тъканни банки предлагат и индивидуални планове на изплащане.\r\n\r\nДаряването на стволови клетки от кръв и тъкан от пъпната връв на вашето бебе може да доведе до животоспасяваща промяна за друго семейство в нужда. Както при всяко дарение, и тук няма разходи по дарението. В България може да дарите в Обществената банка за съхранение, която се намира на територията на Александровска болница. Тук може да научите повече.\r\nВнимателното проучване и информиране е важен фактор за избирането на надеждна банка за съхранение на стволови клетки, на която да се доверите. Всичко, което е важно да знаете относно банкирането в България може да научите на , както и на 0885700003 или 0886953091.", "date": "2019.10.22", "title": "7 въпроса за стволовите клетки - как да направим информиран избор"}
{"url": "https://www.dnes.bg/mish-mash/2019/10/22/tainata-e-razgadana-zashto-stiv-djobs-karashe-bez-nomera.427011", "text": "След смъртта си през 2011 основателят на Apple Стив Джобс се превърна в почти митологична фигура и източник на всевъзможни легенди.\r\nЕдна от най-упоритите е тази за личния му автомобил - Джобс, гласи тя, никога не е слагал регистрационни номера на колата си и непрекъснато е карал в нарушение на закона.\n\r\nКолкото и да не ви се вярва, първата част е самата истина. След завръщането си в Apple през 1997 г.  Джобс многократно е бил засичан с личния си автомобил без номера - нито отпред, нито отзад (впрочем през всичките тези години Стив остана верен на любимия си модел: сребрист Mercedes SL 55 AMG).\n\r\nВ интернет циркулират най-различни обяснения за това - че имал специално споразумение с полицията; че просто всеки път, когато го спрат, си плащал 250-те долара глоба; че искал по този начин да се предпази от фенове и папараци; че самите фенове постоянно му крадели номерата като сувенири; че той смятал калифорнийските номера за прекалено грозни...\n                    \n                    \n                \n                \n                \n                \r\nИстината е много по-проста. Джобс е карал без номера, защото е имал законовото право за това. По негово време щатът Калифорния позволяваше новите автомобили да се карат без регистрационни табели в първите шест месеца, ако случайно купувачът размисли и реши да ги върне. Шефът на Apple просто се възползвал от тази вратичка и на всеки шест месеца връщал старото си AMG и купувал ново.\r\n", "date": "2019.10.22", "title": "Тайната е разгадана! Защо Стив Джобс караше без номера? "}
{"url": "https://www.dnes.bg/snimka-na-denia/2019/10/22/sriada-ni-nosi-temperaturi-do-25-gradusa-ostava-toplo.426977", "text": "Времето през нощта над по-голямата част от страната ще е ясно.Над източните райони ще има ниска облачност или мъгла. Времето ще е тихо, с минимални температури предимно между 5 и 10 градуса.\n\r\nУтре времето ще се задържи топло за сезона и ще е слънчево. Преди обяд над Източна България и на места около Дунава ще има мъгла или ниска облачност. След обяд ще духа слаб източен вятър, прогнозират синоптиците от НИМХ. \n\r\nМаксималните температури ще са между 22 и 27 градуса, в София - около 25 градуса.\n\r\nНад Черноморието в часовете преди обяд ще има мъгла или ниска облачност, а около и след обяд ще бъде слънчево. Ще духа слаб вятър от изток-североизток. \n\r\nМаксималните температури ще са между 20 и 23 градуса. Температурата на морската вода ще е е 20-21 градуса. Вълнението на морето ще бъде 1-2 бала.\n                \n                \n                \r\nНад планините времето ще се остане слънчево и топло. Ще духа слаб източен, само по най-високите части на Рила и Пирин до умерен североизточен вятър. \n\r\nМаксималната температура на 1200 метра ще е около 21 градуса, на 2000 метра - около 15 градуса.\n\r\nАтмосферното налягане през деня слабо ще се понижи, но ще остане по-високо от средното за месеца.\n\r\nВ четвъртък, 24 октомври, и в петък, 25 октомври, времето ще остане топло за сезона, в повечето райони - и слънчево, на места в низините в източната половина от страната след полунощ и в часовете преди обяд ще има ниска облачност или мъгла. Ще бъде почти тихо. \n\r\nПреобладаващите максимални температури ще са между 21 и 26 градуса, минималните - най-често ще бъдат между 6 и 11 градуса, по-високи ще са температурите по Черноморието.", "date": "2019.10.22", "title": "Сряда ни носи температури до 25 градуса, остава топло "}
{"url": "https://www.dnes.bg/notifikacii/2019/10/22/myj-otkradna-lineika-i-pregazi-hora-v-oslo.427004", "text": "Норвежката полиция е арестувала въоръжен мъж, който откраднал линейка и блъснал няколко души в Осло, предадоха ДПА и Франс прес.\r\nМъжът бил заловен след престрелка. Полицията съобщи, че той не е тежко ранен.\r\n\r\nЗасега не е ясно колко души са пострадали при нападението. Норвежка телевизия съобщи, че няколко души са блъснати, а бебе в детска количка е било закарано в болница, пише БТА.\r\n\r\nМотивите за нападението засега не са известни.\r\nМалко по-късно норвежката полиция съобщи, че издирва втори заподозрян за кражбата на линейка в Осло, с която според информациите бяха прегазени няколко души, предаде ДПА. \"Арестувахме един мъж и издирваме жена\", заяви говорител на полицията пред норвежката обществена телевизия.", "date": "2019.10.22", "title": "Мъж открадна линейка и прегази хора в Осло"}
{"url": "https://www.dnes.bg/eu/2019/10/22/ek-bylgariia-ima-napredyk-shte-obmislim-padane-na-monitoringa.427015", "text": "Европейската комисия прие най-новия си доклад за предприетите от България действия за изпълнение на ангажиментите ѝ във връзка със съдебната реформа и борбата с корупцията и организираната престъпност в контекста на механизма за сътрудничество и проверка (МСП).\n\r\nВ днешния доклад се разглежда постигнатият през изминалата година напредък в изпълнението на последните 17 препоръки, дадени от Комисията в доклада ѝ от януари 2017 г. В него със задоволство се отбелязва последователната работа на България по изпълнението на тези препоръки.\n\r\nКомисията е на мнение, че напредъкът на България по линия на МСП е достатъчен за изпълнението на ангажиментите на страната, поети към момента на присъединяването ѝ към ЕС. \n                    \n                    \n                \n                \n                \n                \r\nНеобходимо е България да продължи да работи последователно за превръщането на отразените в доклада ангажименти в конкретно законодателство и за трайното му изпълнение. България трябва да осъществява мониторинг на трайното изпълнение на реформите чрез новосъздаден съвет, който ще функционира след приключване на мониторинга на Комисията, като достигнатите заключения ще се използват в бъдещия диалог с Комисията в рамките на всеобхватния механизъм за върховенството на закона.\nКакто вътрешният мониторинг, така и механизмът, обхващащ целия ЕС, следва да подпомагат устойчивостта и необратимостта на реформите, дори след края на МСП за България. \n\r\nПреди да вземе окончателно решение, Комисията надлежно ще вземе предвид становищата на Съвета и на Европейския парламент.\n\r\nПредседателят на Комисията Жан-Клод Юнкер каза: \"Още в началото на мандата си заявих, че бих искал механизмът за сътрудничество и проверка да приключи при тази Комисия. Разбира се, осъществяването на тази амбиция винаги е зависело от изпълнението на всички изисквания в областта на съдебната реформа и борбата с корупцията и организираната престъпност.\"\n\r\n\"През последните години България отбеляза впечатляващ напредък в изпълнението на препоръките на Комисията. Въпреки че все още са налице предизвикателства, свързани с изпълнението на нужните реформи и поддържането на набраната скорост, отбелязаният от България, напредък понастоящем е достатъчен, за да се обмислят прекратяването на действието на МСП и използването на нови механизми за мониторинг на национално равнище и на равнището на ЕС. Ще чуем внимателно становищата на Парламента и на Съвета, преди да вземем решение\", заяви Юнкер. \n\r\nОт последния си доклад през ноември 2018 г. Комисията наблюдава консолидиране на правната и институционалната рамка, въведена през предходните години. За постигането на резултати в дългосрочен план ще бъдат необходими решимост и последващи действия преди всичко на национално равнище чрез съвета, който ще функционира след приключване на мониторинга и ще бъде съпредседателстван от заместник министър-председателя, отговарящ за съдебната реформа, и от представител на Висшия съдебен съвет. \n\r\nОтговорността за осигуряване на зачитането на върховенството на закона и безпроблемното функциониране на държавата е вътрешна конституционна отговорност на всички национални правителства към техните граждани. Това е отговорност и към Европейския съюз и останалите държави членки. \n\r\nВ тази връзка въпросите, разглеждани от съвета, който ще функционира след приключване на мониторинга, ще бъдат използвани и в диалога с Комисията в рамките на бъдещия механизъм на ЕС за върховенството на закона.\n\r\nВ допълнение към ангажимента за продължаване на реформите, свързани с борбата с корупцията, Комисията отбелязва по-специално ангажимента на българското правителство да въведе процедури относно отчетността на главния прокурор, включително с цел запазване на независимостта на съдебната власт в съответствие с препоръките на Венецианската комисия. Комисията отбелязва също така ангажимента на българските органи да приемат законодателство за отмяна на разпоредби на Закона за съдебната власт, изискващи автоматично временно отстраняване от длъжност на магистрати в случай на наказателно разследване срещу тях и деклариране на членство в професионални сдружения.", "date": "2019.10.22", "title": "ЕК: България има напредък, ще обмислим падане на мониторинга"}
{"url": "https://www.dnes.bg/world/2019/10/22/triudo-specheli-parlamentarnite-izbori-v-kanada.426954", "text": "Канадският премиер Джъстин Трюдо спечели втори мандат на вчерашните парламентарни избори в Канада, но загуби мнозинството си в парламента, предаде Асошиейтед прес.\n\r\nВъпреки загубеното парламентарно мнозинство Либералната партия на Трюдо получи добри резултати на изборите. Либералите са на първо място след вота и имат най-големи шансове за сформиране на правителство. \n\r\nЗагубата на мнозинство обаче означава, че ще имат нужда от подкрепата на опозицията, за да прокарват закони в парламента.\n\r\nСпоред неокончателни резултати Либералната партия печели 157 депутатски места (с 13 по-малко от необходимите 170 за мнозинство в 338-членната долна камара на канадския парламент).\n                    \n                    \n                \n                \n                \n                \r\nКанадците гласуваха за прогресивна програма и за решителни действия срещу климатичните изменения, заяви Джъстин Трюдо, цитиран от Франс прес. Канадците \"отхвърлиха разделението, негативизма\" и строгите икономии, каза още канадският лидер.\n\r\nТрюдо разкритикува по време на предизборната си кампания бюджетните икономии, които според него щяха да последват след евентуална изборна победа на консерваторите, предвождани от Андрю Шиър. Трюдо разкритикува и плановете на опонентите си да отменят данъка върху въглеродните емисии, въведен от правителството на либералите, пише БТА.", "date": "2019.10.22", "title": "Трюдо спечели парламентарните избори в Канада"}
{"url": "https://www.dnes.bg/stranata/2019/10/22/na-83-bai-mancho-lovi-vodata-postroil-e-nad-300-cheshmi.426948", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        83-годишният Зафир Манчев е построил сам над 300 чешми и няколко моста в цялата страна. Посветил се е на това да открива вода, разказва в свой материал Bulgaria ON AIR.\n\r\nСамо на няколко километра от Смолян, но високо сред огромните скали, един човек е намерил своя дом. Живее сам, но не е самотен, защото има мисия в живота – да търси път за водата. Някои го наричат чудак, други луд, а за трети е свят човек. Истината е, че той е обикновен българин само че от друго време.\n\r\nНяма човек в Родопите, който да не е чувал за бай Манчо и уникалната му дарба да проправя път на водата. Още дете възрастният мъж усеща къде има вода. Днес 83-годишния бай Манчо обикаля пеша планините и с помощта на две месингови пръчки лови води. \n                    \n                    \n                \n                \n                \n                \r\nКакво е да даваш цялата си пенсия, за да си полезен на обществото и защо политиката няма място в света на един отшелник? За силата на волята и пътя на водата – разказва Михаела Карабельова. \n\r\n ", "date": "2019.10.22", "title": "На 83: Бай Манчо \"лови\" водата, построил е над 300 чешми!"}
{"url": "https://www.dnes.bg/televizia/2019/10/22/slavi-zapochva-vechernoto-shou-na-slavi-trifonov.426966", "text": "Телевизия \"7/8\" старитира на 4 ноември в 19.00 часа вечерта. \r\nДа стартираш една телевизия е свързана с много условности и правила. Затова не казахме конкретна дата, а след 15 септември. Телевизията ще се разпространява по кабел и сателит, няма да бъде онлайн, уточни Трифонов. \r\nТой избегна връзката с нумерологията, но допълни, че телевизията ще бъде на 78 канал на почти всички оператори.\n\r\n\"Булсатком, които нямат 78 канал ще бъде на 780-ти. В момента шефът на телевизията Евгени Димитров подписва договори\", допълни шоуменът.\n\r\nВ началото телевизията ще стартира с 5-часова програма, която ще стартира в 19:00 часа.\n\r\n\"Ще имаме 5 часа в праймтайм, в които ще се изразяваме свободно. Можем да направим новини, сутрешни блокове, но ще предложим на зрителите нещо различно\", заяви Трифонов.\r\n                    \n                    \n                \n                \n                \n                \"Шоуто на Слави\" ще се трансформира във \"Вечерното шоу на Слави Трифонов\". Началният час ще бъде 22:00 и отново ще бъде водена от него. \r\nТелевизията ще бъде безплатна за зрителите, няма да се доплаща допълнително за нея.", "date": "2019.10.22", "title": "Слави започва \"Вечерното шоу на Слави Трифонов\""}
{"url": "https://www.dnes.bg/notifikacii/2019/10/22/bylgarin-zagina-pri-tejka-katastrofa-v-kipyr.426968", "text": "Българският гражданин Кирил Киров на 38 години загина вчера около 9 часа в района на Пафос, Кипър при тежък пътен инцидент.\r\n\r\nМикробусът, който шофирал, собственост на компания „Кронос“, се удря челно в насрещен автомобил.\r\n\r\nВследствие на удара Кирил Киров загива, а 45-годишният водач на другия автомобил е в тежко състояние в болницата в Пафос, но без опасност за живота.\r\n\r\nКирил живее в Никозия от 10 години, семеен с две деца. Във фирма „Кронос“ работи от три месеца. \r\n\r\nШофирал е без колан, което според разследващите полицаи е причина за фаталния край, съобщи „Труд“.\r\n\r\nОт фирма „Кронос“ ще поемат всички разходи по погребението.\r\n ", "date": "2019.10.22", "title": "Българин загина при тежка катастрофа в Кипър"}
{"url": "https://www.dnes.bg/muzika/2019/10/22/film-vdyhnovi-bg-pevec-da-syzdade-liubovna-pesen.426955", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как се изплува на повърхността след емоционално потъване? Това разказва в дебютната си песен талантливият певец Вениамин Димитров. \n\n\n\r\n\"Историята за песента тръгна от един филм. За 10 минути написах текста. Описваме лирическия герой, който си спомня с тъга за своята любима. Не съм преживявал до такава степен това чувство\", разказа певецът в студиото на \"България сутрин\".\n\r\nСамо 4 месеца след края на музикален формат, в който участва, 22-годишният бургазлия Вениамин успява да реализира първия си самостоятелен проект - \"Потъвам\".\n\r\n\"August Rush\" се казва филмът, по-скоро тръгна от една сцена концепцията за песента. Чувствителен съм и това ми помага за работата ми. След 10 години искам да правя хубава и качествена музика\", обясни певецът.\n                    \n                    \n                \n                \n                \n                \r\nТой сподели, че се надява постепенно да събира собствена аудитория, която да харесва музиката му.\n\r\n\"Васил Найденов, Любо Киров и Графа, Михаела Филева, Мария Илиева - това са имена у нас, които правят качествена музика. Михаела ми даде много добри съвети, дори ѝ бях пратил песента ми предварително. Тя много се зарадва на проекта\", разказа Вениамин Димитров пред .", "date": "2019.10.22", "title": "Филм вдъхнови БГ певец да създаде любовна песен "}
{"url": "https://www.dnes.bg/balkani/2019/10/22/syrbiia-gotova-s-poveche-subsidii-za-da-privleche-folksvagen.426940", "text": "Германският министър на икономиката и енергетиката Петер Алтмайер, който пристига днес на посещение в Сърбия, заяви в интервю за вестник \"Политика\", че Сърбия напредва силно в сферата на икономиката и изграждането на правова държава. Той подчерта, че продължаването на помирението между страните от Балканите и засилването на регионалното сътрудничество са някои от ключовите въпроси в процеса на присъединяване към ЕС.\n\r\n\"Процесът на разширяване в бъдеще още повече ще се ориентира към фактическия напредък в областите на борбата против престъпността и корупцията. Разговорите обаче обхващат и сферата на доброто управление\", каза Алтмайер в интервюто за \"Политика\".\n                    \n                    \n                \n                \n                \n                \r\nЗапитан разчита ли Германия на приноса, който европейските страни, които не са членки на ЕС, могат да дадат, за да бъде засилена позицията на континента като цяло, Алтмайер посочи, че сръбската икономика трябва да се приспособи към дигитализацията.\n\n\n\r\nГоворейки за риска регионът на Западните Балкани да попадне в сферата /на влияние/ на други глобални играчи, германският министър каза, че ЕС трябва да стане по-видим в региона и да засили вече съществуващите инструменти на сътрудничество между ЕС и страните кандидати.\n\r\nНа срещата си днес с германския министър президентът на Сърбия Александър Вучич ще излезе отново с инициатива за привличане на автомобилния гигант Фолксваген в Сърбия. \"Ще дадем всичко от себе си. Сърбия не е член на ЕС като България и Румъния, нямаме и голям пазар като Турция\", каза Вучич за ТВ Пинк, цитиран от вестник \"Данас\". \n\r\nТой обясни, че има технически проблеми поради това, че Сърбия не е член на ЕС, но все пак Сърбия може да предложи субсидии за чуждестранната компания, които другите страни не могат да предложат.\n\r\n\"Вучич и Алтмайер ще разговарят за нови инвестиции и Фолксваген ще бъде една от най-важните теми\", съобщава и белградският вестник \"Блиц\".\n\r\nЩе бъдат подписани договори за две големи фабрики - МTU и Bros, гринфийлд инвестиции за над 300 милиона евро, допълва вестникът, цитиран от БТА.\r\n ", "date": "2019.10.22", "title": "Сърбия готова с повече субсидии, за да привлече Фолксваген"}
{"url": "https://www.dnes.bg/sport/2019/10/22/nash-sumist-grabna-bronzov-medal-na-systezanie-v-osaka.426946", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Да побеждаваш японците в Япония. И то в техния  спорт - сумото. Спорт, който практикуват от древността и преплитат с важни шинтоистки традиции. В \"България сутрин\" гостуваха хората, които познават и цената, но и сладкия вкус на победите - сумистът Пенчо Дочев, който преди дни стана бронзов медалист в категория до 85 килограма в Осака, и неговият треньор - Христо Христов.\n\r\n\"Българите винаги сме били на високо ниво в сумото. Японците имат изградена техника и много трудно може да им се противопоставиш. Започвам със сериозни удари, за да мога да ги пресека. Изградил съм си начин как да се боря срещу японците, с другите се боря по различен начин\", разкри Пенчо Дочев.\n                    \n                    \n                \n                \n                \n                \r\nСумистът ни е тренирал борба и се е пускал в ММА битки. Смята, че те му помагат за представянето му на дохиото.\n\r\n\"Занимавах се 20 години с борба и в НСА се запознах със сумото. Близо 9 години вече се занимавам със сумо. От 2-3 години се занимавам и с ММА\", отбеляза той пред \n\r\n\"Бях сигурен, че ще победи, защото миналата година също победи японец\", сподели треньорът му Христо Христов. \n\r\nИ подчерта, че подготовката преди срещата е много важна за успеха, тъй като по време на срещата нямаш време за тактика. Философията на сумото е да демонстрираш, че излизаш с чисти мисли и чисти ръце, отбеляза той.\n\r\nСледващите големи състезания за Пенчо Дочев са догодина - Републиканско първенство, Европейско първенство в Азербайджан и Световно първенство в Полша.", "date": "2019.10.22", "title": "Наш сумист грабна бронзов медал на състезание в Осака"}
{"url": "https://www.dnes.bg/notifikacii/2019/10/22/izdirvat-18-godishen-izbiagal-ot-zatvornichesko-obshtejitie.426971", "text": "Полицията издирва 18-годишния Мартин Пенчев Шахънски. \r\n\r\nТой е изтърпявал присъда за кражба от 2 години и 9 месеца в затворническо общежитие от открит тип в Смолян, откъдето на 22 октомври е избягал, съобщи МВР.\r\n\r\nМъжът е висок 186 см, с нормално телосложение, кестенява коса, продълговато лице, правилен нос, кафяви очи и татуировки с надписи на ръцете.\r\n\r\nНяма данни да проявява агресия.\r\n\r\nГражданите, които имат допълнителна информация за издирвания или са го забелязали, могат да сигнализират на тел. 112 или в най-близкото РУ. \r\n\r\nАнонимността им е гарантирана.", "date": "2019.10.22", "title": "Издирват 18-годишен, избягал от затворническо общежитие"}
{"url": "https://www.dnes.bg/temida/2019/10/22/9-meseca-zatvor-za-13-pyti-osyjdan-v-kiustendil.426970", "text": "Наказание лишаване от свобода за срок от девет месеца постанови Районният съд в Кюстендил за 36-годишен мъж, управлявал лек автомобил без свидетелство за управление и в едногодишен срок от изтърпяване на друго наказание, съобщиха от Районния съд.\n\r\n\r\n\r\nР. Я. е осъждан 13 пъти. Той е подсъдим по още едно дело в Районния съд в Кюстендил, като е обвинен за същото престъпление, уточниха още от съда.\r\n\r\nСъдът е одобрил сключеното споразумение между Районната прокуратура и защитата на подсъдимия, след като той се е признал за виновен.\r\n\r\nР. Я. ще изтърпи присъдата си при първоначален режим на изтърпяване \"строг\".", "date": "2019.10.22", "title": "9 месеца затвор за 13 пъти осъждан в Кюстендил"}
{"url": "https://www.dnes.bg/politika/2019/10/22/bylgarskite-studenti-v-rusiia-shte-imat-pravo-na-rabota.426963", "text": "Вицепремиерът и министър на външните работи Екатерина Захариева изрази надежда, че българските студенти в Русия скоро ще получат право на почасова работа и стаж, за да могат да се подкрепят сами финансово, съобщи пресцентърът на външното ни министерство.\n\r\n\"Надявам се, че обещанието, което неотдавна пое руската страна - говорихме за това и с министър Лавров, студентите да имат право на почасова работа и стажове, да се случи възможно най-скоро. Информирани сме, че руската страна има предложение за изменение на съответния закон\", заяви Екатерина Захариева на среща с българската общност в Москва, организирана в посолството ни.\n\r\nОколо 600 български аспиранти и студенти се обучават в Русия, повечето от които в Москва. Те са обединени в две организации - Организация на българските студенти в Русия БРАВО и Съвет на българските аспиранти в Русия.\r\n                    \n                    \n                \n                \n                \n                На срещата Екатерина Захариева подкрепи идеята на председателя на организацията на българските студенти \"Браво\" Илиян Сарандалиев в България периодично да се организират срещи на организациите на българските студенти, учещи в чужбина.\n\r\nВъншният ни министър разказа пред българската общност за преговорите си, проведени с руския си колега Сергей Лавров. Тя изрази задоволство от решаването на въпроса с регистрацията на дипломатическия имот на българското посолство в Москва, за чието безвъзмездно и безсрочно ползване получи документ от Лавров. Екатерина Захариева подчерта, че вече са решени по-голяма част от имотните въпроси на Русия в България, като са останали два-три отделни имота, за които руската страна има въпроси.\n\r\n\"Има, например, имот в Панчарево, където се води съдебен спор на дружество на руски граждани в България с Руската федерация. Убедена съм, че нашият съд ще реши този въпрос в най-скоро време\", заяви външният ни министър.\n\r\nЗахариева увери сънародниците ни, че винаги може да разчитат на пълна подкрепа и съдействие от страна на посолството ни и МВнР. Тя обяви, че на предстоящи консултации между министерствата на външните работи на България и Русия ще бъдат обсъдени и консулски въпроси. На тях българската страна ще постави и въпроса за облекчения в издаването и получаването на руски визи за български граждани, включително за българи, които работят в международни организации на територията на Русия - като научния ядрен център в Дубна.\n\r\nЗахариева честити юбилея на българското училище в Москва, което тази година навършва 45 години. \"Работата, която вършите тук, е голяма мисия и голяма отговорност за запазване на връзката с България\", каза външният ни министър и подчерта, че всяка година българската държава увеличава средствата за издържането на българските училища зад граница.\n\r\nЗахариева беше посрещната от деца от българския танцов ансамбъл в Москва, в който участват деца на българи, живеещи и работещи в руската столица. В срещата участваха представители на българския бизнес, български студенти и аспиранти, културни дейци, научни работници, общественици.\r\n ", "date": "2019.10.22", "title": "Българските студенти в Русия ще имат право на работа"}
{"url": "https://www.dnes.bg/crime/2019/10/22/blizyk-na-pacient-napadna-medik-v-speshnoto-v-petrich.426947", "text": "Медик от Спешна помощ в Петрич е била нападната от придружител на пациент, съобщи полицията в града. \r\n\r\nБлизък на човек с влошено здравословно състояние е нападнал служителката. \r\n\r\nСигналът за инцидента е подаден около 16:00 часа на 21 октомври.\r\n\r\nСлужителката е била нападната с удари в рамото от лице продружавано пациент при оказване на медицинска помощ.\r\n\r\nСлед незабавни действия, от полицейски служители, е задържан извършителят на деянието - 32-годишен мъж от град Петрич. За случая е уведомена Районна прокуратура.", "date": "2019.10.22", "title": "Близък на пациент нападна медик в Спешното в Петрич"}
{"url": "https://www.dnes.bg/akoshtete-vqrvaite/2019/10/22/3-zodii-koito-vinagi-se-oplakvat-i-samosyjaliavat.426964", "text": "Тези зодиакални знаци приемат много тежко разделите, разбитите приятелства и връзки, неуспехите, несправедливостите, невъзможността да постигнат мечтите си и да убедят другите в правотата си. Но те не крият емоциите си, не страдат сами, а имат нужда да се оплакват на близките си и да се самосъжаляват пред тях. Така по-лесно се лекуват, искат да излеят всичко на някого, и то няколко пъти. Ето кои са те.\r\n \r\n\r\n \r\nАко Ракът страда, всички ще разберат и видят това. А най-близките му, трябва да го държат за ръка, да го прегръщат и утешават всеки ден, докато минава през труден период. Тези зодии са песимисти, преживяват много тежко и драматично различни случки. Ако нещо лошо се случи, те се отчайват напълно, сякаш са на ръба и започват да очакват още по-лоши неща. Затова изливат мъката си, понякога леко драматизират, оплакват се с часове на близките и не могат да останат сами в такива моменти. Виждат всичко от негативната страна. Често променят настроенията си, самосъжаляват се и не мислят положително за бъдещето.\r\n\r\n", "date": "2019.10.22", "title": "3 зодии, които винаги се оплакват и самосъжаляват"}
{"url": "https://www.dnes.bg/sofia/2019/10/22/momche-s-el-trotinetka-izskochi-na-bulevard-pomete-go-kola.426942", "text": "Лека кола е блъснала младеж с електрическа тротинетка, който е прекосявал неправилно бул. Васил Левски вчера.\r\nИнцидентът се е случил около 15,30 часа вчера, когато е подаден сигнал на номер 112. 16-годишното момче е било откарано в \"Пирогов\" и се е отървало само със счупен крак.\r\nВидео от местопроизшествието публикувано в \"Забелязано в София\" показва, как момчето с тротинетката рязко излиза на булеварда, без да се огледа за идващи коли. Минава пред един почти спрял автомобил, но излизайки в другата лента, водачът на червен голф едва успява да реагира и да скочи на спирачките. Чува се свистене на гуми, но въпреки усилията на шофьора, той блъска момчето.\r\n                    \n                    \n                \n                \n                \n                Потребителите в социалните мрежи са възмутени от случая и настояват ел. тротинетките или да бъдат забранени, или да има повече контрол над тях.\r\n\r\n\r\n\r\n \r\n \r\n \r\n\r\n", "date": "2019.10.22", "title": "Момче с ел.тротинетка изскочи на булевард, помете го кола"}
{"url": "https://www.dnes.bg/crime/2019/10/22/zaloviha-piian-podkaral-kola-s-2-48-promila-alkohol.426969", "text": "Пиян шофьор бе заловен от полицията в добричкото село Безмер, съобщават от Областната дирекция на МВР.\r\n\r\nНа 21 октомври, около 20:30 часа, в селото е спрян за проверка лек автомобил „Сеат” с варненска регистрация, управляван от 35-годишен мъж от с. Йорданово, обл. Силистра. \r\n\r\nПри последвалата проверка за употреба на алкохол с техническо средство, цифровата индикация отчита наличието на 2,48 промила в издишания от водача въздух. Той е задържан за 24 часа. \r\n\r\nПо случая е образувано бързо полицейско производство.", "date": "2019.10.22", "title": "Заловиха пиян, подкарал кола с 2,48 промила алкохол"}
{"url": "https://www.dnes.bg/mestni-izbori-19/2019/10/22/vinagi-gotovi-vseki-deseti-nashenec-navit-da-vzeme-pari-za-svoia-glas.426978", "text": "Над 600 000 българи признават, че биха гласували срещу стимул или по принуда. Това сочат данните от проучване на „Галъп Интернешънъл“, възложено и финансирано от социологическата агенция.\n\r\n\"В дните преди вотове с реална интрига изключително актуална става темата със зависимото гласуване. Поредица журналистически разследвания в евровота ясно показаха, че величината и географията на този тип вот става все по-решаващо обстоятелство за крайния резултат. В момента пък различни места се чуват различни цени на глас до 150 и дори до 200 лв. Подправяне на протоколи, превръщане на бюлетини в невалидни, опити за купуване на цели комисии с цел постигане на по-големи и сигурни разлики в резултатите – това са често обсъждани теми преди всяка кампания\", пишат в своя анализ от агенцията. \n\nВ последното националнопредставително изследване на \"Галъп интернешънъл\", проведено само преди дни, беше зададен въпросът: \"Вие лично, бихте ли, или не бихте приели да гласувате на местните избори за даден кандидат, партия или коалиция срещу заплащане, друг стимул или по принуда?\".\r\n \r\nОказва се, че 11% от всички запитани признават, че биха приели. Още 8% не дават категоричен отговор и заявяват, че не могат да преценят. Тези 11% се равнява условно на над 600 хиляди души – от общо около 5.5 милиона постоянно пребиваващи у нас и имащи право на глас. \n                    \n                    \n                \n                \n                \n                \r\nВсе пак 81% декларират, че не биха взели пари или друг стимул за гласа си. , а останалите 8% не могат да преценят. \n\r\nНай-високи се дяловете на онези, които си признават, че биха гласували при стимул или принуда, сред най-бедните и ниско образованите. Според проучването, сред ромите делът на склонните е 40%. \n\r\nЗа поредна година се установява, че най-младите са и в най-голяма степен склонни на откровеност по въпроса за зависимия вот. Това е и индиректно отражение на демографската ситуация в страната, която се характеризира с все по-сериозна гетоизация сред най-млади възрастови групи. \n\r\n", "date": "2019.10.22", "title": "Винаги готови! Всеки десети нашенец навит да вземе пари за своя глас"}
{"url": "https://www.dnes.bg/zvezdi/2019/10/22/niki-minaj-se-omyji-za-kenet-peti.426975", "text": "Ники Минаж и Кенет Пети са се оженили. 36-годишната рапърка съобщи това, като публикува кратко видео в Instagram с бейзболни шапки, на които пише \"булка\" и \"младоженец\", както и чаши с надписи \"госпожа\" и \"господин\".\r\n \r\nВ клипа са сложени и емотиконки за булка и младоженец. Певицата е написала: \"Оника Таня Мараж Пети, 21.10.2019\". Това е истинското име на Минаж и така се разбира, че тя е сменила фамилията си и вече носи тази на мъжа си.\r\n \r\nФеновете смятат, че така звездата е признала, че се е омъжила в понеделник. Двойката се сдоби с лиценз за сключване на брак през юли. Но Ники и Кенет чакали специален свещеник да извърши церемонията, затова се забавили.\r\n \r\nРапърката и Кенет Пети официално признаха, че са заедно в края на 2018 г. Твърди се, че партньорът на Ники обаче има тъмно минало.\r\n \r\n", "date": "2019.10.22", "title": "Ники Минаж се омъжи за Кенет Пети"}
{"url": "https://www.dnes.bg/blizak-iztok/2019/10/22/putin-se-sreshta-dnes-s-erdogan-kakvo-shte-se-sluchi.426916", "text": "Срещата между руския президент Владимир Путин и турския държавен глава Реджеп Тайип Ердоган, която ще се състои днес в Сочи, привлича вниманието на световните лидери.\r\nОсновната тема, по която ще разговарят двамата лидери, е Сирия на фона на военната операция на турската армия в Североизточна Сирия, която бе прекратена за 120 часа.\n\r\nМеждувременно тази вечер изтича срокът на 120 часовото примирие, договорено между Анкара и Вашингтон в края на миналата седмица, пише БТА.\n\n\n\n\r\nЦелта на примирието е изтегляне от позициите в Северна Сирия на кюрдските Силите за защита на народа, които Анкара смята за терористи, които застрашават сигурността на границата й.\n                    \n                    \n                \n                \n                \n                \r\nОт хода на 120 часовото примирие ще зависи дали Турция ще продължи военната си операция \"Извор на мира\" в Североизточна Сирия или ще се сложи изцяло край на огъня.\n\r\nТурският президент в директно заяви, че ако сирийските милиции не се изтеглят, Турция ще продължи с неотслабваща сила военната си операция.\n\r\nВ същото време наблюдатели смятат, че предстоящата среща Путин-Ердоган ще бъде решаваща за бъдещето на конфликта и може да промени равновесието на силите.\n\r\nИзключителната важност на срещата произтича от факта, че правителствените войски на Башар Асад, който има подкрепата на Путин, но е \"на нож с Ердоган\" се дислоцираха в района на турската военна операция в Северна Сирия.\n\r\nНа срещата в Сочи се очаква Ердоган да постави пред Путин този въпрос.\n\r\n\"С Путин ще обсъдим този проблем. Трябва да намерим начин да го решим\", заяви Ердоган.\n\r\nТурският външен министър Мевлют Чавушоглу заяви, че ако Силите за защита на народа не се изтеглят от Северна Сирия, военна операция \"Извор на мира\" ще продължи оттам, където е била временно прекратена.\n\r\n\"Турция ще преустанови военната операция само при условие, че всички части на СЗН и ПДС (Сили за защита на народа и Партия на демократичния съюз) се изтеглят до 120 часа от областта и не остане нито един техен човек\", каза Чавушоглу. ", "date": "2019.10.22", "title": "Путин се среща днес с Ердоган, какво ще се случи?"}
{"url": "https://www.dnes.bg/world/2019/10/22/ekvador-vyzobnovi-dobiva-na-petrol-sled-razmiricite.426917", "text": "Еквадорската държавна компания \"Петроамазонас\" (Petroamazonas) възстанови обема на добива си на петрол, след като той беше ограничен понеже редица нейни находища бяха окупирани от протестиращи, съобщи министерството на енергетиката, цитирано от ТАСС.\n\n\r\nНационалният добив на суров петрол е възстановен и сега достига 527 459 барела дневно, посочи в изявление министерството. Според министъра на енергетиката Карлос Перес Еквадор е възобновил и износа на суровината. \n\r\n\"С увеличаването на добива можем своевременно да изпълняваме задълженията си по контрактите\", каза той.\n\r\nЕквадор беше обхванат от протести, след като на 1 октомври президентът Ленин Морено подписа указ за отменяне на субсидиите за дизеловото гориво и бензина и цените на тези горива скочиха с над 120 процента. В много градове протестите прераснаха в насилие, а \"Петроамазонас\" беше принудена да преустанови добива на суров петрол от осем свои петролни полета, тъй като на тяхна територия имаше протестиращи. \n                    \n                    \n                \n                \n                \n                \r\nПод натиска на протестите на 13 октомври властите се съгласиха да отменят указа, а демонстрантите - да прекратят протестните акции.\n\r\n/БТА/", "date": "2019.10.22", "title": "Еквадор възобнови добива на петрол след размириците"}
{"url": "https://www.dnes.bg/obshtestvo/2019/10/22/za-po-malko-jertvi-na-pytia-samoobladanie-i-spokoistvie.426920", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Смядово е в двудневен траур за жертвите от катастрофата край Омуртаг, при която загинаха петима. От началото на годината близо 500 души са загинали на пътя. Има ли техники и реакции, с които биха могли да се избегнат подобни инциденти? \n\n\n\r\nЗа да можем да запазим своя, а и живота на другите участници в движението е нужно да запазим самообладание, обяснява Васил Жеков от Академията за безопасно майсторско шофиране пред .\n\r\nПричината е, че повечето от инстинктите ни са противопоказни в подобни ситуации, а шофьорският изпит не подготвя водачите за подобни ситуации. \n                    \n                    \n                \n                \n                \n                \r\nОсвен човешкия фактор много от пътищата у нас са опасни. \n\r\n\"Този проблем ще се задълбочава до момента, до който не се намери вариант за извършване на инспекции по пътна безопасност, които да идентифицират тези пропуски и които да дадат съответни решения\", заяви Диана Русинова от ИПБ.\n\r\nОт там ще предадат докладите си за последните тежки инциденти на пътя на премиера Бойко Борисов и Министерския съвет.", "date": "2019.10.22", "title": "За по-малко жертви на пътя: Самообладание и спокойствие"}
{"url": "https://www.dnes.bg/world/2019/10/22/prognoza-djystin-triudo-pecheli-izborite-v-kanada.426919", "text": "Либералната партия на досегашния премиер Джъстин Трюдо ще спечели произведените вчера федерални избори в Канада и ще състави следващото правителство, показват прогнозите на няколко телевизии, цитирани от Франс прес.\n\r\nПобеда за либералите предричат националната компания за радио и телевизия Си Би Си, телевизия CTV, частната TVA, а също Радио Канада. Според тях Либералната партия няма да получи абсолютно мнозинство в парламента в Отава и ще трябва да състави правителство на малцинството, разчитайки на друга политическа формация за прокарването на закони.\n\r\nПо данни на Независимата избирателна комисия при преброени 18 процента от гласовете либералите са начело в 145 от общо 338 избирателни района в Канада, срещу 106 за консерваторите на Андрю Шиър.\n                    \n                    \n                \n                \n                \n                \r\nПрагът за мнозинство в Камарата на общините е 170 места.\n\r\nСепаратистите от \"Квебекски блок\" се нареждат трети с 33 места, а лявата Нова демократическа партия е четвърта с 20 места.\n\r\nПрогнозите са направени след затварянето на изборните бюра във всичките шест часови пояса в Канада.\r\n/БТА/", "date": "2019.10.22", "title": "Прогноза: Джъстин Трюдо печели изборите в Канада"}
{"url": "https://www.dnes.bg/snimka-na-denia/2019/10/22/dnes-vremeto-pak-ni-radva-s-pochti-letni-temperaturi.426921", "text": "Днес времето ще е слънчево, преди обяд в източните райони - мъгливо. Ще се появи слаб североизточен вятър. \r\n\r\nМаксималните температури днес ще са между 22° и 27°, за София - около 24°. Атмосферното налягане няма да се промени съществено и остава по-високо от средното за месеца. Това съобщи за „Фокус“ дежурният синоптик от НИМХ\r\n\r\nНад Черноморието в сутрешните часове ще е мъгливо. Около обяд видимостта ще се подобри и до края на деня ще е предимно слънчево. Ще духа слаб изток-североизточен вятър. \r\n\r\nМаксимални температури между 20° и 22°. Температурата на морската вода е 19-20°. Вълнението на морето ще е 1-2 бала.\r\n\r\nНад планините ще бъде слънчево. Ще духа слаб североизточен вятър. Максималната температура на 1200 метра ще е около 20°, на 2000 метра – около 13°.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.22", "title": "Днес времето пак ни радва с почти летни температури"}
{"url": "https://www.dnes.bg/world/2019/10/22/ednopolovite-brakove-veche-sa-legalni-v-severna-irlandiia.426918", "text": "Британският парламент либерализира абортите и узакони еднополовите бракове в Северна Ирландия. Решението беше взето от парламента в Лондон, който взема решения по текущите въпроси в британската провинция, тъй като местната изпълнителна власт е парализирана, предаде Франс прес.\n\r\nЗа разлика от останала част на Обединеното кралство, където абортите са разрешени от 1967 г., в Северна Ирландия досега те бяха незаконни с изключение на случаите, когато бременността застрашава живота на майката, пише БТА.\n\r\nСъщото беше положението с браковете между двама души от един и същи пол, които досега бяха законни навсякъде другаде в страната освен в Северна Ирландия.\n\r\nСеверна Ирландия е без изпълнителна власт от януари 2017 г. в резултат на политическо-финансов скандал и институциите й понастоящем не функционират.\n                    \n                    \n                \n                \n                \n                \r\nИзползвайки този политически застой, депутатите в Уестминстър гласуваха през юли поправки правото на аборт и на еднополови бракове да бъде узаконено и в Северна Ирландия, ако в срок до 21 октомври там не бъде съставено местно правителство.\n\r\nОдобрените промени влязоха в сила в Белфаст в полунощ (23 ч. по Гринуич).\n\r\nПървите еднополови бракове се очакват най-късно в седмицата, през която се празнува Свети Валентин догодина, каза британският държавен секретар, отговарящ за Северна Ирландия, Джулиан Смит.\n\r\nДоживяхме деня, когато казваме сбогом на потисническите закони за абортите, които контролираха телата ни и ни отказваха правото на избор, написа в Туитър Гроня Тегърт, ръководителката на кампании на организацията \"Амнести интернешънъл\" в Северна Ирландия.", "date": "2019.10.22", "title": "Еднополовите бракове вече са легални в Северна Ирландия"}
{"url": "https://www.dnes.bg/world/2019/10/22/evakuaciia-v-severna-italiia-zaradi-navodneniia.426922", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Проливни дъждове предизвикаха наводнения в Северна Италия. Над 50 души са евакуирани през последното денонощие.\r\n\r\nЗатворени са училища и детски градини, предава Bulgaria ON AIR.\r\n\r\nСпоред местни медии голяма част от пътищата и железопътната мрежа в областите Лигурия и Пиемонт са непроходими. ", "date": "2019.10.22", "title": "Евакуация в Северна Италия заради наводнения"}
{"url": "https://www.dnes.bg/sport/2019/10/22/obiaviha-imenata-na-nominiranite-za-zlatnata-topka.426925", "text": "Френското списание \"Франс Футбол\" обяви всички 30 претенденти за \"Златната топка\" през 2019 година.\n\r\nЕвропейският шампион Ливърпул разполага с цели 7 футболисти сред тях, като именно това е и отборът с най-много играчи и съвсем логично.\n\r\nСадио Мане, Роберто Фирмино, Трент-Александър Арнолд, Джорджинио Вайналдум, Мохамед Салах и Алисон Бекер имат шанс да спечелят най-престижното индивидуално отличие.\n\r\nКристиано Роналдо и Лионел Меси съвсем очаквано също са сред номинираните.\n\r\nПобедителите ще бъдат определени след гласуване на специално жури от 180 журналисти от целия свят. Церемонията по награждаването ще се състои на 2 декември в Париж.\n                    \n                    \n                \n                \n                \n                \r\n\r\nВърджил ван Дайк (Ливърпул/Холандия)\r\nБернардо Силва (Ман Сити/Португалия)\r\nХьон Мин Сон (Тотнъм/Южна Корея)\r\nРоберт Левандовски (Байерн Мюнхен/Полша)\r\nРоберто Фирмино (Ливърпул/Бразилия)\r\nАлисон (Ливърпул/Бразилия)\r\nМатайс де Лихт (Ювентус/Холандия)\r\nКарим Бензема (Реал Мадрид/Франция)\r\nДжорджинио Вайналдум (Ливърпул/Холандия)\r\nСерхио Агуеро (Манчестър Сити/Аржентина)\r\nФренки де Йонг (Барселона/Холандия)\r\nЮго Лорис (Тотнъм/Франци)\r\nДушан Тадич (Аякс/Сърбия)\r\nКристиано Роналдо (Ювентус/Португалия)\r\nКилиан Мбапе (ПСЖ/Франция)\r\nТрент-Александър Арнолд (Ливърпул/Англия)\r\nДони ван де Беек (Аякс/Холандия)\r\nПиер-Емерик Обамеянг (Арсенал/Габон)\r\nМарк-Андре тер Стеген (Барселона/Германия)\r\nСадио Мане (Ливърпул/Сенегал)\r\nЛионел Меси (Барселона/Аржентина)\r\nРияд Марез (Манчестър Сити/Алжир)\r\nКевин де Брюин (Манчестър Сити/Белгия)\r\nКалиду Кулибали (Наполи/Сенегал)\r\nАнтоан Гризман (Барселона, Атлетико Мадрид/Франция)\r\nРахим Стърлинг (Манчестър Сити/Англия)\r\nМаркиньос (ПСЖ/Бразилия)\r\nЕден Азар (Реал Мадрид/Белгия)\r\nЖоао Феликс (Бенфика, Атлетико Мадрид/Португалия)\r\nМохамед Салах (Ливърпул/Англия)\n\r\n", "date": "2019.10.22", "title": "Обявиха имената на номинираните за \"Златната топка\""}
{"url": "https://www.dnes.bg/world/2019/10/22/iaponskiiat-imperator-naruhito-se-vyzkachi-na-prestola.426923", "text": "Императорът на Япония Нарухито официално обяви  възкачването си на престола в съответствие с японската конституция и закона за императорския дом. Той направи обръщение на церемонията по интронизацията си в Токио, съобщи ТАСС.\n\r\n\"Възкачвам се на престола в съответствие с конституцията и закона за императорския дом. Провеждайки церемонията по възкачването на престола, обявяваме това на страната и на целия свят\", каза монархът.\n\n\r\nЦеремонията се състоя в \"Боровата зала\" на императорския дворец. На нея бяха поканени около 2000 гости, включително чуждестранни лидери, отбеляза Асошиейтед прес. Сред гостите е и българският президент Румен Радев. \n                    \n                    \n                \n                \n                \n                \r\nНарухито получи императорските пълномощия на 1 май, след като баща му, 85-годишния Акихито, се оттегли от престола, припомня БТА.\n\r\nТой е 126-ият император на най-старата наследствена монархия в света, която според историци датира от 1500 години.\r\nПреди церемонията по интронизацията император Нарухито посети три шинтоистки храма в императорския дворец.\n\r\nНационалните телевизии излъчиха пряко посещението на монарха, облечен в традиционна бяла роба и с висока черна шапка, в главния храм Кашикодокоро и още две светилища, за да се помоли и да съобщи на боговете за възкачването си на престола, посочва ТАСС. \n\r\nНарухито беше придружен от придворни, които също бяха облечени в средновековни традиционни костюми. Петдесет и девет годишният Нарухито прочете обръщение към богинята на Слънцето Аматерасу, смятана за родоначалник на японската императорска династия, а после извърши ритуали в храма, посветен на предишните императори, които също са смятани за богове, и в светилище, където символично присъстват други божества от националната шинтоистка религия.\n\r\nДнешната церемония е кулминацията в ритуалите по предаване на Трона на хризантемата, започнали през май с абдикация на бащата на Нарухито – Акихито.\n\r\nСред високопоставените гостите от повече от 170 страни и международни организации наред с британския принц Чарлз, първия дипломат на Европейския съюз Федерика Могерини и германския президент Франк-Валтер Щайнмейер ще бъде и българският държавен глава Румен Радев.\n\r\nЦеремониите по възкачването на новия император на трона се очаква да струват на японския данъкоплатец 16,3 милиарда йени (150 млн. долара), което е с 30 процента повече, отколкото при възкачването на император Акихито през 1990 г., главно поради по-големия брой гости, отбелязва ДПА.\n\r\n\r\n ", "date": "2019.10.22", "title": "Японският император Нарухито се възкачи на престола"}
{"url": "https://www.dnes.bg/notifikacii/2019/10/22/dojivotna-prisyda-za-turchin-ubil-jena-si-pred-ochite-na-deteto.426929", "text": "Турчин бе осъден на доживотен затвор за това, че е убил съпругата си пред очите на дъщеря им, предаде ДПА, като се позовава на информация на Анадолската агенция.\r\n\r\nСъд в град Къръккале, Централна Турция, постанови, че 43-годишният Федаи Варан е извършил предумишлено убийство.\r\n\r\nПрез август 38-годишната Емине Булут бе намушкана с нож в гърлото от съпруга й Варан на публично място (в ресторант) пред 10-годишната им дъщеря, припомня БТА.\n\r\n\"Не искам да умирам\", бяха последните думи на майката до нейната плачеща дъщеря.\r\n\r\nАудиозапис с тези думи бе разпространен в социалните мрежи. На записа се чува още как детето вика: \"Мамо, моля те, не умирай\".\r\n\r\nБулут почина в болница в Къръккале.\r\n\r\nУбийството шокира цяла Турция.\r\n\r\nПравозащитни организации от дълго време призовават турското правителство да въведе по-строги мерки за борба с домашното насилие.", "date": "2019.10.22", "title": "Доживотна присъда за турчин, убил жена си пред очите на детето "}
{"url": "https://www.dnes.bg/obshtestvo/2019/10/22/izchezvame-li-kato-naciia-bylgarite-namaliavat-s-188-do-2050-g.426927", "text": "До 2050 година България ще загуби една четвърт от населението си, пише в доклад на ООН, цитиран от Ройтерс и bTV.\n\r\nМасовата емиграция на младите от Югоизточна Европа поставя държавите в региона в много тежка ситуация. От 10-те страни с най-бързо намаляващи популации в света, девет са в Югоизточна Европа. \n\n Причината е комбинация от по-голям брой емигриращи, отколкото идващи в тези страни, както и ниската раждаемост.\n\r\n\"За разлика от Западна Европа страните в този регион не използват имиграцията, за да попълнят празнините. Населенията в Югоизточна Европа стават по-малобройни и по-възрастни\", казва Алана Армитаж, регионален директор за Източна Европа и Централна Азия на Фонда на ООН за населението.\n                    \n                    \n                \n                \n                \n                \r\nМежду 1995 и 2035 г. броят на населението над 65-годишна възраст ще се удвои в повечето от страните в региона, се посочва още в доклада.\n\r\nКато се има предвид намаляващия брой на хората в работоспособна възраст, съществува реален риск за бъдещето на основни социални услуги като изплащането на пенсии.\n\r\nПовечето страни в Югоизточна Европа вече изпитват значителен недостиг на работна ръка, което затруднява икономическия ръст и шанса да се намали изоставането от Западна Европа.\n\r\nПроблемът се обуславя от ниското заплащане, лошото образование и професионално обучение, както и политическата несигурност в тези страни, където държавата продължава да доминира в икономическия сектор. \n\r\nТова кара младите да предпочетат по-добре платената и по-удовлетворяваща работа на Запад.\r\n ", "date": "2019.10.22", "title": "Изчезваме ли като нация? Българите намаляват с ¼ до 2050 г. "}
{"url": "https://www.dnes.bg/mestni-izbori-19/2019/10/22/kandidat-za-varna-bitkata-za-kmet-na-grada-ne-e-predreshena.426933", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ битката за кметския стол във Варна се включва досегашният кмет на града - Иван Портних. След сериозни дебати БСП издига за негов противник професор Анелия Клисарова. Тя е убедена, че битката за кметския пост в града не е предрешена.\n\r\n\"Бях предложена от почти всички основни партийни организации. Имах подкрепата на варненци и на нашите симпатизанти и колеги от БСП. Имам и подкрепата на София. Загърбили сме всички дискусии и всички единно застават зад мен\", обясни тя за зрителите на \"България сутрин\".\n\r\n\"Имам визия за Варна и с воля, сърце и разум ще я изпълня. Близо месец се срещах с хората и представих моята визия нееднократно. Получих пълна подкрепа за акцентите във визията и добавихме някои нови неща. Ако искаме да върнем славата на Варна, то първо трябва да чуем варненци\", посочи още кандидатът на БСП за кмет на Варна.\n                    \n                    \n                \n                \n                \n                \r\nПо думите на проф. Анелия Клисарова бул. \"Васил Левски\" си остава проблемен за града. Във визията си за промяна и развитие на града тя е заложила основно изграждането на Северната тангента. \n\r\n\"Не направим ли реалния Околовръстен път, няма как да разтоварим трафика във Варна\", \n\r\nСпоред проф. Клисарова градският транспорт във Варна не работи както трябва и е необходима строга ревизия. Тя е на мнение, че по-важни за Варна от детските градини са детските ясли. Клисарова смята, че всички деца до 7 клас трябва да минат на едносменен режим в училище, раниците им да остават в шкафчета в учебните заведения и да не започват учебни занятия в 7, а в 8:30 ч.\n\r\n\"Майчиното и детско здравеопазване трябва да се случи. На Варна ѝ прилича да имаме силна детска болница. Най-наложителното за Варна е втори спешен център в \"Аспахурово\", подчерта кандидатът за кмет от БСП.", "date": "2019.10.22", "title": "Кандидат за Варна: Битката за кмет на града не е предрешена"}
{"url": "https://www.dnes.bg/rusia/2019/10/22/ekspert-putin-i-erdogan-shte-skliuchat-mrysna-sdelka-za-siriia.426931", "text": "„Мръсна сделка предстои да се сключи днес в Сочи“. Това каза пред БНР анализаторът доц. Тодор Тодоров по повод предстоящата днес среща на турския президент Реджеп Ердоган и руския президент Владимир Путин в Сочи, на която ще обсъдят интересите на Москва и на Дамаск от създаването на зона за сигурност в Сирия.\n\r\n„Никой няма интерес от това на територията на Североизточна Сирия да съществува този кюрдски анклав, където има една форма на самоуправление под формата на демократична конфедерация, управлявана на социалистически принцип, където има пряка демокрация, равнопоставеност на половете, на различните етноси и религии. Това предстои да бъде унищожено, тъй като Ердоган вижда там основния канал за терористи“, смята Тодоров.\n\n\n\n\r\n                    \n                    \n                \n                \n                \n                „Проектът на Ердоган е да се отърве от сирийците, които са на територията на Турция и се превърнаха в сериозен проблем. Идеята е да ги засели в тази зона за сигурност“, допълниекспертът.\n\r\nСпоред него Владимир Путин също „няма интерес от съществуването на подобен експеримент“.\n\r\n„Никой няма интерес да си цапа ръцете с кръв. Тази роля ще бъде поверена на Ердоган. Всичко, което се случва, е етническо прочистване на Северна Сирия, което може спокойно да придобие формата на геноцид. Тази зона за сигурност ще бъде изметена, за да бъдат настанени там бежанците, които са в Турция“, каза Тодоров.\n\r\nТой подчерта, че днес очаква двамата президенти да постигнат договорка.\n\r\n„Ердоган ще получи зелена светлина да върши каквото си иска в Сирия, но с условието да не остава в Сирия, тъй като това е важно за Путин. Такава е позицията и на Иран“, прогнозира Тодоров.\n\r\n„Скандалното е, че това етническо прочистване става с очевадното съгласие на САЩ, а това не беше най-коректната позиция, която Щатите можеше да заемат, да предадат своя съюзник, който изнесе на плещите си войната с Ислямска държава. Ако днес си стиснат ръцете с Ердоган и Путин допусне подобна операция, наречена „Мирна пролет“, вината ще лежи и върху руския президент“, категоричен е експертът.\n\r\nПо думите на анализатора „Европа се изтегли от дипломатическата роля, която можеше да играе в този конфликт“.", "date": "2019.10.22", "title": "Експерт: Путин и Ердоган ще сключат мръсна сделка за Сирия"}
{"url": "https://www.dnes.bg/index/2019/10/22/receptata-dnes-frenska-supa-s-celina-i-leshta.426924", "text": ":\r\n1 глава лук, нарязан\r\n¼ чаша зехтин\r\n2 моркова, нарязани\r\n2 стръка целина, нарязана\r\n2 скилидки чесън, пресован\r\n1 чаена лъжичка сух риган\r\n1 дафинов лист\r\n1 чаена лъжица сух босилек\r\n1 консерва белени домати\r\n2 чаши леща\r\n8 чаши вода\r\n½ чаша спанак, пресен\r\n2 супени лъжици оцет\r\nсол на вкус\r\nчерен пипер на вкус\r\n \r\n:\r\n \r\nВ голяма тенджера загрейте мазнината. Запържете лука, морковите, целината, като разбърквате непрекъснато, докато омекнат. Добавете чесъна, дафиновия лист, ригана, босилека. Гответе за още две минути. Прибавете лещата, добавете водата и доматите. Кипнете супата. След като заври, намалете котлона и оставете да къкри 1 час. Добавете спанака и изчакайте няколко минути да омекне. Прибавете оцет, овкусете с пипер и сол.\r\n\r\n", "date": "2019.10.22", "title": "Рецептата Dnes: Френска супа с целина и леща"}
{"url": "https://www.dnes.bg/obshtestvo/2019/10/22/decata-ni-zatlystiavat-rastat-izolirani-i-obijdani.426930", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българските деца са на шесто място по наднормено тегло, сочи изследване на UNICEF.\n\r\n\"Две са крайностите - двойно обременяване на здравния риск - увеличава се както броят на деца с наднормено тегло, така и този на недохранените. В България също го има този проблем. У нас затлъстяването е по-сериозната тема, недохранените деца намаляват в последните години\", каза специалистът по хранене и диетика проф. Стефка Петрова в студиото на \"България сутрин\". \n\n\r\nТя заяви, че при момчетата проблемът със затлъстяването е по-сериозен в страната ни.\n\r\n\"Момичетата започват повече да внимават за теглото си. Проблемите в затлъстването могат да тръгнат още от храненето на майката заради т.нар. генетично детерминиране. Когато една жена качи много килограми по време на бременността, това определя много по-висок риск на затлъстяване на детето\", обясни проф. Петрова.\n                    \n                    \n                \n                \n                \n                \r\nПо думите ѝ затлъстелите деца биват изолирани, обиждани и много по-трудно се вписват в средата.\n\r\n\"Най-лесно детето може да се научи на здравословно хранене още от най-ранна възраст, дори още от захранването му. Това не е най-евтиното хранене, но има и много достъпни здравословни продукти\", коментира още тя в ефира на \r\n ", "date": "2019.10.22", "title": "Децата ни затлъстяват, растат изолирани и обиждани!"}
{"url": "https://www.dnes.bg/stranata/2019/10/22/arestuvanata-jena-za-izostavenoto-bebe-otricha-da-e-maika-mu.426935", "text": "Полицията откри жената, за която се подозира, че е изоставила бебе на 7 дни в поликлиниката в Петрич. \n\r\nТова е 38-годишна жена от село Старчево. Тепърва обаче ще се установява дали тя е истинската майка на изоставеното бебе. \n\n\n Близките й твърдят, че тя само го е гледала за няколко часа и било на нейна приятелка, след което го била отвела в \"Социално подпомагане\" в отдел \"Закрила на детето\".  \n\r\nКак се е озовало в поликлиниката в Петрич остава загадка.\n\r\nХората в село Старчево разказаха за 38-годишната Анна Азова, че е добра жена. \n\r\nДетето е в добро здравословно състояние и все още е в болница.\n                    \n                    \n                \n                \n                \n                \r\n\"Имаме едно бебенце в прекрасно здраве. Информацията, с която се разполага е оскъдна и тече разследване. Ние сме сезирали прокуратурата, за да се установи дали има престъпление и да се намери подходящо приемно семейство\", каза пред Нова тв директорът на дирекция \"Социално подпомагане\" Елеонора Сливкова.\n\r\nПо думите ѝ с ДНК анализ може да се докаже дали Анна Азова е майка на детето. \n\r\n\"В рамките на няколко дни ще се установи кои са родителите му и причините, довели до изоставянето на бебенцето. Важно е да видим дали ще се стигне до повдигнато обвинение, но за детето обаче е най-добре да бъде при родителите си\", каза още Сливкова.", "date": "2019.10.22", "title": "Арестуваната жена за изоставеното бебе отрича да е майка му "}
{"url": "https://www.dnes.bg/eu/2019/10/22/visokoskorosten-vlak-blysna-chovek-vyv-franciia.426893", "text": "Високоскоростната жп линия между френските градове Париж и Лил бе  прекъсната днес и в двете посоки от 8.15 ч. по Гринуич, след като човек е  бил блъснат от влак.\r\nСлучилото се е предизвикало сериозни закъснения,  тъй като влаковете е трябвало да бъдат отклонявани, съобщи френската  железопътна компания, цитирана от Франс прес.\r\nКомпанията оператор SNCF съобщи за АФП, че влакът \"Талис\" по линията  Амстердам - Париж е ударил човек на гарата на Атенкур, на река Сома, но  не даде подробности за здравословното му състояние.\r\nСлужбите за спешна помощ съобщиха, че влакът е блъснал жена и тя е загинала на място.  Вследствие на инцидента свръхскоростните влакове \"Талис\" и \"Юростар\"  са отклонени по други жп линии, по които се движат с по-ниска скорост,  което причинява закъснения достигащи до четири часа.\r\n                    \n                    \n                \n                \n                \n                На информационния си сайт за пътници френската железопътна компания  съобщи също, че някои влакове ще бъдат отменени. Според компанията  работата на пожарната и полицията на мястото на инцидента ще продължи  един-два часа, посочва БТА.", "date": "2019.10.22", "title": "Високоскоростен влак блъсна човек във Франция"}
{"url": "https://www.dnes.bg/crime/2019/10/22/izzeha-nad-1300-metra-brakonierski-mreji-ot-iazovir-iastrebino.426819", "text": "Повече от 1300 метра бракониерски мрежи и над 100 кг риба са извадени от водите на язовир \"Ястребино\", съобщава БТА.\r\n\r\nПовече от седем часа е продължил обходът на водоема с лодка. Около 21 часа доброволците попадат на първата мрежа, като са извадени общо 13 мрежи, част от тях чисто нови. Мрежите са били поставени в ръкавите на язовира към селата Трескавец и Камбурово. \r\n\r\nИзвадена и върната във водата е повече от 100 килограма риба, основно каракуда и бяла риба. Сред уловената е имало и екземпляри с тегло между 2-4 кг, а най-голямата - бял амур над 1 метър, тежащ поне 10 кг.", "date": "2019.10.22", "title": "Иззеха над 1300 метра бракониерски мрежи от язовир \"Ястребино\""}
{"url": "https://www.dnes.bg/zvezdi/2019/10/22/leidi-gaga-otnovo-saminka-priznala-che-e-neobvyrzana.426891", "text": "Ден след като падна от сцената на концерт в Лас Вегас, ексцентричната поп звезда Лейди Гага е присъствала на моминско парти, на което е разкрила, че вече е необвързана, съобщи Контактмюзик.\r\nПреди броени дни 33-годишната певица падна от сцената заедно със свой фен по време на шоуто си в столицата на хазарта. Впоследствие Лейди Гага разкри, че й е направен рентген на цялото тяло, за да се изключат счупвания. Изпълнителката сподели също, че доста я боли.\r\nБолките и натъртванията обаче не й попречиха на следващия ден да присъства на моминското парти на приятелката си Сара Никол Тано.\r\nПо време на купона Лейди Гага е загатнала с публикация в Instagram за раздялата си със звукорежисьора Дан Хортън след продължила едва няколко месеца връзка, припомня БТА.\r\nВ поста си поп звездата нарича приятелката си \"една жена, която е на път да се омъжи\", а себе си - \"една необвързана дама\".", "date": "2019.10.22", "title": "Лейди Гага отново саминка. Признала, че е необвързана"}
{"url": "https://www.dnes.bg/obrazovanie/2019/10/22/na-studentskata-skameika-bogatite-otlichnici-ostavat-bez-stipendii.426912", "text": "Студенти, изкарали отлични оценки, може да бъдат лишени от стипендии заради високи семейни доходи. От просветното министерство отпускат определена сума към бюджета на университетите за месечните възнаграждения на възпитаниците им, но всяко ръководство само решава какви да бъдат критериите, по които да бъдат отпуснати. Така отличник в един ВУЗ може да получава над 100 лв. всеки месец, но в друг да няма това право, ако доходът на член от семейството му е над 660 лв.\n\r\nСпоред постановлението за условията и реда за предоставяне на стипендии на студентите, докторантите и специализантите месечните възнаграждения за успех могат да бъдат два вида. Едните са за всички студенти в редовно обучение, на които средният успех от предходните два семестъра е по-висок от „добър 4“. \n                    \n                    \n                \n                \n                \n                \r\nДругите стипендии пък са за студентите, които следват в приоритетно професионално направление (педагогика, физически или химически науки, животновъдство и т.н.). Докато за втория вид поощрения за отличници е важен само успехът, то за първия всеки университет може да прецени, че при класирането ще гледа и месечния доход на член от семейството на студента за предходните 6 месеца.\n\r\nВ СУ „Св. Климент Охридски“ са решили, че семейният бюджет не е важен за отпускането на стипендии, пише \"Монитор\". Всички студенти, които се обучават в редовна форма, положили са всички изпити и средният им успех от предходните два семестъра е не по-нисък от „добър 4“, могат да кандидатстват за стипендия по успех. Тази година 2200 възпитаници на Алма матер ще получат такива. За студентите в приоритетните направления пък са предвидени 1050 бройки. Пълните отличници вземат 150 лв. месечно, а тези с успех под 5, ако има останали квоти, могат да получават по 75 лв.\n\r\nВъв ВТУ „Св. св. Кирил и Методи“ право на стипендия имат всички студенти с успех 6 само ако доходът на член от семейството им не надвишава 930 лв. Така ако отличникът е единствено дете, родителите му не трябва да вземат сумарно заплата, по-голяма от 2790 лв. \n\r\nНякои студенти обаче след 2-ри - 3-ти курс решават да работят и техните доходи също трябва да се вземат предвид. Така сметките и шансовете за поощрения за техните знания стават още по-сложни. \n\r\nПо-голям семеен бюджет може да лиши от стипендия и отличниците, които са с успех от 5,50 до 5,99. За тези студенти доходът на член от семейството не трябва да е повече от 660 лв. или 1980 лв., ако отличникът няма брат или сестра. \n\r\nАко останат свободни квоти за стипендии в даден факултет, с такава могат да се сдобият и възпитаници на ВТУ, които за предходните два семестъра са изкарали на изпитите средно от 4 до 5,49. При тях доходната летва обаче е още по-ниска - до 560 лв. на член от семейството. \n\r\nВсе пак вузовете са задължени за част от стипендиите по успех, които се отпускат на всички студенти, да не вземат под внимание приходите на семейството. Така комисията във ВТУ е решила само 20% от подадените и утвърдени документи за стипендии да бъдат класирани само по успех. \n\r\nДоходът се гледа при отпускането на стипендия и в други вузове. В Медицински университет – Варна, имат специална и доста объркана формула при кандидатстване. От средния успех от предходните два семестъра вадят 4 и получената разлика умножават по 100. След това делят на две разликата от 800 и средномесечния брутен доход. Накрая събират двете получени числа и така се получава балът на студентите, участващи в класацията за стипендии. Така с „отличен 5,75“ и брутен доход 760 лв. балът на бъдещ лекар е 195.\n\r\nКогато за класирането се гледа само успехът пък, кандидатите трябва да има над „добър 4“ и да не влачи изпити от предишни години.\n\r\nПо формула се определя и балът за стипендии по доход и успех в Русенския университет „Ангел Кънчев“. Там обаче успехът се умножава по 40, от него се вади доходът, умножен по 0,1. Така студенти с „отличен 5,60“ и среден доход в семейството от 760 лв. на човек има бал 148. За това обаче не трябва да се притесняват пълните отличници, които вземат месечни възнаграждения без квота. В УНСС нямат формула, но за стипендия по успех и доход минимумът за кандидатстване е 1/3 от минималната работна заплата в страната.\n\r\n ", "date": "2019.10.22", "title": "На студентската скамейка: Богатите отличници остават без стипендии"}
{"url": "https://www.dnes.bg/stranata/2019/10/22/apartament-na-moreto-pak-zapochnahme-da-kupuvame-vakancionni-imoti.426913", "text": "Българските купувачи се завърнаха по морето, показва анализ на пазара на ваканционни имоти по Черноморието. 60% от запитванията и от сключените чрез родна агенция сделки през 2019 г. са с български граждани. Останалата част от сделките с имоти са с руснаци и англичани.\n\r\nОколо 40% от запитванията за имоти край морето са за двустайни апартаменти, пише \"Труд\". Клиентите, които желаят такъв имот, имат среден бюджет от около 28 хил. евро. На втора позиция се нареждат студията с 30% от запитванията, като средният бюджет за тях е 15 хил. евро.\n\n\n\r\nИнтерес има и към тристайните и многостайните апартаменти. Клиентите имат среден бюджет от 60 хил. евро за тристайните жилища и 80 хил. евро за многостайните. Търсени от клиентите са и къщи в близост до морските курорти със среден бюджет от около 80 хил. евро.\n                    \n                    \n                \n                \n                \n                \r\nВ Бургас жилищата са най-евтини в квартал “Сарафово”. За двустаен апартамент от 45 кв. метра в затворен комплекс с басейн трябва да заделите средно 31 хил. евро. В квартал “Зорница” цената за двустаен апартамент, но от 60 кв. метра, варира от 60 хил. до 70 хил. евро.\n\r\nКъщите, които се продават в Бургас, са много по-малко на брой от предлаганите на пазара апартаменти. Например за лукс къща от 150 кв. метра с басейн и двор трябва да заделите 225 хил. евро. В курортите около Бургас – Несебър и Свети Влас, виждаме цени от около 60 хил. евро за двустаен апартамент, но с площ от близо 70 кв. метра.\n\r\nКрай Варна цените са сходни с тези в Бургас, като стойността на жилищата зависи от локацията и дали апартаментът е в затворен комплекс с басейн или в обикновена жилищна сграда. В Златни пясъци може да се намери къща от 150 кв. метра на цена от 60 хил. евро, за колкото се продават и някои двустайни апартаменти.\r\n ", "date": "2019.10.22", "title": "Апартамент на морето? Пак започнахме да купуваме ваканционни имоти"}
{"url": "https://www.dnes.bg/obshtestvo/2019/10/22/na-gisheto-za-pensii-jenite-vzimat-sredno-sys-100-lv-po-malko.426914", "text": "Жените получават със 100 лв. по-ниски пенсии от мъжете, показват данните на Националния осигурителен институт за първата половина на годината. Средната пенсия за мъжете към юни е 428,36 лв., докато за жените е 326 лв.\n\r\nОт 1 юли 2020 г. пенсиите ще бъдат увеличени с 6,7%, предвижда проектът на закон за бюджета на държавното обществено осигуряване. Таванът на пенсиите обаче ще остане 1200 лв. и през следващата година. От 1 юли 2020 г. минималната пенсия ще стане 234,13 лв., а средната ще е 412,28 лв. Процентът на всяка година осигурителен стаж в пенсионната формула и през следващата година ще бъде от 1,2%. Без промяна ще бъдат и обезщетенията за безработни. Майчинството през втората година също е замразено на 380 лв.\n\n\n                    \n                    \n                \n                \n                \n                \r\nУвеличава се обаче минималният осигурителен доход за самоосигуряващи се граждани, пише 'Труд\". От 510 лв. той ще стане 610 лв., колкото ще бъде и минималната заплата.\n\r\nЗа земеделските стопани и тютюнопроизводителите ръстът на минималния осигурителен доход ще бъде най-голям и от 400 лв. ще стане 610 лв.\n\r\nСъщевременно максималният осигурителен доход ще остане 3000 лв. Не са предвидени промени в режима за изплащане на болничните. Първите три дни остават за сметка на бизнеса, НОИ ще плаща от четвъртия ден, както и в момента. Общите разходи за пенсии и обезщетения на НОИ за 2020 г. са планирани на 12,44 млрд. лв.\n\r\nОбщо 2,151 млн. души получават пенсия към юни 2019 г., сочат данните на НОИ. Средният размер на пенсията е 368,60 лв. За осигурителен стаж и възраст тя е 391,58 лв., а за инвалидност – 261,31 лв.\n\r\nНай-често възрастните получават между 207 лв. и 350 лв. пенсия, като в сумата влиза както основният размер на водещата пенсия, така и останалите пенсии и добавките към нея. Такива суми получават 43,7% от пенсионерите. Над 910 лв. месечно взимат 16 623 пенсионера.", "date": "2019.10.22", "title": "На гишето за пенсии: Жените взимат средно със 100 лв. по-малко"}
{"url": "https://www.dnes.bg/health/2019/10/22/vaksinite-za-grip-se-baviat-srokyt-za-imunizaciia-se-skysiava.426915", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Безплатните противогрипни ваксини за хора над 65-годишна възраст все още не са доставени. \n\r\nНедостигът на ваксини както в България, така и в целия ЕС е заради забавяне на Световната здравна организация, която тази година представи по-късно позицията си за грипните щамове и съответно за състава на противогрипните ваксини. \n\r\nТази година 10% от хората над 65-годишна възраст ще могат да се ваксинират напълно безплатно, съобщава \n\r\nОбщопрактикуващите лекари обаче се обявиха срещу това условие, тъй като нямат ясни и точни критерии как да отсеят кои хора да бъдат ваксинирани безплатно. \n                    \n                    \n                \n                \n                \n                \r\nВ същото време те са недоволни и от твърде краткия срок за имунизация на хората. \n\r\nСпоред епидемиолога проф. Мира Кожухарова обаче отпуснатите ваксини са достатъчни, тъй като интересът към тях в страната все още е твърде нисък. \n\r\nИменно заради ниския интерес в България традиционно се поръчват около 150 000 ваксини за сезон, а сега са добавени още 145 хиляди безплатни. \n\r\nВсе още няма епидемична обстановка нито у нас, нито в останалите страни от Европейския съюз. \n\r\nЕкспертите съветват, че сега е най-подходящият момент за имунизация, тъй като на организма са нужни 21 дни, след като бъде сложена ваксината, за да може да си изгради имунитет.", "date": "2019.10.22", "title": "Ваксините за грип се бавят, срокът за имунизация се скъсява"}
{"url": "https://www.dnes.bg/index/2019/10/22/niamalo-sdelka-gerb-vmro-za-podkrepa-na-kandidati-za-kmetove.426934", "text": "Според лидера на ВМРО и вицепремиер Красимир Каракачанов кандидатът на партията за кмет на София Ангел Джамбазки е най-добре подготвен за поста. \n\r\nПрез Нова тв лидерът на воеводите отсече, че ВМРО ще се бори да стигне до балотаж на местните избори в София. \n\n Той отчете, че партията ще похарчи около 400 000 – 500 000 лева за предизборната си кампания в цялата страна. \n\r\n\"Ние участваме в над 200 общини\", поясни Каракачанов.\n\r\nТой бе категоричен, че ВМРО няма да прави компромиси, що се отнася до местните избори. Каракачанов отрече да има договорки с ГЕРБ за подкрепа на техни кандидати в някои градове срещу такава за номинации на ВМРО в други населени места.\n                \n                \n                \r\n\"Няма подобна сделка\", заяви Каракачанов.\n\r\nТой подчерта, че най-важното за него е не дали партията му ще има един – двама кметове повече, а това след края на мандата на сегашното правителство \"да излезе с лицето си, да каже какво е направено и отново да поиска подкрепата на избирателите\".\n\r\nВицепремиерът обясни и защо в показал среден пръст в ефир по време на телевизионно интервю. \"С този жест исках да кажа, че Джок Полфрийман показа среден пръст на българското общество. Това, че съм вицепремиер не ме лишава от правото като човек и гражданин да имам позиция и емоции и да ги изразявам\", каза Каракачанов.\n\r\nТой коментира и темата за евентуалното приемане на Северна Македония в Европейския съюз. Каракачанов бе категоричен, че западната ни съседка не трябва да бъде приемана в Общността преди да промени политиката си спрямо България.\n\r\n\"За мен интересът на нашата страна стои над всякакви клишета за европейски семейства, европейски ценности и т.н. Проблемът с политиката на Северна Македония спрямо България е от 50 години. Ако Скопие не поправи своята антибългарска политика и влезе в този вид в ЕС, ще продължи да я провежда, но вече от много по-високо ниво, на което ние няма да можем да я спрем\", заяви Каракачанов.", "date": "2019.10.22", "title": "Нямало сделка ГЕРБ - ВМРО за подкрепа на кандидати за кметове "}
{"url": "https://www.dnes.bg/notifikacii/2019/10/22/kraliat-na-tailand-nakaza-vtorata-si-sypruga-za-neloialnost.426932", "text": "Кралят на Тайланд Маха Ваджиралонгкорн лиши 34-годишната си конкубина Синеенат Вонгваджирапакди от всички титли заради нелоялност и амбиция да измести кралицата, предаде Франс прес.\n\r\nНа 28 юли по случай 67-ия рожден ден на краля Синеенат Вонгваджирапакди получи титлата \"кралски консорт\" (съпруга на краля без титла на кралица). Това беше първи случай от близо век тайландски монарх да си вземе втора жена.\n\r\nВчера обаче тайландската национална телевизия съобщи, че Синеенат Вонгваджирапакди е лишена от тази титла заради нелоялност към краля и действия срещу позицията на кралица Сутхида в името на собствените си амбиции. \n                \n                \n                \r\nДействията й \"показват, че тя не почита краля и не разбира кралската традиция\", се казва в изявление на кралския двор, в което се уточнява, че тя се е опитала да се издигне до ранга на кралицата.\n\r\nСинеенат Вонгваджирапакди е завършила Кралския университет за медицински сестри и се е обучавала за военен пилот в Тайланд и чужбина. Служила е като телохранител на краля и беше произведена в чин генерал, припомня БТА. С кралския указ тя е лишена и от всичките си военни звания и ордени.", "date": "2019.10.22", "title": "Кралят на Тайланд наказа втората си съпруга за нелоялност "}
{"url": "https://www.dnes.bg/world/2019/10/22/i-hyrvatiia-v-bitkata-za-investiciiata-na-folksvagen.426936", "text": "И Хърватия се включва в надпреварата за привличането на инвестицията от милиард и половина евро на Фолксваген в Югоизточна Европа. \n\r\nСлед като поради турската интервенция в Сирия Фолксваген стопира взимането на решение за изграждане на производствени мощности в турския град Измир, в играта за привличане на германската инвестиция останаха България и Сърбия. Сега към тях в битката за голямата германска инвестиция в автомобилната индустрия се включва и Хърватия, пише хърватският „Ютарни лист“.\n\n\n\r\nВъзможността Фолксваген да започне производство в Хърватия беше една от темите в разговорите на германския министър на икономиката Петер Алтмайер и неговия хърватски колега Дарко Хорват. \n                    \n                    \n                \n                \n                \n                \r\n„Ако има каквото и да е намерение или желание първата такава инвестиция в автоиндустрията да се случи извън Германия, Хърватия е готова с работна ръка, индустриални зони и насърчителна законодателна рамка да приеме и да се  пребори една такава инвестиция да се случи тук“, заяви министър Хорват.", "date": "2019.10.22", "title": "И Хърватия в битката за инвестицията на Фолксваген"}
{"url": "https://www.dnes.bg/zvezdi/2019/10/22/silikonka-podpali-fermata-razhodi-se-po-lepenki.426937", "text": "Еротикита се настанява трайно във \"Фермата\", благодарение на момата с никарагуанска кръв Паулина Ванегас. Силиконката вдигна градуса в шоуто и сред участниците, след като демонстрира формите си само по... лепенки. \r\n\r\nПаулина досега трудно може да бъде оценена като фермер, засега се изявява предимно като изкусителка. Тя оплете вече в мрежите си друг участник в риалити шоуто - автомонтьора Краси Джунов.\nТой се прочу с бягството си от отбора заради своята любима, а след обединението на чорбаджии и сиромаси двамата са неразделни.\r\n\r\nИзненадващо за всички Ванегас показа и друг талант, освен този на съблазнителка. Тя влезе в ролята на дизайнер на налъми, които декорира с пера. \r\n\r\n\"Ако беше живяла в миналото и беше майсторила тези неща, щяха да те наричат Коко Шанел\", похвали я маникюристката Силвия.", "date": "2019.10.22", "title": "Силиконка \"подпали\" \"Фермата\", разходи се по... лепенки"}
{"url": "https://www.dnes.bg/world/2019/10/22/kyde-pensionerite-jiveiat-nai-dobre-daniia-e-1.426939", "text": "Холандия и Дания имат най-добрите пенсионни системи в света, сочи глобално проучване, цитирано от \n\r\nСтраните заемат двете най-горни места в индекса Melbourne Mercer Global Pensions Index, като получават оценка А за нивото на финансова сигурност, която се осигурява при пенсиониране. Австралия се класира на трето място с оценка B+, докато в топ 10 влизат още Финландия, Швеция, Норвегия, Сингапур, Нова Зеландия, Канада и Чили с оценка B.\n\r\nПроучването сред 37 държави, което обхваща почти две трети от световното население, използва 40 показателя, за да прецени дали една пенсионна система води до подобряване на финансовото състояние на пенсионерите, дали е устойчива и дали съответното общество има доверие в нея.\n                    \n                    \n                \n                \n                \n                \r\nХоландия отново зае първото място през 2019 г., като повечето служители са се възползвали от възможностите да имат доходи при пенсиониране на база на средното заплащане през целия им живот. \n\r\nВеликобритания и САЩ са с рейтинг C+ съответно на 14 и 16-та позиция. Според доклада и двете държави могат да подобрят резултатите си чрез повишаване на минималната пенсия за пенсионери с ниски доходи.", "date": "2019.10.22", "title": "Къде пенсионерите живеят най-добре? Дания е №1"}
{"url": "https://www.dnes.bg/obshtestvo/2019/10/22/laborantkata-zabravila-za-6-chasa-jena-v-skener-otnasia-zabelejka.426943", "text": "Лаборантката, която забрави жена повече от 6 часа в скенера на болницата в Павликени, ще бъде наказана със забележка и лишаване от допълнително материално стимулиране. Това съобщи за БНТ управителят на лечебното заведение д-р Ренета Кръстева. \n\n\n Досега лаборантката не е имала провинения, което я спасява и от по-тежко наказание. По данни на болницата, няма опасност за здравето на забравената пациентка.\r\n\r\nНеприятният инцидент със 70-годишната Асенка Христова стана в края на септември. \r\n\r\nЖената е освободена от плащане на потребителска такса за престоя си в лечебното заведение и е получила извинение от целия екип.\r\n\r\nСлед случая скенерът в болницата е оборудван и със специален звънец за сигнализация.", "date": "2019.10.22", "title": "Лаборантката, забравила за 6 часа жена в скенер, отнася забележка "}
{"url": "https://www.dnes.bg/mestni-izbori-19/2019/10/22/v-nadprevarata-za-sofiia-niama-losho-che-os-shte-byde-sharen.426941", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трябва да бъдем повече обществено отговорни, за всяко едно прегрешение трябва да има наказание. Наказанието не трябва да е прекомерно, но да е неотменимо, заяви кардиологът Иво Петров, който поведе листата на кандидатите за общински съветници на ГЕРБ. \n\r\nТой заяви, че не се включва в партия ГЕРБ, а е част от гражданската квота на коалицията СДС-ГЕРБ. \n\r\n\"Не се включвам в партийна политика или в партия ГЕРБ. Моята идея е да мога да дам всичко от себе си от гледна точка на управлението на общината. За мен г-жа Фандъкова е изклюючително достоен човек\", заяви той.\n\n\n\n                    \n                    \n                \n                \n                \n                \r\nСпоред Иво Петров вината за неуспешните проекти не е на Йорданка Фандъкова. \n\r\n\"Заложила е в началото на изключително важни проекти и трябва да ѝ помогнем да бъдат завършени, тъй като е в наша полза\", коментира проф. Петров в \"България сутрин\".\n\r\nКардиологът заяви, че е доста критичен и затова често успява.\n\r\n\"Трябва да се проведат много коригиращи въздействия. Няма нищо лошо, че Общинският съвет ще бъде шарен. Нищо не ни пречи да говорим помежду си и да решаваме нещата с консенсус. В общината имам колеги, с които работим много отдавна. Имаме много експерти по дигитализиране на здравеопазването, но не го правим\", сподели още Иво Петров пред .\n\r\nСпоред него всички трябва да даваме нещо за града, за да може и той да дава на нас.", "date": "2019.10.22", "title": "В надпреварата за София: Няма лошо, че ОС ще бъде шарен!"}
{"url": "https://www.dnes.bg/sofia/2019/10/22/spirat-vodata-v-jk-dianabad-v-sriada.426953", "text": "На  23 октомври 2019 г. (сряда), във връзка с изграждане на сградно водопроводно отклонение на ул. \"Никола Габровски\" жк. \"Дианабад\" се налага спиране на водоподаването от 10:00  до 17:00 часа на клиентите на \"Софийска вода”, живеещи на ул. \"Св. Пимен Зографски\" от ул. \"Никола Габровски\" до ул. \"Русаля\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул.\"Св. Пимен Зографски\" бл. 59.\r\n    \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n                    \n                    \n                \n                \n                \n                \r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.10.22", "title": "Спират водата в жк. \"Дианабад\" в сряда"}
{"url": "https://www.dnes.bg/obshtestvo/2019/10/22/zashto-potroshiha-liulka-za-deca-sys-specialni-potrebnosti.426938", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само два дни след монтирането на люлка за деца със специални потребности в столичния парк \"Света Троица\", тя вече е повредена.\n\r\nЛюлката бе изработена след като фотографът Анна Йончева организира благотворителна кампания за събиране на средства - \"Различните деца на България\".\n\r\n\"След нанесената повреда съоръжението вече е рисково за използване. В окаяно състояние е. Разплаках се от гняв. Бясна съм заради обществото, в което живеем. Едни хора даряват, за да рушат други след това\", каза Анна Йончева пред \n\r\nСпоред нея проблемът е, че липсва родителски контрол. \n                    \n                    \n                \n                \n                \n                \r\n\"Деца се струпват върху платформата без абсолютно никакво наблюдение, заварихме 20 деца върху нея\", сподели още тя.\n\r\n\"Очевидно някой трябва да обясни на хората как да пазят това, което ползват. Пред очите ми едно дете падна под натиска на всички други. Вратичката се отваря, те се спускат по нея, въргалят се, блъскат я в земята... И нямаше нито един родител около тях\", допълни Йончева.\n\r\nПо думите й  идеята е тези деца да се покажат на обществото. \n\r\n\"Да се научи за тях, да ги видим усмихнати, щастливи. И ако във времето на проекта мога да сложа и едно съоръжение някъде, за да ги направя щастливи - сложих го. Децата наистина бяха щастливи. Не мога да опиша с думи емоцията, която видях пред очите си. Как страхът, защото те не са се качвали, как техният страх, който беше в очите им, за две-три минути премина в едно въодушевление, усмивка, страхотно изживяване и два дни по-късно... просто не знам. За мен наистина е отчайващо\", сподели фотографът.\n\r\n\"За съжаление това не е нито първият, нито последният случай на вандалска проява. Искам да призова родителите и гражданите да обръщат повече внимание на децата си и да ги учат на толерантност\", каза зам.-кметът на столичния район \"Илинден\" Галя Минчева.", "date": "2019.10.22", "title": "Защо потрошиха люлка за деца със специални потребности?"}
{"url": "https://www.dnes.bg/obshtestvo/2019/10/22/vnimanie-izprashtat-falshivi-imeili-ot-imeto-na-nap.426944", "text": "Клиенти на НАП-Пловдив получават фалшиви имейли с уведомление за предстояща ревизия, предупреждават от Агенцията. В писмата се споменава и име на \"служител“ в приходната администрация. \n\r\nПисмата приканват получателите им да се явят на адрес, на който се твърди, че има офис на НАП и да носят документ за самоличност, както и да последват линк за повече информация.\n\r\nОт НАП предупреждават, че това представлява класическа форма на \"фишинг“ атака, чрез която се цели опит за кражба на лична информация в интернет - потребителски имена за достъп, пароли, банкови сметки и т. н.\n\r\nВ приходната агенция не работи служител с име, имейл и телефон, посочени във фалшивите електронни писма. \n                    \n                    \n                \n                \n                \n                \r\nЕто и текстът на фалшивите електронни съобщения:\n\r\nЗдравейте!\r\nУведомявам Ви, че следва да се явите в 14-дневен срок от поставянето на настоящото съобщение в ТД Асеновград, Офис Пловдив, гр. Пловдив, ул. Васил Кънчев номер 86 ст.172, при Момчил Димитров Тодоров - Главен инспектор по приходите 9:00 до 17:30 за връчване на:\r\n1. Заповед за възлагане на ревизия -\r\nНомер: P-0100319031065-20-031 / 16.07.2019 г.\r\nВ случай, че не се явите в посочения срок, на основание чл.32, ал.6 от ДОПК, съответния/те документ/и ще бъде/ат приложен/и към преписката и ще се счита/т за редовно връчен/и.\r\nЗадалжително е да носите документ за самоличност и следните документи, които може да изтеглите от . \n\r\nС уважение,\r\nВеселина Иванова Букова\r\nГлавен инспектор про приходите\r\nСектор \"Ревизии\" - ИРМ Пловдив\r\nТД Пловдив на Национална агенция за приходите\r\nИмейл: v.bukova@ro06.nra.bg\r\nТелефон: 032/8857182\r\nНационална агенция за приходите гр. Пловдив ул. Васил Кънчев номер 86\r\nhttp://www.nap.bg\r\nПреди да отпечатате това писмо, помислете за околната среда!\r\nПриятен ден.\r\n ", "date": "2019.10.22", "title": "Внимание! Изпращат фалшиви имейли от името на НАП "}
{"url": "https://www.dnes.bg/sport/2019/10/22/broeni-dni-do-senshi-shampionite-sa-gotovi-za-bitkata.426957", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Броени дни остават до боевете на SЕNSHI. A подготовката на световния вицешампион по карате киокушин Николай Йоргов и двукратния световен шампион по кикбокс Петър Стойков тече с пълна сила. Освен това мотивацията и на двамата е на ниво.\n\r\n\"Подготовката върви по план. Подготвили сме стратегия срещу противниците, срещу които ще се изправим. Успях да вляза бързо във форма, дори изиграх един предварителен мач на Републиканското в Шумен преди по-малко от месец. Там изпробвах нов тип игра и експериментирах нови методи за водене на боя. Ще изляза готов, категорично. Подготвил съм и изненади, ще съм непредвидим на ринга\", сподели пред  Николай Йоргов.\n                    \n                    \n                \n                \n                \n                \r\nНа галата на 26 октомври във Варна той ще се изправи срещу един от 100-те най-добри киокушин бойци в света. \n\r\n\"Очаквам зрелищна битка, за която вярвам, че мога да победя. Не съм се бил срещу него досега. Виждал съм го през 2014 г. по време на турнир в Япония, но не успяхме да се срещнем отблизо на ринга. Очаквам да е много подготвен, защото японците са бойци и винаги са били\", допълни още Йоргов.\n\r\nПетър Стойков пък ще се изправи срещу двукратния световен шампион по кикбокс за професионалисти Драган Пешич от Сърбия. Двамата ще се срещнат на ринга в двубой от 3 рунда по 3 минути в категория до 70 кг по правилата на SENSHI, които са изготвени от Професионалната лига на Световния киокушин съюз и включват удари в главата, с лакти, както и хвърляния. \n\r\n\"Ще стане здрава битка. Подготвен съм както психически, така и физически, чувствам се в отлична форма. Пешич няма да издържи три рунда срещу мен!\", категоричен бе Стойков.", "date": "2019.10.22", "title": "Броени дни до SENSHI: Шампионите са готови за битката"}
{"url": "https://www.dnes.bg/notifikacii/2019/10/22/beroe-ostana-bez-trenior-sled-zagubata-ot-slaviia.426945", "text": "Спортно-техническият щаб на Берое подаде оставка, съобщи официалната страница на клуба. Причината е втората поредна загуба на отбора - 1:2 от Славия в Стара Загора.\n\"Часове след загубата на нашия любим отбор от Славия, спортно-техническият екип на Берое в лицето на директора Валентин Грудев, старши треньора Александър Томаш и неговите помощници Константин Мирчев и Тодор Кючуков депозираха своите оставки пред ръководството на клуба. Решението е продиктувано предвид незадоволителните резултати напоследък и по повод създалото се напрежение във футболната общественост в Стара Загора\", гласи съобщението на клуба.\n\r\n припомня, че това беше първо поражение за Берое от Славия в последните девет мача помежду им. Преди това заралии бяха записали по четири победи и равенства срещу \"белите\".\r\n                \n                \n                \n\r\n\r\n ", "date": "2019.10.22", "title": "Берое остана без треньор след загубата от Славия"}
{"url": "https://www.dnes.bg/obshtestvo/2019/10/22/borisov-pozdravi-mustafa-i-otchete-sys-sasht-rabotim-otlichno-v-otbranata.426950", "text": "Премиерът Бойко Борисов прие новия посланик на САЩ у нас Херо Мустафа в Министерския съвет.\r\nБългария и САЩ са съюзници и стратегически партньори. Между двете страни сме установили устойчив политически диалог на всички равнища. Поздравих Херо Мустафа за назначаването й като посланик в София и съм уверен, че дипломатическите ни отношения ще продължат да се развиват възходящо, написа Борисов в социалната мрежа.\n\nПремиерът посочва, че със САЩ имаме отлично взаимодействие в областта на сигурността и отбраната - по двустранна линия и в рамките на НАТО.\r\nАкцентирах и върху потенциала за надграждане на стратегическото партньорство със САЩ и в други области като енергийна сигурност, развитие на високите технологии, образование, наука и култура, допълва премиерът.\r\n                    \n                    \n                \n                \n                \n                Херо Мустафа е висш дипломат от кариерата, утвърден от Сената на Съединените щати за посланик на САЩ в България на 26 септември 2019 г. Преди това тя е изпълнявала длъжността заместник-посланик на САЩ в Португалия, където е служила като временно управляващ мисията на САЩ в Лисабон през първите седем месеца от мандата на администрацията на президента Тръмп.\n\r\nКато дипломат от кариерата посланик Мустафа е работила като съветник на вицепрезидента на САЩ в периода от 2009-2011 година по въпросите на Близкия изток и Южна и Централна Азия. Преди това назначенията й във Вашингтон включват заместник-директор на отдела, занимаващ се с Афганистан; съветник по близкоизточните въпроси в екипа на заместник-държавния секретар по политическите въпроси; директор по въпросите на Иран, Йордания и израелско-палестинските отношения в Съвета за национална сигурност и директор към Съвета за национална сигурност по въпросите на Ирак и Афганистан.\r\nХеро Мустафа е носител на редица престижни награди на Държавния департамент, включително и наградата \"Матилда У. Синклер\" за отлични постижения във владеенето на чужди езици. Сред езиците, които говори, са португалски, арабски, хинди, руски, гръцки и други, а в момента учи и български език.\n\r\nПосланик Мустафа е израснала в гр. Майнът, Северна Дакота. Има бакалавърска степен по дипломация от Джорджтаунския университет и магистърска от университета \"Принстън\". Омъжена е и има две деца.", "date": "2019.10.22", "title": "Борисов поздрави Мустафа и отчете: Със САЩ работим отлично в отбраната "}
{"url": "https://www.dnes.bg/sofia/2019/10/22/shofior-blysna-velosipedist-krai-st-lokomotiv-i-izbiaga.426965", "text": "Велосипедист е с опасност за живота, след като е бил блъснат при кръстовището на стадион \"Локомотив\" в София.\r\nПътният инцидент е станал вчера сутринта към 8.20 часа.\r\nШофьорът, блъснал мъжа, е избягал и го е зарязал ранен на пътя.\r\nИнформация за инцидента е публикувана в социалната мрежа в група за колоездачи.\r\nБлизките на пострадалия Константин търсят свидетели на катастрофата.\r\n ", "date": "2019.10.22", "title": "Шофьор блъсна велосипедист край ст. \"Локомотив\" и избяга"}
{"url": "https://www.dnes.bg/politika/2019/10/22/polovin-miliard-leva-poveche-za-zdrave-dogodina-400-mln-za-nzok.426981", "text": "Ръстът на разходите за здравеопазване през 2020 година ще бъде около 500 милиона лева, съобщи министърът на здравеопазването Кирил Ананиев в Добрич като уточни, че все още се води дебат с Министерството на финансите по подготвяния проект за бюджет. \n\n Ананиев добави, цитиран от БТА, че само ръстът на Националната здравноосигурителна каса /НЗОК/ е 395 милиона лева. \n\r\nПо думите му ръст ще има и в бюджета на Министерството на здравеопазването, което ще осигури устойчивост на допълнителните разходи, направени от правителството в системата през тази година. \n\r\nМинистърът посочи, че повече средства са предвидени и за новозакупените апарати за изследване на кръвта и за трансплантациите.\n                    \n                    \n                \n                \n                \n                \r\nВ отговор на въпрос за окончателното решение на Върховния административен съд /ВАС/ да бъде отменена наредбата за определяне на пакета от здравни дейности, гарантиран от бюджета на НЗОК, Ананиев коментира, че се подготвя нов нормативен акт. \n\r\nВече сме на финала по подготвянето на нова наредба, която е съобразена с констатациите, направени от ВАС, каза Ананиев, според когото след постановеното съдебно решение няма да се получи правен вакуум.\n\r\nПо думите му новата наредба трябва да бъде готова преди началото на новата финансова година и преди подписването на новия Национален рамков договор за медицинските дейности.", "date": "2019.10.22", "title": "Половин милиард лева повече за здраве догодина, 400 млн. за НЗОК"}
{"url": "https://www.dnes.bg/eu/2019/10/22/pada-monitoringyt-ot-es-vyrhu-bylgariia.426989", "text": "Европейската комисия ще оповести по-късно днес мониторинговия доклад за България в рамките на Механизма за сътрудничество и проверка. \n\r\nОчаква се мониторингът да падне и това да бъде последният доклад за състоянието на правосъдната ни система и борбата с корупцията и организираната престъпност. \n\r\nНовата Европейска комисия предлага нов механизъм, който ще следи за спазването на принципите на правовата държава не само в България и Румъния, а във всички държави-членки на Европейски съюз.\n\r\nПо информация на БНТ това, което пише в доклада, е, че няма насрочена следваща дата за следващ доклад. Това се тълкува като знак, че това ще бъде последният мониторингов доклад по Механизма за сътрудничество и проверка. \n                    \n                    \n                \n                \n                \n                \r\nПредстои да се види как ще бъдат формулирани нещата за Румъния, защото миналата година по отношение на Румъния заключението беше, че има отстъпление по отношение на спазването на принципите на правовата държава.\r\nПреди 5 години настоящият председател на Еврокомисията Жан-Клод Юнкер обеща, че в рамките на неговия мандат начело на ЕК механизмът ще отпадне. Краят на мониторинга трябва да бъде одобрен освен от ЕК, също и от Съвета на ЕС и Европейския парламент.", "date": "2019.10.22", "title": "Пада мониторингът от ЕС върху България?"}
{"url": "https://www.dnes.bg/crime/2019/10/22/10-v-aresta-ot-gorskoto-vyv-veliko-tyrnovo-razsledva-se-sech.426976", "text": "Десет души са арестувани заради незаконна сеч на територията на община Велико Търново. За разпити в полицията са отведени четирима горски стражари, един управител и петима работници от фирма за дървообработване.\r\n\r\nДнес полиция нахлу в офисите на Държавно горско стопанство \"Болярка\" във Велико Търново. Акцията е започнала  рано сутринта като пред сградата на ведомството са спрели полицейски автомобили. На място е бил и началникът на РУ- Велико Търново гл. инсп. Валентин Къндев. По първоначална информация криминалстите са проверявали документация и са претърсвали офисите на ДГС \"Болярка“, съобщава \"Труд\".\r\n\r\nИззети са разрешителни за дърводобив. Акцията е във връзка с незаконна сеч в землището на село Арбанаси и в други райони на община Велико Търново. Разследването се води под наблюдението на Районната прокуратура в старата столица.\r\n ", "date": "2019.10.22", "title": "10 в ареста от горското във Велико Търново, разследва се сеч"}
{"url": "https://www.dnes.bg/stranata/2019/10/22/mechka-sleze-v-sopot-razbi-kosheri.426988", "text": "Мечка слезе до първите къщи в град Сопот и стресна местните жители. Тя разби десетки кошери и нанесе поражения на земеделски производители в Карлово. Държавното горско стопанство ще поиска разрешение за отстрел на мечката.\n\r\nМечката се появила в най-горния квартал на Сопот, а къщите са близо до боровата гора. \n\r\nЗа първи път животното е забелязано преди 10 дни да минава през ограждения в близост до лифт Сопот, за да стигне до кошери с мед.\n\r\nОт Горската служба в Карлово казаха пред Нова тв, че най-вероятно мечката не е само една, защото има жалби за нанесени щети и във вилна зона в града. \n\r\n\"Притеснява ме фактът, че всеки ден идват жалби и смятам да предложа мечката за отстрел. Процедурата не е толкова бърза, но няма какво друго да направим, защото хората вече се плашат\", каза директорът на горската служба в Карлово Златю Кличев.\n                    \n                    \n                \n                \n                \n                \r\nПреди две години, отново в Сопот, малко мече слезе от гората и необезспокоявано се разходи из детска площадка в града.\r\n ", "date": "2019.10.22", "title": "Мечка слезе в Сопот, разби кошери"}
{"url": "https://www.dnes.bg/eu/2019/10/22/iunker-prizova-za-borba-s-glupaviia-nacionalizym.426992", "text": "В последното си слово пред Европейския парламент в качеството си на председател на Европейската комисия Жан-Клод Юнкер призова за борба с \"глупавия национализъм\". Още преди да започне да говори, той бе посрещнат от повечето от присъстващите в залата евродепутати на крака и с ръкопляскания.\n\r\nЮнкер отчете сред постиженията на ръководената от него ЕК приемането на нови правила за командированите работници, така че да се получава еднакво възнаграждание за един и същи труд, положен на едно и също място. \n\r\nПостижение по неговите думи е и намирането на решение по въпроса с икономиката на Гърция. Възвърнахме достойнството на гръцкия народ, заяви той.\n\r\nПредседателят на ЕК добави, че в последните години стотици хиляди мигранти са били спасени в Средиземно море. Юнкер призова Африка да не бъде разглеждана само през призмата на миграцията. По неговите думи африканският континент няма нужда само от европейска щедрост, а от съпричастие и сътрудничество, създаване на работни места. Можеше да бъде по-добре, ако бяха възприети всички предложения на ЕК за разселването на мигрантите и за промени в правилата за миграцията, добави той.\n                    \n                    \n                \n                \n                \n                \r\nВ областта на икономиката Юнкер отчете сключването на 15 нови двустранни търговски споразумения, разкриването на един милион работни места в ЕС благодарение на новия инвестиционен план на комисията. Юнкер отбеляза, че ръководената от него ЕК е предложила 84 на сто по-малко законодателни промени в сравнение със своите предшественици.\n\r\nСред своите разочарования Юнкер посочи липсата на напредък по въпроса с обединението на Кипър, неуспеха на преговорите за споразумение с Швейцария, както и за създаването на банков съюз със споделена отговорност за влоговете на европейските граждани. Той призова занапред Съветът на ЕС да може да приема решения в областта на външната политика не с единодушие, а с мнозинство.\n\r\nВлиянието на ЕС по света намалява. Най-големият световен принос на ЕС е опазването на мира на нашия континент. Трябва да се гордеем с мира в Европа, защото в последното столетие тук имаше кръвопролитни войни. Трябва да привлечем младите в разговора за мира и войната, защото иначе уроците от миналото ще бъдат забравени, призова Юнкер, цитиран от БТА.\r\n \r\n ", "date": "2019.10.22", "title": "Юнкер призова за борба с \"глупавия национализъм\""}
{"url": "https://www.dnes.bg/zvezdi/2019/10/22/naeli-staia-v-hotel-za-bulchinskata-roklia-na-djenifyr-loryns.426962", "text": " Дженифър Лорънс се омъжи за Кук Марони през уикенда в Роуд Айланд, САЩ, а сватбената ѝ рокля е била наистина впечатляваща. Стана ясно, че булчинската рокля е била дело на \"Dior\" и е била държана в отделна, собствена стая, часове преди сватбата.\r\nОт френската модна къща са решили, че роклята трябва да стои в отделно помещение, за да е чиста и в перфектно състояние.\r\n \r\n\"От екипа на \"Dior\" летяха от Париж до САЩ в деня, преди Дженифър да сключи брак. За роклята беше резервирана специална хотелска стая в емблематичния за Нюпорт хотел - \"Викинг\"\", казали са източници на вестник \"New York Post\".\r\n \r\nИнтересното е, че гостите на сватбата не са нощували в този хотел, в който е била буличнската рокля, а в друг - \"Gurney's Newport Resort & Marinа\"\r\n\r\n", "date": "2019.10.22", "title": "Наели стая в хотел за булчинската рокля на Дженифър Лорънс"}
{"url": "https://www.dnes.bg/stranata/2019/10/22/myj-miata-tuhli-po-deca-ot-blok-vyv-veliko-tyrnovo.426991", "text": "Мъж метна тухли по деца от 7-етажна сграда във Велико Търново и едва се спаси от побеснелите родители, съобщава вестник \"Борба\".\n\r\nИнцидентът се разигра в късния следобед в неделя в квартал \"Бузлуджа\", по време на футболната среща между дублиращия отбор на \"Етър\" и \"Левски\" – Стражица. Всичко това е станало пред очите на близо 200 присъстващи. \n\r\nОще в началото на мача публиката е изненадана от гол до кръста млад мъж, наблюдаващ действията на терена от покрива на намиращия се в съседство до терена блок.\n\r\nОтначало изглеждащ колоритен, в хода на мача мъжът започнал да хвърля тухли по играещите в подножието на сградата деца. За щастие клоните на дървета се оказват преграда за отломките, но все пак парче от счупена тухла удря леко едно от децата. \n                    \n                    \n                \n                \n                \n                \r\nЗаради случилото се гневни родители нахлуват в блока и започват да търсят за саморазправа с мъжа, който обаче успява да се скрие. Снимката му обаче е предоставена на местната полиция, която работи по случая.\r\n ", "date": "2019.10.22", "title": "Мъж мята тухли по деца от блок във Велико Търново"}
{"url": "https://www.dnes.bg/world/2019/10/22/berlin-zamraziava-naemite-za-pet-godini-napred.426995", "text": "Правителството на германската провинция Берлин одобри замразяване на наемите за пет години, за да се противопостави на нарастващите наеми на един от най-динамичните пазари на недвижими имоти, предадоха Асошиейтед прес и ДПА.\n\n\r\n\n\r\nЛявото правителство на провинция Берлин иска да замрази наема на апартаменти, построени преди 2014 година.\n\r\nСамо малка част от берлинчани са собственици на къщи и апартаменти и през последните години наемите в германската столица рязко нараснаха, принуждавайки мнозина да се преместят извън града.\n                    \n                    \n                \n                \n                \n                \r\nБерлин беше Мека на ниските наеми, след като падането на Берлинската стена през 1989 година отвори вратите на икономически депресирания бивш комунистически изток на града, припомня Асошиейтед прес. Това доведе до увеличаване на потока от артисти и други, търсещи по-бохемски начин на живот, пише БТА. \n\r\nПредложението трябва да бъде одобрено от парламента на провинцията.", "date": "2019.10.22", "title": "Берлин замразява наемите за пет години напред "}
{"url": "https://www.dnes.bg/temida/2019/10/22/cik-razreshi-petima-da-se-sdobiiat-s-obvineniia-sred-tiah-i-kmet.426990", "text": "За петима души, сред които е кметът на Несебър Николай Димитров, ЦИК е дала разрешение да бъдат задържани и обвинени.\r\nРешенията са на комисията на базата на искания на главния прокурор от вчера.\nРазследването е срещу нарушени изборни права, а от прокуратурата отказват официална информация по случая, предаде БТА.\r\nДелото се води от спецпрокуратурата, искането на Сотир Цацаров е след акцията миналата седмицата по Южното Черноморие. Николай Димитров е независим кандидат за кмет на Несебър за пореден мандат.\r\nСлед обискирането на дома му Димитров заяви, че става въпрос за опит за злепоставянето му от негови опоненти.\r\nЦИК е дала подобни разрешения за Петър Тодоров и Георги Георгиев - кандидати за общински съветници в Несебър от листата на коалиция \"БСП за България\", както и за Константин Лефтеров - кандидат за общински съветник в Свети Влас от \"Движение 21\" и за кандидата за кмет от същата партия Атанас Япаджиев.\r\n ", "date": "2019.10.22", "title": "ЦИК разреши петима да се сдобият с обвинения, сред тях и кмет"}
{"url": "https://www.dnes.bg/index/2019/10/22/kim-chen-un-predpriema-seriozni-merki-sreshtu-shpionite.426959", "text": "За никого не е тайна, че лидерът на Северна Корея Ким Чен Ун страда от параноя и обсесия свързана с неговата сигурност. Изглежда, той е стигнал още по-далеч.\r\nЖурналистът Чад О'Каръл, който работи като коренспондент за сайта NK News, работел по материал за конструкцията на сграда в столицата Пхенян. Докато наблюдавали сградата от горе, източниците му забелязали нещо странно - прозорците на горните етажи на по-високите сгради били покрити и запечатани. Рискувайки много, те започнали да правят снимки.\r\nО'Каръл публикува снимки на сградите преди една година и сега и наистина се оказва, че те умишлено са били покрити. Според източниците му, става дума за хиляди апартаменти, в които вече не влиза слънчева светлина. Така, гостите на луксозният хотел \"Корио\" са принудени да гледат към замъглени плоскости, без да виждат в детайл нищо отвън.\r\n                \n                \n                \"Според нас, целта на всичко това е хората да не могат да виждат в така наречения \"Забранен град\" в Пхенян\", казва  Чад О'Каръл пред CNN.\r\n\"Забраненият град\" е място, където са събрани всички правителствени сгради на Северна Корея, както и офисите, в които Ким Чен Ун и приближените му говорят за бизнес.\r\nВисочината на тези сгради, в един от луксозните квартали на Пхенян, носещ наименованието Пхянхатън, обаче засилва параноята на режима.\r\n\"Ако си убиец, най-вероятно ще предпочетеш да се качиш някъде на високо, за да виждаш кой влиза, кой излиза, какво се случва. Ще искаш да знаеш какъв е графикът и къде се намират всички. Тези апартаменти ще ти дадат добро поле за наблюдение, кой в кой офис се намира\", казва експертът Дийн Чънг.\r\nНо по този начин, Ким Чен Ун блокира гледката на много влиятелни хора в страна и депутати, които са получили апартаментите си като подарък. Тях лидерът на Северна Корея обича да глези и с луксозни подаръци и големи суми пари, за да го поддържат на власт.\r\n\"Когато стигнеш до там, че да блокираш гледката на най-доверения си елит, няма как да не се стигне до поредица от недоразумения\", твърди О'Каръл. Но според Дийн Чънг, хората, на които Ким Чен Ун е дал власт, най-вероятно разбират защо са нужни тези мерки.\r\n\"Това е нация, която екзекутира предателите на режима с противоракетни оръжия. Сравнено с това, да покрият прозорците е абсолютно нищо и не си струва да умреш за това\", категоричен е той.\r\n \r\n \r\n ", "date": "2019.10.22", "title": "Ким Чен Ун предприема сериозни мерки срещу... шпионите"}
{"url": "https://www.dnes.bg/crime/2019/10/22/hvanaha-italianec-nedeklariral-20-700-na-letishte-sofiia.426987", "text": "Митничари задържаха недекларирани 20 700 щатски долара на Летище София - пътници, съобщиха от митниците.\r\nПарите са открити при проверка на пътник - италиански  гражданин, пристигащ с полет от Туркменистан и Турция до България.\r\nПри преминаването му през зеления коридор той е селектиран за проверка, а в ръчната му чанта са открити недекларираните пари. За проверката е съставен акт за установяване на административно нарушение.", "date": "2019.10.22", "title": "Хванаха италианец, недекларирал $20 700 на летище София"}
{"url": "https://www.dnes.bg/notifikacii/2019/10/22/desetki-arestuvani-v-turciia-za-teroristichna-propaganda.426986", "text": "В различни части на Турция днес бяха арестувани десетки лица, заподозрени в членство в терористични организации и разпространяване на терористична пропаганда, съобщи турската телевизия СиЕнЕн-Тюрк.\n\r\nГлавната прокуратура в Анкара издаде заповеди за задържане на петима души, заподозрени в публикуване на коментари в социалните мрежи, насочени срещу операцията на турската армия в Северна Сирия. Досега са задържани трима души.\n\r\nМеждувременно силите на реда арестуваха в турската столица четирима души, заподозрени в членство в групировката ПКК (Кюрдска работническа партия).\n\r\nВластите в Анкара издадоха днес и заповеди за арести на 20 души, заподозрени, че са използвали мобилното приложение ByLock. Смята се, че приложението е ползвано за подготовката и реализирането на опита за преврат на 15 юли 2016 г.\n                \n                \n                \r\nДосега са задържани 10 предполагаеми членове на ФЕТО (Фетхуллахистката терористична организация).\n\r\nМеждувременно съд в югоизточния град Шанлъурфа нареди под постоянен арест да останат 35 души от общо 59 задържани лица, задържани предишните дни. Те са заподозрени в членство в ПКК или ДАЕШ (\"Ислямска държава\"), информира СиЕнЕн-Тюрк, цитирана от БТА.", "date": "2019.10.22", "title": " Десетки арестувани в Турция за терористична пропаганда"}
{"url": "https://www.dnes.bg/stranata/2019/10/22/5030-t-grozde-ot-vineni-sortove-proizveli-v-tyrgovishtko.426967", "text": "Стопаните от Търговищко са произвели 5030 тона грозде от винени сортове. Кампанията по прибирането на реколтата приключи при среден добив от декар 700 килограма, каза Драгомир Драгнев от ОД \"Земеделие\" в Търговище.\r\nВ областта плододаващите трайни лозови насаждения от винени сортове са общо 7217 дка. Лозя се отглеждат в три от общините - Търговище, Попово и Опака, като най-много - 7174 са в Търговищко.\r\nРеколтираните площи са 7195 дка. Справка на земеделската дирекция показва, че през 2018 г. в региона са произведени 5197 тона грозде от 7043 дка. Средният добив тогава е бил 738 кг/дка.\r\nПри десертните сортове средният добив сега е 759 кг/дка. Лозарите са обработвали 108 дка масиви, от които са добили общо 82 тона продукция. През миналата година добивът при тях е бил 824 кг/дка, а продукцията - 89 тона от същите площи. (БТА)", "date": "2019.10.22", "title": "5030 т грозде от винени сортове произвели в Търговищко "}
{"url": "https://www.dnes.bg/stranata/2019/10/22/mlad-myj-s-opasnost-za-jivota-sled-pojar-v-shumen.426985", "text": "33-годишен мъж от Шумен е приет в болница във Варна с изгаряния и опасност за живота след като е пострадал при пожар, съобщиха от ОДМВР-Шумен. \r\n\r\nМалко след 2 часа през нощта на 21 октомври бил приет сигнал за пожар в жилище на бул. \"Ришки проход\" в Шумен. \r\n\r\nСлед пристигане на място е установено, че 33-годишен мъж, вероятно след употреба на алкохол, се самозапалил в леглото си. Откаран е за преглед в МБАЛ-Шумен, а след това и във ВМА-Варна, където е настанен за лечение с изгаряния и опасност за живота.", "date": "2019.10.22", "title": "Млад мъж с опасност за живота след пожар в Шумен"}
{"url": "https://www.dnes.bg/akoshtete-vqrvaite/2019/10/22/malka-ptica-pee-silno-kato-na-cial-rok-koncert.426982", "text": "Птиците от вида Procrias albus, които се срещат в Амазонската джунгла и бяха определени за най-шумните в света, пеят, за да открият любовта, сочат резултатите от изследване, цитирани от Франс прес.\n\n\n\r\n\"Бялата мъжка птица от вида насочва поглед към външния свят и започва да пее, преди да се обърне към дамата на сърцето си и да продължи да пее\", заяви един от авторите на изследването, биологът Джеф Подос от Масачузетския университет в Амхърст, пише БТА. \n\r\nЗвуците на птицата с тегло 250 грама, която е голяма колкото гълъб, са толкова оглушителни, че учените се запитали как ухажваните от нея женски ги слушат, без да се увреди слухът им. Звуците може да достигнат 113 децибела, които се равняват на тези от шумен рок концерт. Става въпрос за ниво на шума, което е преценено като рисково за човека.\n                    \n                    \n                \n                \n                \n                \r\nДжеф Подос имал шанса да наблюдава как женски екземпляри със зелено оперение се присъединяват към своите избраници по време на шумните им серенади. \"Невероятно е, че малки птици са толкова шумни\", отбеляза ученият. Той използвал аудио записи с високо качество и направил снимки с голяма резолюция, за да се опита да разбере феномена.\n\r\nБило констатирано, че колкото по-шумен е призивът, толкова е по-кратък заради ограничените респираторни възможности на птицата. Тези анатомични особености би трябвало да й попречат да подобрява непрестанно рекордите по акустика. Резултатите от изследването са публикувани в Current Biology.", "date": "2019.10.22", "title": "Малка птица пее силно като на цял рок концерт"}
{"url": "https://www.dnes.bg/art/2019/10/22/koia-gad-iziade-kashkavala-v-teatyr-sylza-i-smiah.426958", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ден след като постановката \"Коя гад изяде кашкавала?\" зарадва публиката на театър \"Сълза и смях\", актьорът Валентин Танев гостува в \"България сутрин\".\r\n\r\n\"Коя гад изяде кашкавала?\" e спектакъл на русенския театър и е вдъхновен от филма \"Грозни, мръсни, зли\" на Еторе Скола.\r\n\r\n\"Най-големият празник за мен е, че публиката беше ентусиазирана и прие много добре постановката\", сподели актьорът, който отпразнува рождения си ден на сцената. Гостът на Bulgaria ON AIR призна, че отдавна е спрял да отброява годините, готов е винаги за веселие. \r\n\r\nАктьорите бързо се сработили и станали близки като едно голямо шумно италианско семейство, за каквото разказва и постановката.\r\n\r\nСледващото представление на \"Коя гад изяде кашкавала?\" ще бъде в град Севлиево.\r\n ", "date": "2019.10.22", "title": "\"Коя гад изяде кашкавала?\" в театър \"Сълза и смях\""}
{"url": "https://www.dnes.bg/crime/2019/10/22/udar-vyv-vidinsko-42-kg-kanabis-v-neobitavana-kyshta.426973", "text": "\n\r\n42 килограма канабис иззеха полицаи от района на село Толовица във видинската община Макреш. \r\n\r\nЗадържани са трима души за срок от 24 часа, съобщи МВР. \r\n\r\nКанабисът е открит в необитаем имот при специализирана операция, в която са участвали служители от районните управления в Кула, Видин и Белоградчик.\r\n\r\nПолицаите са засекли трима мъже - 56-годишен жител на Белоградчик, 55-годишен видинчанин и 51-годишен мъж от село Тополница. Те са хванати да изнасят канабиса от къщата.  \r\n\r\nСлед претърсване в имота са открити и иззети 312 сухи растения канабис с общо тегло 42 кг.\r\n\r\nПри претърсване в друг имот, обитаван от 56-годишния мъж в Белоградчик, са открити още канабисови съцветия с общо тегло около 29 грама.", "date": "2019.10.22", "title": "Удар във Видинско: 42 кг канабис в необитавана къща"}
{"url": "https://www.dnes.bg/akoshtete-vqrvaite/2019/10/22/baleaj-hit-pri-pricheskite.426960", "text": " Балеажът е сред водещите трендове в прическите за годината. Той беше истински хит през лятото, а през есента става все по-актуален.\r\nОт американското издание на \"Cosmopolitan\" твърдят, че почти няма знаменитост, която е с кестенява коса и не е заложила на балеаж. Ако погледнете профилите на звездите брюнетки в социалните мрежи, ще забележите, че те наистина са експериментирали с този тренд.\r\n \r\nБалеажът е идеален начин да промените прическата си, но без драстично да сменяте цвета. Той представлява техника за оцветяване на косата, нейното изсветляване. Целта е да се постигне  ефект на отблясъци, като че ли косата е естествено изсветляла от слънцето.\r\n \r\nСред най-известните дами, които са избрали такъв тип прическа, са Бионсе, Серина Уилямс,  Селена Гомес, Луси Хейл, Джесика Алба, Приянка Чопра, Криси Тейгън, Лиа Мишел, Бела Хадид и др.\r\n\r\n", "date": "2019.10.22", "title": "Балеаж - хит при прическите"}
{"url": "https://www.dnes.bg/obshtestvo/2019/10/22/rabotodatelite-poluchavat-10-hil-lv-za-naet-chovek-s-uvrejdaniia.426974", "text": "Законът за хората с увреждания трябва да се спазва, такъв какъвто е, и средните и големи компании се стараят да го прилагат. Компаниите имаха тримесечен срок, за да представят пред бюрата по труда бройки за наемане на хора с увреждания и от края на септември и началото на октомври започнаха проверките от Инспекцията по труда дали законът се спазва, каза Добрин Иванов, изп. директор на Асоциацията на индустриалния капитал в България (АИКБ), в ефира на . \n\n\n\r\nОт 2400 заявени от работодателите работни места за хора с увреждания, само 700 са заети и остават 1700 свободни. Някои компании не могат да отговорят на изискванията на закона и предпочитат да платят компенсационни такси в размер на 30% от минималната работна заплата. Другият вариант е те да купуват стоки и услуги от кооперации на хора с увреждания, в размер на двукратния размер на минималната работна заплата. Компаниите, които имат задължения по този закон, в България са малко над 5000 – големите и средни фирми. За 20 дни са проверени 900 от задължените лица от страна на Инспекцията по труда, посочи гостът.\n                    \n                    \n                \n                \n                \n                \r\n\"За устройване на работно място за човек с увреждане работодателят може да получи до 10 хиляди лева от държавата\", каза Иванов.\n\r\nВижте целия разговор по .", "date": "2019.10.22", "title": "Работодателите получават 10 хил. лв. за нает човек с увреждания "}
{"url": "https://www.dnes.bg/index/2019/10/22/johnnie-walker-s-dve-novi-kolekcionerski-usikita-a-song-of-ice-i-a-song-of-fire.427032", "text": "и официално влизат на българския пазар. Новите уискита са вдъхновени от воюващите домове Старк, изобразен със страховитото вълчище, и Таргариен, чийто символ е огнедишащият дракон.\r\nJohnnie Walker призовава феновете на Игра на тронове да изберат своята страна - Старк или Таргариен, вълчище или дракон. Независимо дали сте фенове с огън в кръвта или пък предпочитате смразяващия север, Johnnie Walker има уиски за вас.\r\n\r\nКогато бутилките са поставени една до друга (ледената вляво, а огнената вдясно), крачещият човек на Johnnie Walker, изобразен на бутилката на А Song of Fire застава лице в лице с този от бутилката на А Song of Ice, а зад тях се виждат зъбите на вълчището и огненият дъх на дракона. Когато бутилките разменят местата си, новата обща визия представя контраста между домовете Таргариен и Старк, показвайки образите на техните домове, които сякаш излизат един от друг.\r\n                \n                \n                е бленд, вдъхновен от непримиримия див север и леда, оформил планините и заледил реките му. Подобно на географското разположение на Зимен Хребет, А Song of Ice носи магията на севера, комбинирайки в себе си уискита от Клайнлиш – една от най-северните и емблематични дестилерии на Шотландия. Деликатният вкус на уискито, с нотки на ванилия и тропически плодове, наподобяващи тези от овошките в Дорн, носи уюта на огнището, приветстващо премръзналите длани, повдигайки духа като малък изгрев насред Дългата нощ.\r\nПреливащите се сив и син цвят в дизайна на бутилката напомнят за смразяващия север от сериала, известен със суровите си зими и ледовити пейзажи. Johnnie Walker А Song of Ice е уиски, което определено оживява с кубчета лед, а финалът му е хладен и мек. Алкохолното съдържание е 40.2%.\r\n, от друга страна, притежава деликатния, опушен вкус на малцовете от дестилерията Кул Ила. Горд представител на дома Таргариен, А Song of Fire има плътен опушен вкус с нотки на червени плодове и подправки като онези, с които се славят пазарите в Мирийн.\r\nДизайнът на бутилката изобразява и огнена гледка с тъмночервени цветове, вдъхновени от драконите на дома Таргариен. Консумирано чисто, уискито очарова с топъл, мек финал. Алкохолно съдържание - 40.8%.\r\nДвете колекционерски уискита са продължение на колаборацията между Johnnie Walker и култовия сериал Игра на тронове на HBO и допълнение към лимитираната серия White Walker by Johnnie Walker, която бе пусната на пазара през 2018 г.\r\nJohnnie Walker А Song of Ice и А Song of Fire са идеалният подарък както за колекционери на уиски, така и за феновете на Игра на тронове. Добрата новина е, че от началото на октомври, те вече са достъпни и на българския пазар в лимитирани количества.", "date": "2019.10.22", "title": "Johnnie Walker с две нови колекционерски усикита - A Song of Ice и A Song of Fire"}
{"url": "https://www.dnes.bg/business/2019/10/22/skysan-kabel-ostavi-blizo-3000-dushi-ot-liulin-bez-tok.427017", "text": "Несъобразени изкопни работи на строителна фирма са причината за прекъсването на тока в столичния квартал „Люлин“ днес следобед. \r\n\r\nСкъсан е кабел 20 kV, собственост на ЧЕЗ Разпределение България, като в резултат без електрозахранване за близо час остават 2900 клиенти в 8, 9 и 10-та част на квартала, съобщиха от дружеството.\r\n\r\nСамо преди 2 седмици при изкопни работи на строителни фирми беше скъсан друг кабел на дружеството в „Люлин“. Тогава без електрозахранване останаха близо 5000 клиенти.\r\n\r\nЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон \r\n0700 10 010 или на имейл кlienti@cez-rp.bg.\r\n ", "date": "2019.10.22", "title": "Скъсан кабел остави близо 3000 души от \"Люлин\" без ток"}
{"url": "https://www.dnes.bg/politika/2019/10/22/premieryt-fuk-sred-30-hil-vietnamci-ot-nashi-vuz-ove.426996", "text": "Доверието между България и Виетнам и контактите между хората са  най-големият капитал в двустранните отношения, според президента Румен Радев, който се срещна в Токио с премиера на Виетнам Нгуен Суан Фук.\r\nДвамата представляват своите страни  на церемонията по интронизация на новия император на Япония Нарухито, съобщиха от прессекретариата на държавния глава.\r\nСпоред Радев този капитал освен в увеличаване  на търговския обмен следва да бъде вложен с подкрепата на институциите в  създаването на смесени предприятия за износ на пазарите в Азия и в  рамките на общия европейски пазар.\r\nРадев посочи, че утвърждаването на България като регионален център за развитие на  информационните технологии в Югоизточна Европа, както и традициите в  областта на електрониката, фармацията и медицината също създават  предпоставки за реализацията на общи проекти. Споделена бе и позицията,  че търговски обмен от около 100 млн. долара годишно не отговаря на  потенциала на двете държави.\r\n                    \n                    \n                \n                \n                \n                \"България и Виетнам имат огромно преимущество с това, че двата народа не  се налага тепърва да се опознават и са свързани от отношения на  приятелство и доверие\", подчерта още Румен Радев.\r\nНгуен Суан Фук открои  от своя страна отличното двустранно сътрудничество в сферата на  образованието и науката в близкото минало – 30 000 виетнамски граждани,  сред които и самият той, са завършили висшето си образование, получили  са професионална квалификация или са специализирали у нас, и призова за  възстановяване на активното партньорство в тези области.\r\nУвеличаването на икономическия, търговски и инвестиционен обмен между България и Виетнам е общ приоритет и институциите в двете държави са готови да подкрепят инициативите на бизнеса, беше общата позиция на президента Румен Радев и министър-председателя Нгуен Суан Фук\r\nПредстоящото заседание на Смесената комисия за търговско-икономическо и научно-техническо сътрудничество между България и Виетнам през ноември т.г. в София е добър повод и за провеждането на двустранни бизнес форуми и набелязване на конкретни проекти от взаимен интерес, подчерта Радев. Държавният глава потвърди поканата към своя виетнамски колега президента Нгуен Фу Чонг да посети страната ни заедно със силна бизнес делегация.\n\r\nКато особено перспективна сфера за развитие на двустранните отношения беше откроено сътрудничеството в отбраната, ремонта на въоръжение и техника, както и в областта на военното образование.\r\nНгуен Суан Фук подчерта пред държавния глава, че като председател на АСЕАН през 2020 г. Виетнам ще работи за последващо разширяване на връзките и икономическото партньорство на България с Асоциацията на страните от Югоизточна Азия.\r\nБългария и Виетнам имат отлично сътрудничество в рамките на международните организации и ще продължат активния си диалог при формирането и отстояването на общи позиции, беше отбелязано още на срещата на президента Румен Радев и министър-председателя Нгуен Суан Фук в Токио.", "date": "2019.10.22", "title": "Премиерът Фук сред 30 хил. виетнамци от наши ВУЗ-ове"}
{"url": "https://www.dnes.bg/politika/2019/10/22/prezidentyt-radev-na-intronizaciiata-na-noviia-iaponski-imperator.427035", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Президентът на България Румен Радев и съпругата му Десислава Радева присъстваха на интронизацията на император Нарухито в Токио, предаде Bulgaria ON AIR.\r\nПо думите на държавния глава  Радев, приятелството и доверието са най-големият капитал на двустранното сътрудничество между България и Япония и са здрава основа за тяхното развитие в бъдеще, за още по-активно партньорство в икономиката, културата, науката и образованието.\r\nПрез 2019 г. заедно отбелязваме и три годишнини в нашите отношения – 110 години от първите двустранни контакти, 80 години от установяването на дипломатически отношения и 60 години от тяхното възстановяване.\r\nПо повод интронизацията на новия японски император в Токио се събраха световни лидери и кралски особи. На събитието присъстват гости от 170 страни.\r\n ", "date": "2019.10.22", "title": "Президентът Радев на интронизацията на новия японски император"}
{"url": "https://www.dnes.bg/obshtestvo/2019/10/22/sled-gazoviia-balkanski-hyb-borisov-s-nova-ideia-za-hranitelen.427001", "text": "Работи се върху идея да бъде изграден голям хранителен хъб на Балканите, стана ясно от думите на премиера Бойко Борисов.\r\nПремиерът посочи като място за това летище Пловдив, след като откри турски завод за осветителни тела за автомобили.\r\n\"При този огромен икономически подем на град Пловдив не може летището да остане настрани, занемарено. Мисля, че Балканите имат нужда от един голям хранителен хъб, от който да идват и да се изнасят стоки”, каза премиерът, според когото може да се окаже, че ще е по-евтино те да се изнасят със самолети.\r\nПреди 4-5 години БВП беше 50 милиарда, а тази година ще минем 120 милиарда лева. Добре е, когато има такива инвестиции, които оставят добавена стойност в България, изтъкна той на церемонията.\r\n                    \n                    \n                \n                \n                \n                Той акцентира върху изградените индустриални зони в България, които се запълват изключително бързо.\r\n \r\nСпоред премиера е от значение, че висококвалифицирани български кадри започват да се завръщат от чужбина. Борисов отбеляза също изграждането на инфраструктурата у нас, като акцентира върху пътя Ботевград - Мездра и Пловдив - Асеновград, както и разширяването на околовръстното на град Пловдив. \r\nИнвестицията за завода край Пловдив е на стойност 40 милиона евро, като се очаква до 2023 година да бъдат наети на работа близо 400 души. \r\n \r\nКомпанията има общо 6 завода по света на стойност 253 милиона евро инвестиции, направени през последните 7 г. В тях работят 4 000 служители, а оборотът за 2018 г. е 383 милиона евро.", "date": "2019.10.22", "title": "След газовия балкански хъб, Борисов с нова идея - за хранителен"}
{"url": "https://www.dnes.bg/mestni-izbori-19/2019/10/22/signal-za-tyrgoviia-s-glasove-proveriavat-kandidat-kmet-i-lihvari.427024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Прокурорска проверка започна в Горна Оряховица заради сигнал с търговия на гласове преди изборите на 27 октомври, предадеBulgaria ON AIR. \r\n\r\nРазпитват се група хора, потвърдиха от Районната прокуратура, от които се свалят писмени обяснения. \r\n\r\nСигналът е подаден от гражданин, на който са предлагани пари срещу глас в подкрепа на определен кандидат. Проверката трябва да приключи в срок до 48 часа, като тогава ще стане ясно и дали по случая ще бъде образувано досъдебно производство. \r\n\r\nПо същото време на разпит в Районното полицейско управление беше и народният представител Явор Божанков, който е и кандидат за кмет на Община Горна Оряховица във връзка с друг сигнал за заплахи и натиск към гражданин.", "date": "2019.10.22", "title": "Сигнал за търговия с гласове: Проверяват кандидат кмет и лихвари"}
{"url": "https://www.dnes.bg/cars/2019/10/22/te-sa-bydeshteto-no-e-avtomobilite-vse-oshte-2-pyti-po-skypi.426983", "text": "Електромобилите продължават борбата за нови клиенти, като това се дължи и на натиска за намаляване на вредните емисии, който оказват властите и еколозите върху производителите. Този процес обаче не се развива с такива темпове, с каквито мнозина искат. И причината не е в това, че инфраструктурата за колите на ток все още не е готова или че пробегът им все още е малък, а зареждането отнема прекалено много време. Главният фактор си остава цената!\r\n\n\r\nЕксперти на агенцията JATO Dynamics са проучили цените на автомобилите в 43 страни от цял свят и са пресметнали средната им стойност. Тя е 29 493 щатски долара, докато при електромобила е с 81% повече. Пазарът в Европа е на второ място след Китай по покупки на коли на ток и въпреки, че в повечето държави има бонуси и стимули при тяхното закупуване, дялът на електромобиите е едва 1,9%.\r\n                    \n                    \n                \n                \n                \n                Ако се гледа само европейския пазар (с Израел и Турция) се получава, че средната цена на автомобил с двигател с вътрешно горене е 34 000 долара. Що се касае до тази на електромобилите, тя варира от 35 000 до 103 000 долара.\n\r\nРазбира се, в много държави може да се купи компактното Renault Zoe дори за под 25 000 евро, но основните потребители на автомобили на ток са скандинавските държави, където се плащат огромни данъци и такси. Например, електромобил в Норвегия излиза 2,5 пъти по-скъпо от Гърция. И в крайна сметка, в 15 държави в Европа дори Zoe струва повече от автомобил с двигател с вътрешно горене.\n\r\n\n\r\nНякой може да си помисли, че в Северна Америка ситуацията е различна и местният автопарк е по-скъп заради изобилието от пикапи и кросоувъри. Средната стойност на автомобилите е 35 614 долара. Но дори най-популярният електромобил на пазара - Tesal Model 3 струва 47 467 долара. А най-достъпният е Nissan Leaf - 32 506 долара, но в САЩ и Канада малки градски електромобили не се продават.\r\nОгромна разлика се забелязва и в Латинска Америка, където пазарът по правило се състои от достъпни автомобили, произвеждани в страните от региона. Тяхната средна стойност е 20 812 долара, докато електромобилите струват близо 2 пъти повече - 38 580 долара. Картинката в Индия е сходна - при 12 500 средна цена на стандартен автомобили, колите на ток струват средно 37 000 долара.\r\nВ развити държави като Австралия и Нова Зеландия разликата не е чак такава. Колите с двигател с вътрешно горене струват 30 839 долара средно, докато тези с електомотор - 37 661 долара. В Южна Африка обаче предлагането на коли на ток е малко и затова те струват доста - 47 000 долара срещу 27 000 долара за стандартен модел.\r\n\n\r\nТова се дължи на малкия избор на електромобили, който пазарите в двете държи предлагат. В Русия се продава единствено Jaguar I-Pace, като се приемат и поръчки за Porsche Taycan. Тези два модела обаче са доста скъпи - съответно 97 380 и 122 500 долара.\r\n", "date": "2019.10.22", "title": "Те са бъдещето, но... Е-автомобилите все още 2 пъти по-скъпи"}
