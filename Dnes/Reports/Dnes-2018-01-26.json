{"url": "https://www.dnes.bg/health/2018/01/26/svetovyrtej-zashto-go-imame-i-kakvo-go-provokira.366118", "text": "Световъртеж, замайване, главоболие, шум в ушите... Това са част от симптомите при смущения на вестибуларния апарат. В какво се изразяват те и как се лекуват, споделя д-р Дончо Дончев -  оториноларинголог, отоневролог и аудиолог, началник на отделението по аудиология и отоневрология в Клиниката по уши нос и гърло към Военномедицинска академия.Вестибуларният апарат е една от системите за регулиране на походка, стойка, равновесие и кординация. Общо в организма има три такива, една от които е на вестибуларния апарат. Другата е така наречената оптокинетична, зрително-двигателна, която чрез зрението регулира въпросните стойка, походка, равновесие. И третата е от напрежението на мускули, сухожилия и опорно-двигателния апарат или така наречената проприоцептивна система. Вестибуларният апарат се изгражда от една периферна част – орган на равновесието, който се намира във вътрешното ухо и централна част - нерви, които провеждат импулсите към съответните ядра в различните части на мозъка. Много често хората под вестибуларен апарат разбират точно органа на равновесието, който се намира във вътрешното ухо и е изграден от две части – едната е системата на полуокръжните канали, която дава информация и реагира на тангенциални - кръгови ускорителни дразнители и системата на така наречения отолитов апарат (възприемостта на линейни ускорителни движения в предно-задна част, странична, нагоре-надолу).Много хора са чували, че има някакви камъчета във вестибуларния орган. Те не са точно камъчета, а кристалчета, които чрез инерция дразнят съответните рецепторни зони, наречени сагити (ориентирани като стрели) и лапили (като обърнати лапички). И по този начин настъпва информация към съответните ядра и корова зона.", "date": "2018.01.26", "title": "Световъртеж: Защо го имаме и какво го провокира?"}
{"url": "https://www.dnes.bg/kino/2018/01/26/oshte-edno-obvinenie-sreshtu-harvi-uainstiin.366268", "text": "И бивша асистентка на 65-годишния Харви Уайнстийн е завела дело срещу него, предаде \"Асошиейтед прес\", цитирана от БТА. Сандийп Рехал е поредната жертва на скандалния продуцент, срещу когото вече има дела от десетки жени, пострадали сексуално.Рехал е работила за кинаджията в периода между февруари 2013 и февруари 2015 г. В иска срещу него тя посочва, че е пострадала от \"тежък емоционален стрес\", в резултат на \"постоянния морален и сексуален тормоз\" от негова страна.Бившата асистентка поддържала апартамент в Ню Йорк, предназначен именно за сексуалните набези на работодателя й. В задълженията й е влизало и почистването на семенна течност от дивана в офиса на Уайнстийн.\r\nРехал не само е била натоварена с подготовката и разчистването след непристойните изяви на продуцента, но също е била обект на нежелани аванси от негова страна.Тя твърди, че в разговори с нея Уайнстийн редовно е правил сексистки и сексуални подмятания, и също така е докосвал бедрата й, когато е пътувала заедно с него в автомобил.Говорителка на Харви Уайнстийн е заявила, че продуцентът \"категорично\" отрича твърденията на бившата си асистентка Сандийп Рехал.", "date": "2018.01.26", "title": "Още едно обвинение срещу Харви Уайнстийн"}
{"url": "https://www.dnes.bg/temida/2018/01/26/14-godishen-a-ima-7-krajbi-zad-gyrba-si-za-godina.366279", "text": "7 кражби и грабежи само за миналата година е извършил 14-годишният Божидар Златанов от пловдивското Момино село. Това стана ясно в Районния съд, където се разгледа искането на прокуратурата за постоянен арест на тийнейджъра, съобщи \"“.\nНа 23 януари той влязъл в дома на 77-годишния Петър Трифонов и му поискал 20 лв.Дядото, който е комшия на момчето, извадил плик с пенсията си и тази на жена си.Подал 20 лв. на Божидар, но момчето видяло къде слага плика с парите и се нахвърлило върху възрастния човек, за да отмъкне цялата сума.Трифонов е бил трудно подвижен и не е могъл да се защити. Петокласникът Божидар го е бутнал и го е ритал.Прокурорът Иван Илевски посочи, че на 1 октомври миналата година Божидар е задигнал 10 лв. от същия дядо, като му е нанесъл телесна повреда.През ноември пък отново миналата година малкият разбойник, от когото е пропищяло цялото село, откраднал 180 лв. от жена. Тогава влязъл в килер, където тя държала кутия със спестяванията си.Заради многобройните криминални прояви на Божидар съдът реши да го остави за постоянно в ареста.\r\n ", "date": "2018.01.26", "title": "14-годишен, а има 7 кражби зад гърба си! За година"}
{"url": "https://www.dnes.bg/health/2018/01/26/pyrvi-stypki-koga-prohojdat-bebetata.366214", "text": "Прохождането е важен и ключов етап от развитието на детето. Неслучайно това е и събитието от цялостното нервно-психическо развитие, което най-добре се помни от родителите. Кога точно ще се случи обаче е въпрос, на който трудно може да се отговори.Повечето деца правят първите си стъпки във възрастта между 9 и 15 месеца. След това им отнема още няколко месеца, докато походката се стабилизира и станат по-уверени. Прохождането е процес, който настъпва постепенно, като за него организмът се подготвя в продължение на месеци. Постепенно отделните мускулни групи укрепват, а с узряването на централната нервна система се подобрява и двигателната координация.Преди прохождането детето се е научило да контролира главата си, да се обръща от гръб по корем и обратно, да седи без опора, да пълзи. Така например самостоятелният седеж укрепва мускулите на седалището и гърба и осигурява изравеното положение на горната част на тялото.Пълзенето усъвършенства координацията между ръцете и краката. Така то се научава да движи ръцете и краката си по едно и също време. Изправянето и придвижването по протежението на мебелите и следващата стъпка преди прохождането.Постепенно бебето се научава да пази баланс, подобрява се координацията, укрепват и мускулите на краката, които поддържат изправения стоеж. След това детето се пуска и успява да остане изправено в продължение на няколко секунди. Това е и знак, че то скоро ще направи първите си самостоятелни крачки.", "date": "2018.01.26", "title": "Първи стъпки: Кога прохождат бебетата?"}
{"url": "https://www.dnes.bg/notifikacii/2018/01/26/doklad-sasht-planirat-nov-vid-iadreno-oryjie-s-malka-moshtnost.366258", "text": "Очаква се следващата седмица Пентагонът да разкрие новата ядрена стратегия на президента Доналд Тръмп и критиците вече предупреждават за риска от задействане на нова надпревара във въоръжаването или неволен ядрен конфликт, пише Франс прес.\r\nИзтекъл работен документ на Нюклиър посчър ривю (доклад за ролята на ядрените оръжия в стратегията за сигурност на САЩ) показва, че министерството на отбраната на САЩ иска да разработи нов вид ядрено оръжие с достатъчно малка мощност, което да се използва на бойното поле вместо да унищожи някой голям град.\r\nТези \"тактически\" ядрени оръжия са несравнимо по-малко мощни от стратегическите оръжия, които са основата на доктрината за ядрено възпиране, която се обобщава с акронима МАД (\"Взаимно гарантирано унищожение\", но думата значи също \"луд\" на английски).\r\nИменно това \"всичко или нищо\" изглежда е навело авторите на новата стратегия на мисълта, че оръжията в американския арсенал са толкова мощни, че никой не може да повярва, че някога ще бъдат използвани.\r\nВ черновата на изтеклия документ се казва, че фактът, че Европа е в обсега на този тип притежавано от руснаците оръжие, дава на Русия \"предимство в упражняването на принуда в кризи или ограничени конфликти\".\r\n\"Поправянето на това грешно впечатление на руснаците е стратегически императив\", се казва в документа, с копие от който разполага \"Хъфингтън пост\".\r\nВсяка ядрена бомба с мощност под 20 килотона е в категория \"малка мощност\". Това е от порядъка на двете бомби, които разрушиха Хирошима и Нагасаки.\r\nСпоред критиците на новата стратегия няма нужда от ново оръжие, защото американският арсенал вече дава тази възможност със 150-те ядрени оръжия В-61, разположени в редица европейски страни.\r\n\"Ако наистина искате да използвате ядрени оръжия в сценарий с малка мощност, такива съществуват. Няма нужда от ново\", заяви Ханс Кристенсен, директор на Проекта за ядрена информация към Федерацията на американските учени. Организацията е един от най-уважаваните източници на независима информация по ядрените въпроси.\r\nПоради състоянието на руските въоръжени сили и финансовите проблеми на страната Москва се бои, че може да бъде бързо надвита в случай на конвенционален конфликт със Запада. За да компенсират това, руснаците са приели доктрина \"ескалация-деескалация\", която предвижда първи да използват ядрено оръжие.\r\nИдеята на Пентагона е да увеличат броя на оръжията с малка мощност, описани в документа като \"добавки\" за възпиране на Русия или други страни.\r\n\"Тези добавки ще усилят възпирането, като попречат на потенциалните противници да си помислят - погрешно - че ограничен ядрен удар може да им даде предимство над САЩ и съюзниците им\", се подчертава в документа.\r\nКристенсен се тревожи, че подобно оръжие с малка мощност може да насърчи някой американски президент по-лесно да реши да използва ядрено оръжие.\r\nТова безпокойство е изразено на фона на споровете доколко е способен Доналд Тръмп да изпълнява функциите си в Белия дом след заплашителните му туитове към Северна Корея, в които ясно се намеква за употреба на ядрения огън.\r\nТова е необичаен тон за американски президент, който е начело на най-мощния ядрен арсенал в света.\r\nНовото оръжие ще е монтирано на изстрелвана от подводница балистична ракета или в по-дългосрочен план на изстрелвана от морето крилата ракета.\r\nСАЩ, които разполагат със 7000 ядрени бойни глави, което е малко по-малко от тези на Русия, няма да увеличават бройката им, а ще модифицират налични бомби.\r\nДемократът Адам Смит, заместник-председател на комисията за въоръжените сили на Камарата на представителите, осъди тази нова стратегия.\r\n\"Препоръките на тази администрация няма да увеличат сигурността ни. Напротив, те ще насърчат надпревара в ядреното въоръжаване, ще подкопаят стратегическата стабилност, като направят използването на ядрено оръжие по-допустимо и ще увеличат рисковете от погрешна оценка, която може да доведе до ядрена война\", заяви той.\r\nМатю Костлоу, аналитик по въпросите на отбраната в Националния институт за публична политика, смекчава песимистичните реакции.\r\n\"Ядреният ред не е толкова крехък, че да бъде дестабилизиран от модифициране на няколко бомби от отговорна ядрена сила, каквато е САЩ\", смята той и дори защитава обратния аргумент.\r\n\"Това може да понижи вероятността от ядрен конфликт, като накара агресивни ядрени сили като Русия или Северна Корея хубаво да си помислят дали да увеличат интензивността на един конфликт, който биха загубили\", подчерта той.\r\n /БТА/\r\n ", "date": "2018.01.26", "title": "Доклад: САЩ планират нов вид ядрено оръжие с малка мощност"}
{"url": "https://www.dnes.bg/za-da-se-razbirame/2018/01/26/syveti-za-roditeli-kak-da-obshtuvate-s-tiineidjyri.366174", "text": "Да живееш с тийнейджър под един покрив може да бъде истинско изпитание за всеки любящ родител. А най-забавното е как всеки си мисли, че ще се справи по-добре с буйното си подрастващо дете, отколкото близките и приятелите му. Голяма заблуда.Пубертетът е сериозен процес, който се явява предизвикателство както за родителите, така и за самите тийнейджъри. Промените в тялото, хормоналните подскоци, смените в настроението, сблъсъкът с авторитета, са все неща, през които преминава всеки тийнейджър. Някои израстват пубертета сравнително леко, без големи драми, но при други деца това е много тежък период.Ако и вие имате у дома си дете в пубертетна възраст или наближаващо тези притеснителни години, добре е да се подготвите с определени правила относно съжителството ви.Бъдете запознати за това какво ви очаква и ще преминете заедно по-леко през това изпитание, наречено тийнейджърска възраст.Дори и някои от реакциите на вашите юноши да ви се струват детински, наивни и лекомислени, възпрете се преди да критикувате сериозно. Спомнете си вашата собствена инфантилност, когато бяхте в пубертета. Проявете благосклонност и стъпете в техните обувки. Те ще оценят усилията ви, бъдете сигурни.Един от големите проблеми, с които се сблъскват пуберите е, че техните родители мерят с двоен аршин в семейството, особено що се касае до пола на децата. За момчетата е позволено нещо, което за момичетата не е, и обратното. Това фрустрира децата, кара ги да се озлобят, не само към вас, но и към своя брат или сестра. Не го допускайте. Постарайте се правилата вкъщи да важат за всички, без да има дискриминация.", "date": "2018.01.26", "title": "Съвети за родители: Как да общувате с тийнейджъри?"}
{"url": "https://www.dnes.bg/notifikacii/2018/01/26/minus-40-gradusa-li-rusnakyt-stud-ne-go-plashi.366284", "text": "\nБихте ли влезли в ледените води на руски река при температура на въздуха от минус 40? Повечето от нас – едва ли.\r\nНо това занимание е ежедневие за членовете на клуб \"Криофил\", обединяващ любителите на плуването в ледени води в руския град Красноярск. Организацията днес се радва на популярност както сред по-възрастните, така и сред младите  хора в града. И всички те са обединение от една странна мания – къпането в ледените води на Енисей при температури от около -40 градуса.\r\nКлубът носи името \"Криофил\" неслучайно - кръстен е на организми, които процъфтяват в студа. И вече има над 300 членове. \r\nЛюбителите на ледените бани споделят, че те се отразяват благоприятно на здравето им и боледуват изключително рядко.", "date": "2018.01.26", "title": "Минус 40 градуса ли? Руснакът студ не го плаши!"}
{"url": "https://www.dnes.bg/notifikacii/2018/01/26/za-15-minuti-5-otroveni-ulichni-kucheta-v-kavarna.366243", "text": "Полицията издирва злосторник, отровил улични кучета в Каварна, съобщи Областната дирекция на МВР в Добрич.Труповете на пет животни са открити на улица \"Александър Стамболийски\", където е подхвърлена примамката.Полицията е установила, че проявилият жестокост е умъртвил безстопанствените кучета за петнайсетина минути.Труповете на животните са предадени за аутопсия на ветеринарен лекар, за да се изясни с какво точно са отровени, посочват от полицията.Извършителят се издирва в досъдебно производство.\r\n ", "date": "2018.01.26", "title": "За 15 минути, 5 отровени улични кучета в Каварна "}
{"url": "https://www.dnes.bg/politika/2018/01/26/deputat-istinskoto-lice-na-upravlenieto-e-neadekvatno.366312", "text": "\r\n                        \r\n                        \r\n                        \r\n                    \n\n\n\nВ студиото на \"Денят ON AIR\" гостът посочи, че далеч не е изключено правителството да си отиде и то по време на европредседателството, тъй като еврошефството касаело държавата, а не която и да е партия. Той също така уточни, че диалогът в политиката и между партиите е не само недостатъчен, но и често лицемерен. \"На страница 31 от програмата за европредседателството на Република България пише: България ще работи за приключване на процеса на присъединяване на Европейския съюз към Истанбулската конвенция. Тази програма е приета от правителството, в което има двама вицепремиери от крайните националисти. От една страна я подписват, от друга наддават вой, за да разделят обществото. Хранителната среда на националистите е в разделено общество!\", подчерта политикът пред .За финал на разговора той разкри, че ДПС е в процес на разработване на нов модел за управление, като в него ще влязат реформите, които са предложили още при обсъждане на Бюджет 2018. \"Вероятността за нов вот на недоверие е много голяма, но ще търсим подкрепата на БСП, тъй като не ни стигат подписите\", уточни Джейхан Ибрямов.", "date": "2018.01.26", "title": "Депутат: Истинското лице на управлението е неадекватно!"}
{"url": "https://www.dnes.bg/temida/2018/01/26/eks-zam-ministyr-klient-na-temida-zaradi-bolnica.366304", "text": "Бившият  заместник здравен министър от кабинета \"Борисов 1\" получи обвинение от прокуратурата. \r\nСпоред държавното обвинение в периода декември 2010 – май 2011 г. д-р Михаил Зортев е нарушил служебните си задължения, като е позволил на частна клиника да извършва медицински дейности на територията на държавната болница \"Христо Ботев\" във Враца.\n\r\nТакава е сумата, заплатена от Здравната каса на частната клиника.\r\nНаложена му е мярка за неотклонение \"парична гаранция\" от 5000 лева. Ако бъде признат за виновен Зортев може да получи от 3 до 10 години затвор.\r\nД-р Михаил Зортев беше заместник на Стефан Константинов – третият поред здравен министър в кабинета \"Борисов 1\". \r\nЗортев напусна поста си след по-малко от година заради несъгласие с политиките на Константинов.\r\n ", "date": "2018.01.26", "title": "Екс зам.-министър – клиент на Темида заради болница "}
{"url": "https://www.dnes.bg/technology/2018/01/26/potvyrdeno-ima-interes-kym-biznesa-na-telenor-u-nas.366301", "text": "Норвежката телекомуникационна компания Telenor Group е получила заявление за интерес към покупка на компаниите на групата в Централна и Източна Европа, гласи съобщение, изпратено от Теленор България до медиите.\r\nСпоред него става дума за активи, обхващащи мобилните оператори в Унгария, България, Черна гора и Сърбия.\r\nОт компанията посочват, че “с цел създаването на стойност за акционерите ѝ\", тя е предприела стъпки за оценяване на офертата. Очакванията на оператора са, че до края на първото тримесечие този процес ще бъде финализиран.\r\n“Оценката на заявката на интерес няма да се отрази по никакъв начин на работата на компаниите от групата на Теленор, както и на техните клиенти и служители”, посочват от компанията.\r\nКомпанията посочва, че фирмите ѝ в региона се радват на силни пазарни позиции и солидни финансови резултати, представляващи близо 9 на сто от приходите и 8 на сто от печалбата на Telenor Group преди данъци, лихви и амортизации за миналата година.\r\nДокато процесът по оценка на заявката не бъде приключен, телекомът няма да прави повече изявления. \r\nЗа първи път за интереса към тази част от бизнеса се появи информация преди седмица, когато за това писа специализираното издание Mergermarket.\r\nКомпанията има над 3,2 млн.активни потребители в страната, като към края на 2017 г. услугите ѝ са достъпни за 99,64% от населението на България и на 89,90% от територията ѝ.\r\nTelenor Group, част от която е и Теленор България, оперира в общо 12 държави в Азия и Европа, а абонатите ѝ са около 176 млн.", "date": "2018.01.26", "title": "Потвърдено: Има интерес към бизнеса на Telenor у нас"}
{"url": "https://www.dnes.bg/notifikacii/2018/01/26/kym-rusnacite-v-moldova-s-kufara-na-garata-i-v-rusiia.366255", "text": "Молдовската Либерална партия сезира Конституционния съд, за да оспори статута на руския език като език за междуетническо общуване. Ако парламентът анулира съответния член от конституцията, страната ще се върне в 90-те и към лозунга \"С куфара - на гарата - в Русия\", пише Светлана Гамова, \"Независимая газета\". \r\nСпоред Виктор Степанюк, лидера на Народно-социалистическата партия, това се вписва в сценарий, предвиждащ \"да бъде изтласкана Русия от региона\".\r\nПо думите на молдовския политик властите на страната \"са задействали твърд антируски сценарий, написан под диктовката на Букурещ и други западни столици\". За доказателство Степанюк напомни решения, взети от премиера и от председателя на парламента в Молдова.\r\nТой изброи например обявяването за персона нон грата на руския вицепремиер и президентски представител за Приднестровието Дмитрий Рогозин, обръщението на парламентарния председател Андриан Канду към ООН с оглед руските военни, включително миротворците, да бъдат признати за \"окупационни сили\", забраната за влизане на журналисти от Русия в Молдова. Спомена и приетия от парламента закон за борба с руската пропаганда.\r\nЗаконът влиза в сила на 12 февруари; от програмните схеми на молдовските канали, предаващи на руски честоти, ще изчезнат тогава руските новини и всяко руско политическо шоу. И то въпреки общественото мнение, показа тези дни анкета на Сдружението на социолозите и демографите - 64 на сто от жителите на страната не подкрепят забраната да се излъчват руски новинарски програми. Против е и президентът Игор Додон, но той няма достатъчни пълномощия, за да промени нещата. Освен това, щом потрябва, Конституционният съд му отнема пълномощията - временно, колкото един или друг документ да бъде подписан от председателя на парламента или от премиера.\r\nМолдовско-руските отношения може да понесат нов удар, ако се отнеме сегашният статут на руския като език за междуетническо общуване в страната. Такава инициатива огласи на пресконференция в Кишинев председателят на Либералната партия Михай Гимпу. По думите му депутати от ЛП ще оспорят пред Конституционния съд ред законодателни актове, затвърждаващи статута на руския език в Молдова.\r\nТой напомни, че \"според закона за употребата на езиците в Молдовската ССР, приет още през 1989 г., руският е утвърден като език за междуетническо общуване\", съобщи осведомителната агенция Инфотаг. \"Това е неприемливо, на територията на Молдова може да има само един език за междуетническо общуване - държавният румънски език\", заяви Гимпу. \"Затова ЛП ще сезира КС с искане да се преразгледат пет закона, утвърждаващи руския като език за междуетническо общуване, включително законът за правата на лицата от етнически малцинства, защото въпросът засяга опазването на културното и историческо наследство на Република Молдова\", каза водачът на либералите.\r\nДепутатът от ЛП Йон Касиан добави: \"Специалният статут на руския е в разрез с конституционното положение, че всички граждани са равни пред закона, тъй като хората от другите етнически малцинства са подложени на дискриминация - принудени са да общуват на руски, а не на родните си езици\". \"Освен това законодателството предвижда всички нормативни актове задължително да се превеждат на руски, за което бюджетът харчи милиони леи годишно. Финансите просто се използват нерационално и това положение също трябва да се преразгледа\", подчерта той.\r\nЩе припомним, че миналата седмица молдовските либерали предложиха страната да напусне Общността на независимите държави. Други политици и експерти съзряха и в двете инициативи \"стремеж на ЛП да сплоти своя електорат преди парламентарните избори\" в края на годината.\r\nЛидерът на Народно-социалистическата партия Виктор Степанюк също смята, че в навечерието на парламентарните избори либералите целят да си вдигнат рейтинга, който днес не им вдъхва надежди за влизане в законодателното събрание.\r\nСоциолозите уверяват, че в парламента със сигурност ще влязат социалистите и демократите. Според молдовския политик обаче действията на Либералната партия са част от сценарий на молдовските управляващи - правителството и парламентарното мнозинство, предвиждащ \"Русия да бъде изтласкана от Молдова\".\r\nТой изтъкна, че страната му е разделена на две - хората с промолдовски нагласи се обявяват за добри отношения с Русия, а другите се ориентират към ЕС и Румъния. \r\nСъщевременно, отбеляза Степанюк, \"мнозина от проевропейски настроените биха желали да запазят и връзките с Руската федерация\". Това го кара да се надява, че при евентуално разглеждане в парламента законопроектът за статута на руския език няма да получи необходимата подкрепа.\r\nПредседателят на обществената организация \"Войевод\" Николае Паскару смята, че в Молдова трябва да се говорят езиците, удобни за населението, информира сайтът ipn.md. Според него е опасно да се променя статутът на руския в страната. Паскару се позовава на случая с Украйна, където Майданът започна заради промени в законите за езика.\r\nМеждувременно председателката на Национално-либералната партия Виталия Павличенко заяви, че сегашните текстове на закона за езиците, засягащи руския, са остарели и трябва да се променят. Инициативата на либералите ще донесе според нея повече хармония в обществото. Всички в Молдова обаче помнят добре, че именно езиковият проблем стана повод за въоръжения конфликт на р. Днестър през 1992 г.\r\nПризивите да се забрани руският език и Молдова да се обедини с Румъния, звучали през 90-те, се чуха отново. Против подобен развой на събитията се обяви не само Приднестровието, но и гагаузката автономна власт в Южна Молдова. Също и всички, които се смятат за рускоезични. Президентът Додон заяви неотдавна в интервю, че става дума за една трета от населението на страната. И всички тези хора днес - също както през 90-те, се страхуват, че няма да бъдат обслужвани в поликлиниките и магазините. Мнозина ще си мълчат, докато пътуват с тролея, от страх да не ги набият, щом проговорят на руски.\r\nАвторът на тези редове видя как се случиха тези неща преди четвърт век. И чу как на многохилядни митинги в Кишинев се скандираше: \"С куфара - на гарата - в Русия\". \r\nПолитикът Виктор Степанюк е убеден, че през изтеклите десетилетия молдовците са научили много неща и сега няма да подкрепят антируските призиви на либералите и на властта. \"Не е правилно да се наричат проруски настроени голяма група хора - те са по-точно промолдовски, но искат да развиват връзки с нашите съседи\", обясни той.\r\nСериозен аргумент е може би и това, че в Русия работят 600 000 граждани на Молдова. Едно скъсване на отношенията с Москва ще ги остави без работни места. А нищо чудно те да бъдат скъсани, ако си спомним, че молдовският посланик в Русия Андрей Негуца е извикан в Кишинев \"за консултации\". Тези дни молдовското външно министерство обясни на журналистите, че тези консултации ще траят \"неопределено време\" и не се знае кога посланикът на Кишинев ще се върне в Москва. Въпреки трудната ситуация Виктор Степанюк се надява тя да се промени след изборите за парламент, и то не в полза на днешната, антируски настроена власт. Впрочем има и други мнения.\r\n /БТА/\r\n ", "date": "2018.01.26", "title": "Към руснаците в Молдова: С куфара, на гарата и в Русия!"}
{"url": "https://www.dnes.bg/za-da-se-razbirame/2018/01/26/6-znaka-che-toi-ne-stava-za-syprug.366170", "text": "Той може да е страхотен партньор, да е романтичен, добър любовник, да има чудесно чувство за хумор, да е грижовен, да ви глези, но да не става за съпруг.Колкото и да сте влюбени трябва да отворите очите си за някои признаци, които нашепват тази жестока истина.Гаджето ви непрекъснато говори за майка си. Обажда ѝ се по няколко пъти на ден. Търси мнението ѝ за всичко, но не и вашето. Говори за манджите ѝ. Когато кажете нещо той веднага прави асоциация с майка си и казва: „О, мама ще хареса това, определено!“За бога, бягайте от такъв мъж. Вие никога няма да сте достатъчно добра нито за него, нито за майка му. Винаги ще ви сравнява с нея, докато в един момент нещата не излязат от контрол. Недай си боже пък и тя да не ви хареса от самото начало.Колкото и странно да звучи, в 21 век някои мъже все още мислят така. Ако сте го чули да казва нещо подобно в компания или пред приятелите си, по-добре бийте отбой. Явно гаджето ви си търси слугиня, а не партньор в живота.", "date": "2018.01.26", "title": "6 знака, че той не става за съпруг"}
{"url": "https://www.dnes.bg/notifikacii/2018/01/26/kasapina-ot-mosul-noviia-abaud-vyzhod-i-padenie-na-djihadistite.366266", "text": "\"Касапина от Мосул\" и \"Новия Абауд\": преди време тези джихадисти караха Ирак да трепери. Днес, след ареста им, лицата им, на които се чете поражение, са популярни в медиите, които показват селфита на войници, поставящи им белезници, или ги показват в затворнически униформи.\r\nСлед като си върнаха Мосул, втория по големина град в страната, който беше иракската \"столица\" на Ислямска държава (ИД), иракските сили се заеха с издирване на джихадистите. Те вече пратиха зад решетките 20 000 души, заподозрени в принадлежност към ИД, според следователите, пише Франс прес.\r\nЗа тази цел техните служители претърсват развалини, тунели, прокопани от джихадистите през последните три години, и скривалища в града и региона.\r\nВ старата част на Мосул, близо до джамията Ан Нури, където лидерът на ИД Абу Бакр ал Багдади направи единствената си публична изява, елитните части за борба с тероризма откриха човек, когото бързо кръстиха \"черната кутия на ИД\".\r\n\r\nСлед като изпратил нападатели и атентатори самоубийци, за да се опита да попречи на напредването на правителствените войски, Низам Един ар Рифаи не е имал избор, освен да се предаде, разказва пред АФП Сабах ан Ноамане, говорител на силите за борба с тероризма.\r\nПри излизането си от подземната галерия, където се беше скрил, заобиколен от войници, гол до кръста, брадясал, с разрошени бели коси, началникът на съдиите в самопровъзгласения \"халифат\" на ИД в завоюваните територии - този, който тълкуваше закона в трибуналите, прочути със своята суровост - е загубил блясъка си.\r\n60-годишният жител на Мосул \"все още се разпитва\", съобщава още Ан Ноамане, защото той със сигурност е един от тези, които могат да разкрият на властите множество тайни на ИД.\r\nПозицията му начело на съдебната система го е правела \"третия човек в ИД\", уверяват източници от силите за сигурност, които предпочитат да запазят анонимност.Той е придобил и една особена аура с това, че \"е преподавал теология на Абу Бакр ал Багдади\", твърдят същите източници.\r\nМюфтията Абу Омар, с истинско име Езедин Таха Ахмед, също е добре начетен в теологията. Чрез пропагандните органи на ИД той е всявал ужас в Мосул и далеч отвъд него.\r\nНа видеозаписи се вижда как той - облечен във военна униформа и с автомат \"Калашников\" през рамо - нарежда да се хвърлят младежи от покрива на жилищен блок, защото били заподозрени, че са хомосексуалисти. Подобни сцени са му спечелили прякора \"Касапина от Мосул\".\r\nЗа силите за сигурност, които го разпитват днес, той е \"бялата брада\", заради дългата брада, която е носел по времето на ИД и която е скъсил значително с приближаването на войските.\r\nСкрит в жилище в Мосул, след като се смесил с потока на бегълците подобно на други джихадисти, той никога не излизал от страх да не бъде разпознат, разказва пред АФП Мохамед Ибрахим, отговарящ за сигурността в провинциалния съвет. В крайна сметка той бил хванат, след \"излизане в градината посред бял ден\". \"Съсед го видял и информирал силите за сигурност\", добавя той.\r\n\r\nОттогава джихадистът е посмешище на социалните мрежи. \"Той тероризираше цял Мосул, пребивайки хората с камъни. Днес хората в Мосул трябва да го заведат на обществено място и да го бият с обувки\", пише интернет потребител.\r\nДокато \"Бялата брада\" и \"Черната кутия\" работели в администрацията на така наречения \"халифат\", Абу Хамза ал Белжики подготвял бъдещето му. Той заяви пред разпитващите го съдии, че е преподавал на \"лъвчетата на халифата, шейсетина деца от 8 до 13 години, спорт и боравене с оръжия\".\r\nАбу Хамза е бойното име, избрано от белгиеца от марокански произход Тарик Жадаун при присъединяването му към ИД през 2014 година. Той е призовавал във видеоклипове да се нанасят удари срещу Европа и си е спечелил прякора \"новия Абауд\", който визира неговия съотечественик Абделхамид Абауд, един от извършителите на атентатите във Франция на 13 ноември 2015 година.\r\nДнес той е задържан и очаква да бъде съден съобразно закона за тероризма, по силата на който няколко европейци вече получиха смъртна присъда.\r\nАко се вярва на информацията, публикувана от иракското правосъдие, той е направил подробни признания пред надзирателите. \r\n /БТА/\r\n ", "date": "2018.01.26", "title": "\"Касапина от Мосул\", \"Новия Абауд\": Възход и падение на джихадистите"}
{"url": "https://www.dnes.bg/stranata/2018/01/26/dariavat-terez-i-maksud-na-zooparka-v-pazardjik.366289", "text": "Лъвчетата Терез и Масуд, родени в началото на септември в разградския зоопарк, ще бъдат дарени на зоопарка в Пазарджик. Това решиха на днешното си заседание общинските съветници в Разград.\n\nРешението на Общинския съвет бе прегласувано с допълнена нова клауза, предаде БТА. По предложение на общинския съветник Божинел Христов съветниците приеха възрастните лъвове Асен, Рая и Хектор, също от разградския зоокът, да бъдат предоставени на спасителен център в Холандия.Внесена бе и докладна записка от независимия общински съветник Милена Орешкова оспореното решение да бъде отменено и петте лъва да бъдат предоставени на холандския спасителен център. Предложението обаче не бе прието.\"Не мога да коментирам дали съм удовлетворен или не, решението лъвчетата да бъдат дарени на пазарджишкия зоокът, е на Общинския съвет\", заяви след сесията кметът д-р Валентин Василев пред журналисти.Той бе категоричен, че желанието и на ръководството на общината, и на общинските съветници е лъвчетата да намерят най-добрия за тях дом. Милена Орешкова коментира, че казусите по темата за лъвчетата ще продължат, тъй като според нея документално гласуваната днес докладна не е законово издържана.Междувременно от фондация \"Четири лапи\" организират протест в социалните мрежи - на 30 януари, вторник от 12 часа пред Министерския съвет. Те настояват животните да заминат за Холандия, където имало по-добри условия за тях. \"Лъвчетата бяха на финалната права и вече с по една лапичка стъпили в свободата. Но нечий дебел интерес засенчи това и общинарите в Разград отново решиха да гласуват за изпращането им зад решетките в пазарджишкия зоопарк\", заявяват природозащитниците.Те припомнят развитието на сагата и обещанията от премиера Бойко Борисов и екоминистъра Нено Димов, че държавата ще се намеси, но развитие по случая няма повече от месец - след предишния протест пред МС. ", "date": "2018.01.26", "title": "Даряват Терез и Максуд на... зоопарка в Пазарджик"}
{"url": "https://www.dnes.bg/notifikacii/2018/01/26/francuzite-na-iurush-blyskanica-za-techen-shokolad.366265", "text": "Промоция за намаление със 70 процента на бурканчетата от прочутия течен шоколад Нутела станаха повод за блъсканица и напрежение в редица супермаркети от веригата Интермарше във Франция, предаде Франс прес.\r\n\"Хората направо се нахвърлиха отгоре, те стъпкаха всичко, те счупиха всичко. Направо беше оргия!\", разказва служителка на супермаркет от веригата в град Форбаш в Североизточна Франция. Тя допълва, че управата на магазина едва се въздържала да не повика полиция.\r\nОт вчера магазините Интермарше предлагат бурканчета Нутела от 950 грама вместо за 4,50 евро за 1,41 евро. \r\nРъководството на веригата не е очаквало, че промоционалната оферта на продукта на италианската компания Фереро ще породи такъв огромен интерес и поднесе извинение на клиентите си, пострадали при опит да се доберат до продукта. \r\nКомпанията Фереро пък се десолидаризира с акцията и каза, че тя е била едностранно решение на веригата Интермарше.\r\nОгромни опашки се образуваха пред магазините от веригата още вчера сутринта. В социалните мрежи пък се появиха кадри, показващи \"битката\" за намалените бурканчета Нутела. В някои магазини от веригата инциденти не е имало, но персоналът разказва, че стоката се е изчерпала страшно бързо.\r\n /БТА/\r\n ", "date": "2018.01.26", "title": "Французите на юруш! Блъсканица за течен шоколад"}
{"url": "https://www.dnes.bg/crime/2018/01/26/mitnichari-spipaha-hapcheta-za-polova-mosht-i-cigari.366248", "text": "Контрабандни таблетки за полова мощ и цигари без акцизен бандерол са задържани от митнически и гранични служители на ГКПП Капитан Андреево, съобщиха от Агенция \"Митници\". \r\nИззети са 7200 таблетки и 250 кутии цигари.\r\nТе са открити в пътуващ за Западна Европа камион с турска регистрация. Пред митническите служители шофьорът е представил редовни документи за превозваната стока - плодове и зеленчуци.\r\nТоварният автомобил обаче е бил селектиран за щателна митническа проверка. При инспекцията във фабрични кухини в шофьорската кабина са открити 1200 блистера по 6 таблетки от препарат, генерик на \"Виагра\". Намерени са били още и цигари без акцизен бандерол, укрити в дюшека на леглото в шофьорската кабина.\r\nНа 45-годишния шофьор е съставен акт, отнета му е и сумата от 9000 евро за обезпечение на евентуални вземания.\r\n ", "date": "2018.01.26", "title": "Митничари спипаха хапчета за полова мощ и цигари "}
{"url": "https://www.dnes.bg/stranata/2018/01/26/dvama-myje-zaginaha-pri-pojari-v-silistra-i-v-iambol.366240", "text": "64-годишен мъж е загинал при пожар в дома си в Силистра, съобщиха от ОД на МВР.Сигналът за огъня е получен в 4.53 ч. днес. Загиналият обитавал сам къщата, която изгоряла. Потушавайки пожара, огнеборците открили тялото му в една от стаите.Мъж е починал при пожар и в Ямбол, съобщиха от Областната дирекция на МВР.В 05:20 ч. на тел.112 е получен сигнал за възникнал пожар в жилище в комплекс \"Златен рог\", блок 2.В хода на пожарогасителните действия е намерен трупът на 67-годишния собственик на апартамента. По първоначални данни огънят е възникнал заради късо съединение в електрически уред. ", "date": "2018.01.26", "title": "Двама мъже загинаха при пожари – в Силистра и в Ямбол"}
{"url": "https://www.dnes.bg/akoshtete-vqrvaite/2018/01/26/top-3-na-zodiite-koito-ne-pokazvat-chuvstvata-si.366273", "text": "Дразнят ли ви хора, които не показват чувствата си? Които често изглеждат равнодушни към вашите емоционални изблици и не са любители на любовните обяснения и жестове? Или пък ги харесвате, намирате ги за мистериозни, загадъчни и привлекателни?Според астрологията доколко един човек показва своите чувства зависи от неговата зодия. Нека видим кой обича да се прикрива и защо го прави:\r\n \r\n1. Стрелец\r\n \r\nСтрелците много обичат да се усмихват. Обикновено това е първоначалната им реакция на всичко, което се случва около тях. Вероятно това е някакъв вид защита, която цели именно това – да не покаже техните емоции.Огненият знак никак не си пада по любовните обяснения, защото те му звучат някак изкуствено, натруфено и лъжовно. Той избягва да демонстрира крайни емоции и чувства, защото не иска да изглежда че преиграва и да става център на внимание.Също така Стрелецът е наивен, впечатлява се лесно, но и се разстройва лесно. Затова опитва поне външно да остане равнодушен към хорските приказки и действия. Понякога той дори е смятан за повърхностен, безчувствен и безгрижен, но истината е съвсем друга.", "date": "2018.01.26", "title": "Топ 3 на зодиите, които не показват чувствата си"}
{"url": "https://www.dnes.bg/notifikacii/2018/01/26/trymp-v-davos-amerika-e-miasto-za-pravene-na-biznes.366287", "text": "\"Америка е място за правене на бизнес\", заяви президентът Доналд Тръмп в речта си пред Световния икономически форум в Давос, съобщи Асошиейтед прес.Държавният глава на САЩ използва изявлението си пред политическите и бизнес лидери на конференцията, за да представи работата на администрацията си за реформиране на данъчната система и намаляване на регулациите.Тръмп заяви, че работата му започва да се изплаща, отбелязвайки 2,4-те милиона работни места, създадени от избирането му през 2016 г. и плановете на компании като Епъл (Apple) да инвестират милиарди в САЩ.Президентът отбеляза, че постига напредък в това да даде на американците мечтата за \"страхотна работа, сигурен дом\" и \"по-добър живот\" за техните деца.\nТръмп защити намерението си да поставя \"Америка на първо място\", но според думите му това не изключва сътрудничеството с други страни, информира ДПА.\"Като президент на САЩ винаги ще поставям Америка на първо място. Също както лидерите на другите страни би трябвало да поставят държавите си на първо място. Америка на първо място обаче не означава Америка сама\", подчерта той.Американският просперитет е създал безброй работни места по света, а стремежът към отлични постижения, качество и иновации в САЩ е довел до важни открития, които са помогнали на хората да живеят по-благоденстващи и здрави, каза Тръмп.Той обаче предупреди търговските партньори, че Вашингтон повече няма да толерира несправедливи търговски практики, допълва Ройтерс.Не можем да имаме свободна и отворена търговия, ако някои страни експлоатират системата за сметка на други, заяви той.САЩ са готови да сключат взаимноизгодни търговски споразумения с всички страни в името на създаване на търговска система, която би била от полза не само за САЩ, но и за целия свят.Подкрепяме свободната търговия, но тя трябва да бъде справедлива и взаимна. Несправедливата търговия подрива позициите на всички. САЩ повече няма да си затварят очите за несправедливи търговски практики, включително мащабна кражба на интелектуална собственост, промишлени субсидии и държавно участие в икономическото планиране, подчерта държавният глава.Вашингтон може да се върне към преговорите за свободна търговия с държави от двете страни на Тихия океан, допълни Тръмп.По-рано тази седмица 11 страни от Тихоокеанския регион приключиха преговорите по регионално споразумение за свободна търговия без САЩ, след като Вашингтон се оттегли от преговорите за Транстихоокеанско партньорство миналата година, припомня ДПА, цитирана от БТА.Бихме обмислили да преговаряме с тях поотделно или може би като група, ако търговските условия могат да бъдат направени по-изгодни за САЩ отколкото в първоначалния пакт, заяви Тръмп.Откакто станах политик, осъзнах колко мръсни и фалшиви могат да бъдат медиите, заяви също в речта си Тръмп, цитиран от Ройтерс.Франс прес отбелязва, че Тръмп е бил освиркан за тези думи, след като преди това речта му е била много помирителна.\"Винаги съм имал едни много добри медии, когато бях бизнесмен. Едва когато станах политик, осъзнах колко мръсни и фалшиви могат да бъдат медиите\", заяви американският милиардер, станал президент на САЩ през януари миналата година.\r\nПо-рано днес Тръмп отрече да е искал да уволни натоварения с разследването на евентуалната руска намеса в президентските избори в Съединените щати специален прокурор Робърт Мълър, както твърди в. \"Ню Йорк таймс\", предаде Асошиейтед прес.\"Фалшива новина, хора. Фалшива новина. Типичните фалшиви истории на \"Ню Йорк таймс\", отговори Тръмп на зададен въпрос.", "date": "2018.01.26", "title": "Тръмп в Давос: Америка е място за правене на бизнес "}
{"url": "https://www.dnes.bg/kino/2018/01/26/pol-zindel-formata-na-vodata-e-plagiatstvo.366237", "text": "\"Формата на водата\" - филм, с 13 номинации за тазгодишните \"Оскар\"-и, получи тежък удар. Семейството на американския писател и сценарист Пол Зиндел, носител на наградата \"Пулицър\", обвини в плагиатство създателите на фентъзи-лентата, пише в. \"Гардиън\", цитиран от БТА.\r\nМексиканецът Гийермо дел Торо режисьор на продукцията, която е дело на кинокомпанията \"Фокс сърчлайт\". \"Ние сме удивени как такава голяма филмова къща е могла да създаде филм, сюжетът на който е толкова явно заимстван от постановката на моя покоен баща Пол Зиндел от 1969 г. - \"Let me hear your whisper\" - заяви пред вестника неговият син Дейвид Зиндел. - От \"Фокс\" не само че не си признават за плагиатството, но дори и не се обърнаха към нас за авторските права!\"\r\n\"Гийермо дел Торо никога не е чел и не се е запознавал с произведенията на г-н Зиндел под каквато и да било форма. Г-н Дел Торо има зад гърба си 25-годишна кариера с 10 художествени филма, като през цялото време е бил крайно открит. Ако семейство Зиндел има въпроси относно оригиналността на творбата, ние бихме приветствали разговорите с него!\" - заявиха от \"Фокс сърчлайт\".\r\nВестник \"Гардиън\" отбелязва, че в сюжетите на двете произведения действително съществуват много сходства. И в двете творби главната героиня е хигиенистка, работеща в секретна военна лаборатория. Тя се влюбва в живеещо във водата същество. Но при Зиндел то е делфин, а при Дел Торо - хуманоидна амфибия. Над съществото се провеждат загадъчни експерименти и хигиенистката се опитва да го спаси, като го пренася в кош за пране.", "date": "2018.01.26", "title": "Пол Зиндел: \"Формата на водата\" е плагиатство"}
{"url": "https://www.dnes.bg/notifikacii/2018/01/26/putin-ili-trymp-edna-chetvyrt-ot-bylgarite-sa-za-rusiia.366278", "text": "26% от българите биха предпочели руския президент Владимир Путин за лидер, а 6% харесват повече американския държавен глава Доналд Тръмп. Хипотетичният избор между двамата е част от поредица провокативни, експериментални въпроси на \"Галъп интернешънъл\", които да породят хипотези за глобалната структура на нагласите.42% от сънародниците ни обаче не харесват нито един от двамата световни лидери, сочат данните. Общо 53 769 души са интервюирани в световен мащаб в периода от октомври 2017 г. до декември 2017 г.По света като цяло отговорът на този въпрос изглежда така - 29% декларират, че предпочитат руския президент да оглавява тяхната страна. Доналд Тръмп е предпочетен от 17%. \r\nВ 9 от изследваните 55 страни американският президент бележи превес над руския си колега, като сред тези страни са Косово, Албания, Филипините и САЩ. \r\nВладимир Путин пък печели потенциалния вот за лидерство в 25 страни. Сред тях има и много страни, които обичайно показват симпатия към Путин, но тук са също и Германия, Франция и Ирландия. \r\nВ 20 страни по света се наблюдава отхвърляне и на двамата кандидати - или сред около 45% от всички изследвани лица. \r\nВладимир Путин е предпочитан като държавен глава в повечето региони по света (освен в САЩ). Дори и в критично настроената Европа, руският президент пак получава повече подкрепа. В Африка, Индия и Източна Азия двамата опоненти получават почти един и същ резултат.\r\nВ крайна сметка резултатите от изследването сочат, че американският президент вече не е \"абсолютният световен лидер\", обобщават социолозите.В този контекст е бил зададен и друг провокативен въпрос: \"Трябва ли САЩ да запазят водещата роля като най-мощната държава в света, или САЩ и Русия трябва да си поделят световното лидерство?\". Според изследването, всеки четвърти (25%) глас по света е за съвместно лидерство, а върховното и едноличното ръководство на САЩ се предпочита от 19%.У нас 6% смятат, че САЩ трябва да продължи да има водеща роля в света, 35% подкрепят общо лидерство Русия и САЩ, а отговор \"Нито едно от двете\" са посочили 37%.\r\nМнозинства в почти всички макро региони по света декларират желание за съвместно лидерство от страна на САЩ и Русия, освен самите САЩ - където 40% от респондентите вярват, че тяхната страна трябва да продължи да бъде световен лидер сама.\r\nДвете опции за глобално лидерство разделят общественото мнение на приблизително равни пропорции в Западна Азия – в Република Корея, Япония, Хонконг, Филипините, Тайланд и Виетнам.\r\nКато цяло доминантната позиция на САЩ като световен лидер изглежда е поставена под въпрос.\r\n\"Точно една година след като Доналд Тръмп встъпи в длъжност, международните отношения вече не са същите. Докато в американската икономика има прогрес, а армията на САЩ става по-силна, Тръмп не успява да привлече симпатиите на хората по света, а САЩ вече не са възприети като абсолютния световен лидер в по-голямата част от света\", коментира Кънчо Стойчев, президент на световната асоциация \"Галъп интернешънъл\".\r\n\"Изборът измежду тези двама президенти не е никак лесен и в края на  краищата кандидатът \"срещу двамата\" печели. Сложността на избора се  дължи и на факта, че зад Тръмп стоят САЩ със своята икономическа и  военна мощ, а Путин, от своя страна, има 25-годишен политически опит  като един от най-дълготрайните и устойчиви световните политически  лидери\", посочва Андрей Мильохин, вицепрезидент на асоциацията. \r\nРеспондентите също е трябвало да избират и между ценностите, представени от двамата президенти: стабилност и патриотичен дух – от страна на Путин и модерния бизнес подход и превъзходство на националните интереси при определянето на световната политика - от страна на Тръмп.\r\nЗа мнозинство от населението по света консерватизмът и надеждността на Путин изглеждат по-привлекателни. Няма съмнение, че нагласите на респондентите също са повлияни и от разпространяването на публикации от страна на медиите срещу личността и действията на Тръмп.Според социолозите многополюсността на света вече е съвсем ясна и очевидна. В няколко региона има силни лидери, които ясно претендират, че формират общата програма на света - не само Русия, но и Китай, Индия, Бразилия и Турция. С нови лидери, нови политически идеи и коалиции виждаме опити за възстановяване на световното влияние на Франция и Германия.", "date": "2018.01.26", "title": "Путин или Тръмп? Една четвърт от българите са за Русия"}
{"url": "https://www.dnes.bg/sport/2018/01/26/koi-shte-ni-predstavia-v-piongchang-mariia-kirkova-ski.366232", "text": "Мария Киркова е сред най-опитните наши олимпийци. Това ще е трета Олимпиада за 32-годишната софиянка.Във Ванкувър 2010 тя завърши 33-та в спускането, отпадна в първия манш на слалома и не завърши в супергиганския слалом.В Сочи 2014 г. Мария беше знаменосецът на България, но не успя да запише класиране в слалома, след като допусна грешка във втория манш и не финишира. В гигантския слалом Киркова се нареди на 36-то място, на 10.72 секунди след олимпийската шампионка Тина Мазе.Тя е носител е на 19 републикански титли и има седем международни победи, най-предното й класиране на световното първенство е 22-ра позиция в ски-алпийската комбинация през 2009 г. във Вал д'Изер, Франция.\r\n  ", "date": "2018.01.26", "title": "Кой ще ни представя в Пьонгчанг? Мария Киркова, ски"}
{"url": "https://www.dnes.bg/obshtestvo/2018/01/26/vryshtaneto-na-kazarmata-kakvo-po-tochno-shte-proizvejda-bylgariia.366311", "text": "Темата е сериозна, но да започнем с веселата част. Вицепремиерът и министър на отбраната Красимир Каракачанов сподели следната своя идея: българите, преминали \"доброволна казарма\", да бъдат  - \"Добър ден, идвам от казармата, може ли да ме вземете за митничар?\". Това е толкова абсурдно, че рискува да засенчи най-нелепото в случая - започва отначало разговорът за \"връщането на казармата\". Добрата новина е, че това най-вероятно изобщо няма да се случи. Но притеснителната е, че при всеобщото безредие в институциите, въвеждането на някаква форма на масово военно обучение рискува да излезе извън контрол. И така да си произвеждаме с пари на данъкоплатците нови отряди от динковци и всякакви други, които се изживяват като паравоенни дружини. Като онези, които обявяват от време на време, че ще свалят правителството или ще извадят България от ЕС.\n\n\n\n\n\nПесента \"връщаме казармата\" никога не е изпадала от класацията на най-любимите клишета на българските популисти. Т.нар. \"патриоти\" отдавна говорят за това. Бареков също не остана по-назад. В края на предишното Народно събрание Патриотичният фронт дори внесе законопроект за връщане на задължителната казарма, който, разбира се, беше отхвърлен. И понеже \"патриотите\" държат на казармата, в програмата на правителството беше записан \"ПРИОРИТЕТ 27: Въвеждане на военно обучение в училище. Разширяване на възможностите за доброволна военна служба. Повишаване капацитета на резерва\". В програмата следват и конкретните мерки: \"стартиране на широк обществен дебат по темата за въвеждане на наборна военна служба\", както и \"извършване на анализ на процеса за набиране на доброволни резервисти и разширяване на възможностите за осъществяване на доброволна военна служба\".Сега виждаме, че точно тези две мерки не се изпълняват. Нито имаме представен анализ, нито достатъчно информация, за да стартира обещаният широк обществен дебат. Министър Каракачанов спомена, че се мислело за въвеждане на доброволно военно обучение - или 6, или 9 месеца. Колко ще струва това? Какво ще правят тези хора? Кой ще ги обучава? Как това ще бъде съобразено със способностите на професионалната армия? А със съюзниците от НАТО? Какво ще става след това с преминалите обучение? Властта засега не дава отговор на нито един от тези въпроси. Веднъж се споменават 400 лева за издръжката на доброволен войник месечно, друг път - 1000. Все едно говорим за социално убежище, което предлага покрив и храна, а не за сложна система, каквато е националната отбрана.Това е най-важният въпрос, за който също не е представено проучване. От 2008 година българската армия е изцяло професионална, а сред постоянните ѝ проблеми е именно т.нар. некомплект - тоест, няма достатъчно желаещи да станат войници при това заплащане. Кой тогава ще иска да ходи в казарма съвсем без пари? Но въвеждането на някаква форма на масова военна подготовка ще произведе друг тип желаещи - ремонтирането на стари поделения и осигуряването на храна за доброволците ще стават чрез обществени поръчки. Със сигурност вече има фирми, които се навъртат около управлението и окуражават политиците \"да върнат казармата\". Този фактор не е за пренебрегване.Но най-сериозният риск си остава контролът върху преминалите обучение. Да предположим, че има желаещи. Вероятно сред първите ще са тези здрави момчета, които свикнахме да наричаме динковци. Държавата призна, че не може да намери и вкара в затвора десетки осъдени за тежки престъпления. Демонстрира всекидневно как харчи пари за нещо, за което изобщо няма дългосрочен план - над десет години изгражда електронно управление и сега започва отначало. Как точно тази държава ще гарантира, че придобилите военни умения ще останат под контрола ѝ? В добрия случай просто ще плащаме подготовката на частни бойци, които да участват в различни конфликти по света. В лошия случай тези хора ще останат тук и могат да си намерят друг работодател. Не държавата.: Иван Бедров: \"\"", "date": "2018.01.26", "title": "Връщането на казармата: Какво по-точно ще произвежда България?"}
{"url": "https://www.dnes.bg/crime/2018/01/26/56-godishen-gabrovec-dade-7300-lv-na-alo-apashi.366245", "text": "56-годишен мъж от Габрово е станал жертва на телефонна измама със 7300 лева, съобщиха от Областна дирекция на МВР – Габрово.Престъплението е станало по познатия сценарий за оказване съдействие при полицейска операция за задържане на телефонни измамници.Потърпевшият е дал на мнимите полицаи 7300 лева. Води се досъдебно производствио.", "date": "2018.01.26", "title": "56-годишен габровец даде 7300 лв. на ало апаши"}
{"url": "https://www.dnes.bg/akoshtete-vqrvaite/2018/01/26/kak-da-se-grimirame-pravilno.366270", "text": "Повечето жени умеят да се гримират, знаят какво им отива и как да прикрият някои дефекти, но едва ли някой ще откаже няколко практични решения за грим.Моливът за очи не оставя и бледа линия? Това има лесно решение. Вземете запалка и просто нагрейте за малко писеца – когато той се затопли ще стане по-мек и нанасянето ще бъде много по-лесно (изчакайте за 10-15 секунди да изстине).За да направите цвета на сенките да изглежда като в палитрата, нанесете бял молив по клепача и сложете цвета отгоре.", "date": "2018.01.26", "title": "Как да се гримираме правилно?"}
{"url": "https://www.dnes.bg/stranata/2018/01/26/obshtinari-davat-12-000-lv-za-izgoreliia-blok-v-boichinovci.366235", "text": "Общинският съвет в Бойчиновци реши да отпусне 12 000 лева за възстановяване на изгорелия при пожар на Бъдни вечер миналата година блок в града, съобщиха от общината. \n\n", "date": "2018.01.26", "title": "Общинари дават 12 000 лв. за изгорелия блок в Бойчиновци"}
{"url": "https://www.dnes.bg/stranata/2018/01/26/vremeto-v-sybota-slynchevo-gradusite-leko-nagore.366252", "text": "Слънчев и приятен ще бъде почивният съботен ден, сочи прогнозата на НИМХ-БАН.\r\nПрез нощта ще бъде ясно и тихо, като на отделни места в равнините ще се образува мъгла. Минималните температури ще бъдат между минус 12 и минус 7 градуса, по Черноморието - минус 4-минус 1 градус.\r\nУтре ще се задържи предимно слънчево и почти тихо. Максималните температури ще бъдат между 1 и 4 градуса в Северна и между 3 и 8°C в Южна България, съобщава БТА.\r\nПо Черноморието на места ще има мъгла или ниска облачност, като временно подобрение на видимостта и разкъсване на облачността ще настъпва в часовете около и след обяд. Почти тихо време. Максималните температури на въздуха ще бъдат 4-5°C. Температурата на морската вода ще бъде 6-7°C, вълнението на морето - 1-2 бала.\r\nНад планините ще бъде слънчево, след обяд с разкъсана висока облачност. Ще духа слаб, по билата до умерен северозападен вятър. Максималната температура на височина 1200 м ще бъде около 4°C, на 2000 м - около 0°C.\r\nНа 28 и 29 януари времето ще бъде предимно слънчево, с временни увеличения на облачността. В неделя ще се появи северозападен вятър, до края на деня ще се усили до умерен, а в понеделник временно ще е силен. Бързо обаче ще се затопли и минималните температури вече ще са близки до 0 градуса, а максималните - близки до 10 градуса.", "date": "2018.01.26", "title": "Времето в събота слънчево, градусите – леко нагоре"}
{"url": "https://www.dnes.bg/crime/2018/01/26/mnimi-aktivisti-na-bchk-predlagat-dostavka-na-dyrva.366298", "text": "Нова схема за измами се прилага в Габрово. Неизвестни се представят за активисти на Червения кръст с обещания за доставка на дърва за отопление и раздаване на помощи. \r\nИзмамниците действали в различни квартали на града, като обикаляли по домовете на възрастни хора и се представяли за служители и доброволци на БЧК.Обещавали, че ще им доставят дърва за отопление на ниска цена. За да ги получат обаче, трябвало предплата, а с дървата щели да им дадат и пари на ръка, които Българският червен кръст раздавал за подпомагане на социално слаби. \r\n\"Случаите са шест на територията на град Габрово. Започнаха обаждания по телефона в областният съвет на БЧК от хората, които са са усъмнили, че това няма как да бъде служител или доброволец на БЧК\", каза пред БНР директорът на местната структура на червенокръстците Стефан Стойчев.По информация на Стойчев измамниците не са успели да измъкнат пари. От БЧК призовават жителите на общината да не се доверяват на лица, които се представят за служители или доброволци на организацията.Полицията все още не е открила измамниците.", "date": "2018.01.26", "title": " Мними активисти на БЧК предлагат доставка на дърва"}
{"url": "https://www.dnes.bg/world/2018/01/26/djystin-triudo-pokaza-chorapi-s-patenca-v-davos.366249", "text": "Канадският премиер Джъстин Трюдо е бил забелязан да носи ексцентрични чорапи - лилави на ярко жълти патета, съобщи БНТ. И това е станало на форума в Давос.Естети коментират, че чорапите на премиера на Канада били в пълен контраст с тъмносиния му костюм и определено насочвали вниманието на околните по време на престижния форум в Швейцария.С тематични чорапи с образ на герой от \"Междузвездни войни\" е впечатлявал и друг път.", "date": "2018.01.26", "title": "Джъстин Трюдо показа чорапи с патенца в Давос"}
{"url": "https://www.dnes.bg/notifikacii/2018/01/26/kolko-antibiotici-ima-vyv-fast-fuud-produktite.366218", "text": "Споровете по отношение качеството на фаст фууд продуктите, предлагани в заведенията за бързо хранене, се насочват основно върху хранителната им стойност. Има обаче един допълнителен фактор, който задължително трябва да попадне във фокуса на обществения дебат. Това е употребата на антибиотици при производство на суровините, от които се произвеждат полуфабрикатите в заведенията за бързо хранене.Проучване сред 25 вериги за бързо хранене в САЩ, имащи представителства в страни по целия свят, показва, че месата, предлагани в тези вериги, се добиват от животни, третирани с антибиотици в пъти над считаните за безопасни норми. Употребата на антибиотици при производството на фаст фууд продуктите отключва опасна верижна реакция, основни потърпевши от която са крайните потребители – посетителите на заведения за бързо хранене. Волно или неволно, всеки попада в тази група, добре е да знаем рисковете.  ", "date": "2018.01.26", "title": "Колко антибиотици има във фаст фууд продуктите?"}
{"url": "https://www.dnes.bg/knigi/2018/01/26/ot-utrobata-do-alchaimer-ili-vsichko-za-mozyka.366221", "text": "Днес, 26 януари, излиза от печат книгата \"Ние сме нашият мозък. От утробата до Алцхаймер\". Това е една задълбочена биография на мозъка, чиято увлекателност я превръща в световен хит.\r\nСпоред \"Файненшъл Таймс\" изтъкнатият холандски учен Дик Сваб е създал \"същински блокбастър за мозъка – провокативен, очароващ, забележителен\". \"Ние сме нашият мозък“ (превод: Мария Енчева, стр. 448, цена: 18 лв.) е респектиращо пътешествие из тайните на най-сложно устроения човешки орган от развитието в майчината утроба до неизменния му край. \r\nТази книга показва как мозъкът ни се диференцира в \"момчешки\" или \"момичешки\", какво се случва в главата на тийнейджъра, с какво допринася мозъкът за оцеляването на индивида и вида, как стареем, оглупяваме и умираме, как еволюира мозъкът, как работи паметта и как се е развило моралното поведение.\r\nНо книгата показва и какво може да се обърка. Дик Сваб отделя специално внимание не само на нарушенията в съзнанието, на мозъчните травми при бокс и на заболяванията на мозъка като пристрастяванията, аутизма и шизофренията, но и на най-новите медицински разработки в областта.\r\nС книгата си авторът отправя научно послание както към специалистите по неврология и психология, както и към всички, любопитни да узнаят как действа сивото им вещество.Дик Сваб е професор по невробиология към Амстердамския университет и директор на Нидерландския институт за мозъчни изследвания в продължение на 30 години.\r\nПрез 1985 г. основава Нидерландската мозъчна банка, която ръководи до 2005 г. Днес той е гост-професор в Дружеството за научни изследвания \"Макс Планк\" в Мюнхен, Станфордския университет и Университета в Ханджоу, Китай.\r\n ", "date": "2018.01.26", "title": "От утробата до Алцхаймер или всичко за мозъка"}
{"url": "https://www.dnes.bg/obshtestvo/2018/01/26/chujd-ezik-za-2-sedmici-nova-onlain-izmama.366234", "text": "Комисията за защита на потребителите проверява онлайн оферта за езикови курсове с обещания за бързи резултати, съобщи председателят й Димитър Маргаритов. Той добави, че това категорично е заблуждаваща нелоялна търговска практика.  \r\n\"Офертата ни кара да мислим, че ще получим допълнителна отстъпка и тя върви ден за ден. Специален текст в Закона за защита на потребителите казва, че когато за крайно ограничено време се цели потребителят незабавно да вземе решение, без да може да направи разумен избор, това допълнително утежнява случая и санкцията би била по-голяма\", допълни Маргаритов в рубриката \"Чети етикета\" по bTV. \r\nТой посочи, че изложените в офертата твърдения от рода на запаметяване на 200 нови думи на ден, свободно общуване след 14 дни, 45 000 българи свидетелстват, че методът е по-ефективен от традиционния и т.н. по-скоро няма как да бъдат потвърдени и че те са именно онова, на което експертите се опират, за да докажат нелоялната практика. Налице са и административни нарушения, свързани с липсата на каквато и да било информация за търговеца, за правото на отказ и пр. \r\nДо момента КЗП е установила, че сайтът с офертата е регистриран в щата Мичиган, а плащанията най-вероятно се насочват към Полша. За да се разбере кой стои зад сайта, е направена контролна покупка. КЗП ще търси и съдействието на органите на реда по случая.На обещанията за бързо научаване на чужд език и почти светкавични резултати се доверява жена, която разказва пред камерата, че плаща бързо за \"ексклузивната\" оферта и превежда 60,36 лв. за първото ниво.\r\nС имейл от същата дата фирмата потвърждава получаването на сумата и  праща парола за достъп до мултимедийна платформа за изучаване на чужд  език. С изненада жената установява, че в нея има само произволен набор от думи, а уебсайтът обещава повече.Тя изпраща два имейла с молба за повече информация, прави опит да си  върне и парите, както предполагат условията на уебсайта, но отговор  няма и до ден-днешен. На посочения телефон за връзка сигналът е свободен и никой не вдига.В офертата се предлага и безплатно тестване на метода. Това обаче е добър начин за събиране на лични данни, предупреждава Борислав Сестримски, специалист по кибер сигурност. Според него това е фишинг страница за лична информация. Сертификатът на сайта е със срок само за една година, което ясно  подсказва, че собственикът няма намерение да го поддържа дълго време.При проверка кои са хората, които стоят зад уебсайта и дават обещания за гарантиран успех, се оказва, че те не съществуват. Снимката на Харолд Линберг – политолог, който свободно владее 22 езика и посочен като автор на метода за скоростно изучаване на чужд език, се продава в портал за авторски фотографии. Същото е и с Атанас Попов, който гарантира за метода като ръководител на школа за чужди езици в София.Експертите са категорични, че в рамките на две седмици човек може да научи базови \"спасителни пояси\", но в какъв случай няма да владее свободно езика.", "date": "2018.01.26", "title": "Чужд език за 2 седмици? Нова онлайн измама!"}
{"url": "https://www.dnes.bg/sport/2018/01/26/bylgariia-s-oshte-2-kvoti-za-piongchang-2018.366239", "text": "България спечели още две квоти за предстоящите през февруари Зимни олимпийски игри, съобщава БОК.\r\nМеждународният олимпийски комитет е известил БОК, че скиорът алпиец Камен Златков също получава право да се състезава в ПьонгЧанг. Преди ден пък стана ясно, че сноубордистката Теодора Пенчева също е получила квота за участие на Зимните олимпийски игри.\r\nТака броят на българските участници нарасна на 21. Това е втората най-многолюдна наша делегация в последния четвърт век след тази в Солт Лейк Сити през 2002 г., където имахме 22-ма състезатели.", "date": "2018.01.26", "title": "България с още 2 квоти за Пьонгчанг 2018"}
{"url": "https://www.dnes.bg/politika/2018/01/26/pod-zaplaha-ot-sankcii-promeni-v-zakona-za-avtorskoto-pravo.366231", "text": "Под заплахата от санкции парламентът промени Закона за авторското право и сродните му права и въведе европейска директива, свързана с колективното управление на авторските и сродни права.Тя трябваше да бъде транспортирана в родното законодателство до април 2016 г., но това не се случи.\"Сега, за да се оправи тази грешка и да се съобразим със започналата наказателна процедура и риска да плащаме по 20 000 евро на ден санкции заради това, че не сме приели директивата, се промени законът“, обясни Християн Митев от Обединени патриоти.\nСпоред него законовите поправки са стъпка към демонополизация.С промените се създава нормативна уредба за колективно управление на авторските права с цел по-добро управление, прозрачност и отчетност.Определят се и изискванията за получаване на многотериториално разрешение за използване на музикални произведения онлайн.Регламентират се правомощията на министъра на културата при осъществяването на контрола върху дейността по колективно управление, свързана с регистрацията на организациите и дружествата и контрол върху дейността им.Колективното управление на права вече ще може да се извършва и от независими дружества за управление на права, получили регистрация в Министерството на културата. Сега действащите организации за колективно управление на права и техните тарифи ще се запазят.Предвиден е 6-месечен преходен период, в който регистрираните организации да приведат в съответствие със закона уставите си.Дава се и възможност на ползвателите на авторските права да искат промяна на тарифите.", "date": "2018.01.26", "title": "Под заплаха от санкции: Промени в Закона за авторското право"}
{"url": "https://www.dnes.bg/politika/2018/01/26/bsp-pak-na-noj-koi-vkara-komunizma-v-uchebnika.366244", "text": "БСП отново скочи срещу новата учебна програма по история за десети клас и поиска от просветното министерство да даде публичност на първоначалните предложенията за съдържанието на учебниците.Според соцдепутата Ирена Анастасова авторитетни учени историци са се противопоставили на новата програма.\"Искаме отговор на въпроса кои са вдъхновителите на учебната програма\", настоя тя. \n\n\nАнастасова твърди, че първоначалните предложения при общественото обсъждане на новите учебници са били съвсем различни от одобрения краен вариант.Идеята е била в десети клас да се въведат четири нови понятия, в крайна сметка се е оказало, че са десет, като сред тях са комунизъм и терор.Просветният министър Красимир Вълчев пък вече отговори на критиките на социалистите и отсече, че утвърдените учебни програми по история за 10 клас няма да бъдат отменени, защото това би означавало в началото на учебната 2019-2020 година да няма учебници по предмета.Според него програмата е балансирана, съдържа факти, а не оценки и това било потвърдено от авторитетни представители на научната общност. \r\n ", "date": "2018.01.26", "title": "БСП пак на нож: Кой вкара комунизма в учебника?"}
{"url": "https://www.dnes.bg/sport/2018/01/26/koi-shte-ni-predstavia-v-piongchang-albert-popov-ski.366228", "text": "Алберт Попов е младата ни надежда в ските алпийски дисциплини. 20-годишният софиянец е един от двамата ни представители в дисциплината на зимната олимпиада в Южна Корея. \n\n\nПопов има три участия на световни първенства за младежи, като миналата година се класира на престижното седмо място в алпийската комбинация. Един млад талант, който ще бъде на своята първа Олимпиада.\r\n ", "date": "2018.01.26", "title": "Кой ще ни представя в Пьонгчанг? Алберт Попов, ски"}
{"url": "https://www.dnes.bg/sofia/2018/01/26/2-varianta-za-vitosha-nov-plan-ili-remont-na-segashniia.366253", "text": "Вариантите за плана за управление на Природен парк \"Витоша\" са два - да се приеме нов план или да се измени съществуващият. Това обясни министърът на околната среда Нено Димов и допълни, че ще се търси най-бързото решение.\"В момента се разглеждат и двата, за да се види кой е максимално бързият начин да се процедира, така че да може да се развие парк \"Витоша\". Той трябва да бъде върнат на софиянци и това забавяне последните десетилетия е прекалено дълго\", коментира екоминистърът.\n\nДимов не каза в какъв срок ще се разреши въпросът, но обясни, че очаква до края на февруари да получи обратна информация от парк \"Витоша\" и на база на нея да се реши как да се процедира.Екоминистърът настоя, че протестът за Пирин е политически и няма нищо общо с околната среда.\"Дори хората, които протестират, не са съвсем наясно, говорейки за 48% застрояване. Вие как си представяте, това са 200 кв. км - Пловдив и Варна взети заедно. Става дума за 2%. Ако има някакво развитие, то минава през цялото екологично законодателство\", обясни Димов.\"Няма нищо лошо да има протести, тук става дума за партии, които не са влезли в парламента. Нормалният демократичен процес е - печелите избори, сменяте законите и управлявате!\", завърши министърът.", "date": "2018.01.26", "title": "2 варианта за \"Витоша\" - нов план или ремонт на сегашния"}
{"url": "https://www.dnes.bg/sport/2018/01/26/krasi-anev-grabna-bronz-na-evro-2018.366264", "text": "Красимир Анев спечели бронзов медал в спринта на 10 километра на Европейското първенство по биатлон в италианския зимен център Риднаун-Вал Ридана. 30-годишният Анев повали всичките 10 мишени и остана на 24.5 секунди зад победителя Андрей Расторгуев (Латвия). Българинът завоюва седми медал от европейско първенство в кариерата си и втори в спринта след бронза в Душники-Здрой 2017. Анев излезе четвърти след последната стрелба и успя да се стигне до бронза след отлично бягане по последната обиколка. Защитаващият титлата си Владимир Илиев остана на 31-о място, след като пропусна две мишени и завърши с пасив от 1:38.3 минута. Антон Синапов остана 55-ти с три наказателни обиколки и на 2:81.0 минути зад победителя. Димитър Герджиков също сбърка три мишени и завърши 62-и с пасив от 2:26.1 минути, а Михаил Клечоров с две грешки в стрелбата зае 72-а позиция на 2:29.3 минути. Последен от българите е Димитър Парталов - 88-и с 10 от 10 повалени мишени и изоставане от 3:12.7 минути.  Европейски шампион стана Андрей Расторгуев (Латвия). Той направи една грешка в стрелбата и измина трасето за 24.03.0 минути. Сребърното отличие за втора поредна година завоюва Александър Логинов (Русия) с изоставане от 5.5 секунди и също с една пропусната мишена. Спринтът на 7.5 км за жени е по-късно днес. ", "date": "2018.01.26", "title": "Краси Анев грабна бронз на Евро 2018!"}
{"url": "https://www.dnes.bg/cars/2018/01/26/razkriha-dvigatelite-za-novoto-porsche-911.366254", "text": "Премиерата на новото поколение на превърналото се в легенда купе Porsche 911 ще се състои по време на автосалона в Париж през есента. Изданието Automobile Magazine обаче разкрива техническите характеристики на различните версии на модела, който излиза във версия 992.Вече е ясно, че следващата генерация на автомобила ще получи хибридна версия. Нейната поява е планирата за 2023 г., като официално бе потвърдена от генералния директор на Potsche - Оливер Блюм.Хибридното 911 ще получи допълнителен електромотор с 94 с. и 310 Нм, като съвкупната мощност на агрегата ще бъде 485 к.с. и 761 Нм. Само на електричество тази версия ще изминава 64 км, а ускорението до 100 км/ч от място ще отнема 3,5 секунди.\r\nБазовият вариант 911 Carrera, който сега развива 370 к.с., ще получи допълнителни 30 к.с. и така мощността му ще бъде 400 к.с. По-мощната версия -  Carrera S, вече ще разполага с 450 к.с. При новото Porsche 911 Turbo двигателят ще развива 600 к.с., а версията  911 Turbo S - 630 к.с.\r\nПромяна ще има и при хардкорната модификация Porsche 911 GT3. Тя ще остане без 4,0-литровия си атмосферен мотор с 500 к.с. Вместо него автомобилът ще получи 3,8-литов двигател с две турбини, развиващ 550 к.с.\r\nЗа новата генерация на култовия модел се разработва и нова скоростна кутия. Това е 8-степенна роботизирана PDK, която вече се настройва от инженерите на Porsche към новите двигатели.", "date": "2018.01.26", "title": "Разкриха двигателите за новото Porsche 911 "}
{"url": "https://www.dnes.bg/crime/2018/01/26/shestima-sa-obvineni-za-nezakonniia-priem-v-mu-sofiia.366251", "text": "Шестима души от Медицинския университет в София са обвинени в документни престъпления и престъпления по служба, обяви ръководителят на Специализираната прокуратура Иван Гешев.\r\nПреди седмица прокуратурата, ДАНС и ГДБОП проведоха акция в Университета, свързана с нелегален прием на фиктивни студенти.\n\r\nДелото за организирана престъпна група е образувано през септември 2017 г. Начело на групата, която е действала от 2015-та до 2017 г., бил бивш ректор на Медицинския университет.Част от обвинените все още работят в МУ, а друга са бивши служители. По  думите на Гешев е вероятно кръгът на обвиняемите да се разшири, тъй като  има данни за повече участници, съобщи bTV.Основното престъпление, за което се води разследването, е прием на  чуждестранни студенти и „оправяне” на изпитите им по нерегламентиран  начин. Приетите по тази схема студенти са над 20. Сумата за прием била 40-50 хил. евро, а за \"оправяне\" на изпитите - 2-5 хил. евро на човек. \r\nВ групата има и един чуждестранен гражданин, който е набирал студентите, които били с британско гражданство, но с произход от Ливан, Иран, Ирак, Египет.Получавайки статут на студенти, те получават и статут за постоянно  пребиваване в България, което също е била цел. Това е въпрос и за  националната сигурност, така че и по тази линия се работи, посочи Гешев.\r\nШестимата членове на групата са с парични гаранции от по 200 хил. лева, което прави рекордната сума от 1, 2 млн лева. При обиск в частен дом са били открити 100 хил. лева в стерилизатор. Високите гаранции са наложени заради големите суми, които са взимали от студентите.Целта е била тези хора, които не отговарят на изискванията да бъдат студенти, включително и че нямали средно образование, да получат диплома, както и възможност за постоянно пребиваване у нас.", "date": "2018.01.26", "title": "Шестима са обвинени за незаконния прием  в МУ-София"}
{"url": "https://www.dnes.bg/kino/2018/01/26/keisi-aflek-propuska-oskar-ite-zaradi-seks-skandal.366242", "text": "Миналогодишният носител на \"Оскар\" за най-добра мъжка роля в \"Манчестър край морето\" - Кейси Афлек ще пропусне тазгодишната церемония по раздаването на статуетките заради секс скандал, предадоха световните агенции, като цитираха говорителка на Афлек и говорителка на Американската филмова академия.\r\n42-годишният актьор - брат на Бен Афлек, трябваше да връчи наградата \"Оскар\" за най-добра актриса, която се дава за 90-ти път. Кейси Афлек бе обвинен през 2010 г. в сексуален тормоз от жени от екипа на по-ранни филми с негово участие.\r\nТогава по два иска срещу него бе постигнато извънсъдебно споразумение, като сумата не бе оповестена. За тези обвинения стана ясно едва след като Кейси Афлек спечели \"Оскар\" миналата година.\r\nВ момента Холивуд се тресе от скандали, свързани именно със сексуални посегателства. Редица звезди на шоубизнеса се оказаха обвинени. Церемониите по връчване на различни филмови и музикални награди пък се превърнаха в платформа за движението #Аз също, обединяващо жертви на сексуални посегателства, и новото движение \"Времето изтече\" срещу сексуалните посегателства.\r\nПодобно нещо се очаква да се случи и на церемонията за наградите \"Грами\" тази неделя. Водещият й Джеймс Кордън каза пред \"Асошиейтед прес\", че ще отдели известно време, за да позволи на творците да изразят позицията си относно двете движения и че ще носи бяла роза в знак на солидарност с тях. Редица изпълнители също вече казаха, че ще носят бели рози в подкрепа на двете движения.\r\nКордън каза още, че шоуто за \"Грами\"-тата ще включва емоционално изпълнение в знак на солидарност към двете движения, но не спомена повече подробности. Според медиите това ще е изпълнението на певицата Кеша, която беше във война с бившия си ментор и продуцент Доктор Люк, когото тя обвини, че я е дрогирал и изнасилвал.\r\nТой, разбира се, отрече тези обвинения, а Кеша миналата година се завърна към музиката с албум, в който някои от песните й разказват за преживените от нея мъки. Тя спечели две номинации за \"Грами\" за този музикален проект, наречен Rainbow.", "date": "2018.01.26", "title": "Кейси Афлек пропуска \"Оскар\"-ите  заради секс скандал"}
{"url": "https://www.dnes.bg/world/2018/01/26/trymp-deklarira-gotov-sym-za-dialog-s-rusiia.366246", "text": "Президентът на САЩ Доналд Тръмп заяви, че е готов за диалог с Русия, предаде ТАСС.\r\nНа въпрос на ТАСС на Световния икономически форум в Давос дали планира да води диалог с Русия, Тръмп отвърна: \"Надяваме се на това.\"\r\nТръмп отрече да е искал да уволни натоварения с разследването на евентуална руска намеса в американските избори специален прокурор Робърт Мълър, както твърди в. \"Ню Йорк таймс\", предаде Асошиейтед прес.\r\n\"Фалшива новина, хора. Фалшива новина. Типичните фалшиви истории на \"Ню Йорк таймс\", отвърна Тръмп на зададен въпрос.\r\nСпоред в. \"Ню Йорк таймс\" Тръмп е наредил Мълър да бъде уволнен през юни м.г., но се отказал от решението си, след като началникът на правния отдел на Белия дом Доналд Макган заплашил да подаде оставка.\r\nВестникът се позовава на четири осведомени източника, отбелязва Ройтерс.\r\n /БТА/\r\n ", "date": "2018.01.26", "title": "Тръмп декларира: Готов съм за диалог с Русия"}
{"url": "https://www.dnes.bg/obshtestvo/2018/01/26/okolo-100-grupi-ochakvat-na-festivala-surva-v-pernik.366261", "text": "\r\n                        \r\n                        \r\n                        \r\n                    От община Перник припомнят, че Фестивалът се организира от 1966 година, а от 1985-а има статут на международен.Традиционно  в него участват и се състезават около 6000 души, като се събират около  100 маскарадни групи от всички етнографски райони на България и гости  от Европа, Азия и дори от Африка, разказваЗаради огромния интерес през уикенда от БДЖ пускат извънредно още шест влака, съобщиха от компанията. Допълнителните места са 4000.", "date": "2018.01.26", "title": "Около 100 групи очакват на фестивала \"Сурва\" в Перник"}
{"url": "https://www.dnes.bg/politika/2018/01/26/gerb-vodi-bsp-sa-vtori-iska-li-niakoi-izbori-sega.366225", "text": "ГЕРБ продължават да са първа политическа сила в страната, сочат последните данни на социолозите. БСП скъсяват дистанцията с управляващите, но останат втори. На този фон малко повече от половината българи не искат предсрочни избори. Мнозинството от тези, които искат извънреден вот, са привърженици на социалистите.Това показва проучване на \"Тренд\" по поръчка на \"24 часа\". То е проведено сред 1002 души между 10и 18 януари 2018 г.Според изследването този месец основните партии и институции запазват сходни нивата си на подкрепа в сравнение с ноември и декември.\n\n\nГЕРБ запазват мястото си на първа политическа сила с преднина от 3,5% пред БСП. През ноември разликата между двете партии беше 5 процента.Сходна е подкрепата за ДПС и Обединени патриоти - като разликата между двете формации е по-малко от 1%, сочи проучването. През ноември тя беше малко над 1 на сто в полза на Патриотите.Трудно може да се дават категорични оценки в реална изборна ситуация коя от двете политически сили ще заеме трета позиция, анализират социолозите.Реформаторският блок има подкрепа от 1,9 на сто. Одобрението за \"Воля\" е 1,6% и за партията на Веселин Марешки ще бъде предизвикателство попадането в ново Народно събрание, смятат от \"Тренд\"Няма съществена промяна при другите извънпарламентарните партии \"Да, България” (1,6%) и ДСБ (1%). \r\n37% пък декларират, че няма да упражнят правото си на глас.Парламентът остава институцията с най-ниско доверие – 24% одобрение срещу 63% неодобрение.35% са доволни от работата на правителство, мнозинството от тях са привърженици на ГЕРБ, показва проучването. Симпатизантите на \"Обединени патриоти” са по-разколебани в мнението си, но въпреки това почти две трети от тях поддържат подкрепата си за правителството.65 на сто продължават да оценяват положително работата на президента, а 20 на сто не го одобряват.Проучването на \"Тренд\" тества и нагласите за българите за предсрочни парламентарни избори.Мнозинство от 55% смята, че нов вот не е необходим, а 23% са на обратното мнение.Основната част от тези, които смятат, че са необходими предсрочни парламентарни избори, идват от редиците на симпатизантите на БСП. Социолозите обаче анализират, че дори и те не са единни, защото само половината искат извънреден вот. \r\n ", "date": "2018.01.26", "title": "ГЕРБ води, БСП са втори... Иска ли някой избори сега?"}
{"url": "https://www.dnes.bg/obrazovanie/2018/01/26/arestuvaha-tatko-oshamaril-chujdo-dete-v-uchilishte.366269", "text": "За 24 часа в ареста е задържан мъж от Благоевград, който е ударил 7-годишно момиче.Инцидентът е станал вчера около 11 часа в двора на 11 училище \"Христо Ботев\", съобщиха от полицията.43-годишният баща на друго дете нахлул в учебното заведение и ударил по лицето 7-годишна ученичка от село Мурсалево след възникнал скандал между нея и дъщеря му. Малко по-рано същата сутрин, в голямото междучасие,децата се сдърпали. Едното момиче казало на другото, че е \"тъпачка\", то пък отвърнало с удар в корема. Удареното дете пък се обадило на баща си.Към 11 часа, по време на час, разяреният родител пристигнал в учебното заведение. Охраната на входа не успяла да го спре и той нахлул в класната стая.Опитите на учителката и на охранителите да го озаптят останали неуспешни. Мъжът попитал със заплашителен тон коя е ученичката, ударила дъщеря му.След като разбрал кое е детето, последвала вербална агресия и закани за саморазправа. В яростта си той ударил по лицето въпросното момиче.", "date": "2018.01.26", "title": "Арестуваха татко, ошамарил чуждо дете в училище"}
{"url": "https://www.dnes.bg/notifikacii/2018/01/26/naglo-myj-i-jena-biha-policai-s-dyrveni-kolove.366250", "text": "Мъж и жена са удряли полицаи с дървени колове в плевенското село Дисевица, съобщи Областната дирекция на МВР в Плевен. Нарушителите са задържани за 24 часа.Инцидентът е станал вчера около 7.00 часа, когато в селото полицаи от Плевен са извършвали процесуално-следствени действия.27-годишна жена и 24-годишен мъж от селото с колове са нанесли на служителите на реда средни телесни повреди. Пострадалите полицаи са освидетелствани.За случая е уведомен прокурор от Районната прокуратура, образувано е досъдебно производство. Работата продължава разследващ полицай.\r\n ", "date": "2018.01.26", "title": "Нагло: Мъж и жена биха полицаи с дървени колове"}
{"url": "https://www.dnes.bg/sofia/2018/01/26/eto-go-zeleniia-bilet-za-lev-shte-go-prodava-i-shofioryt.366260", "text": "Центърът за градска мобилност в София показа как ще изглежда зеленият билет, с който в столицата ще се пътува при замърсен въздух.Той е в зелен цвят и на лицевата му страна е указана цената му от 1 лв. И това, че важи за всички линии. На гърба има надпис: \"Въздухът е по-чист, защото използвам градски транспорт днес\".Зеленият билет ще се продава и от шофьорите в градския транспорт.\n\n\"Водачите на обществените превозни средства ще продават  \"зелен билет\" в дните, в които стойностите за замърсяване на въздуха в столицата са завишени\", съобщи Центърът за градска мобилност.Вече са направени и картите за преференциално пътуване из цялата градска мрежа.  Те ще се разпространяват и в Пунктовете за продажба на превозни документи на ЦГМ и \"Метрополитен\".Пътуването със \"зелен билет\"  е извънредна мярка, която цели да стимулира хората да оставят автомобилите си и да използват градския транспорт в дните с висока концентрация на фини прахови частици.Решението за това беше взето от Столичния общински съвет на 25 януари т.г.ЦГМ обяви и че има готовност да пусне допълнителни коли по линиите на обществения транспорт в периодите със силно замърсяване на въздуха. \r\n ", "date": "2018.01.26", "title": "Ето го зеления билет за лев! Ще го продава и шофьорът"}
{"url": "https://www.dnes.bg/obshtestvo/2018/01/26/pochina-jenata-koiato-se-zalia-s-benzin-i-se-podpali.366196", "text": "Почина жената от ромската махала на врачанското село Бъркачево, която се заляла с бензин и се подпалила след поредния скандал с мъжа си, пише \"\".\r\n57-годишната Павлина Демирова получила над 80% изгаряния и въпреки намесата на лекарите от клиниката по изгаряния в столичния институт \"Пирогов\", издъхнала около 21:30 ч. снощи, съобщиха нейни близки.\nПолицията продължава да разследва всички обстоятелства случая. \r\nНе се изключва и версията не тя да е посегнала на живота си, а съпругът й Съби да я е залял с бензин и да е драснал клечката.\r\nПред криминалистите Съби отрекъл да е съпричастен към подпалването на Павлина и казал, че излязъл от дома си малко след като се скарал с жена си. \r\nСпоред хората от Бъркачево Съби злоупотребявал с алкохола и често пребивал жена си, която бягала при съседи или близки, но после отново се връщала.", "date": "2018.01.26", "title": "Почина жената, която се заля с бензин и се подпали"}
{"url": "https://www.dnes.bg/notifikacii/2018/01/26/soros-trymp-iska-da-syzdade-mafiotska-strana-v-sasht.366197", "text": "Джордж Сорос, американският милиардер и филантроп, каза, че вярва, че американският президент Доналд Тръмп иска да създаде \"мафиотска страна\" в САЩ, но няма да може да го направи заради силата на онези институции в страната, които са от съществено значение, предаде Асошиейтед прес.\r\n\"В САЩ Тръмп иска да установи една мафиотска страна, но не може, защото конституцията, другите институции и здравото и кипящо от енергия гражданско общество няма да го позволят\", заяви Сорос, чиято фондация насърчава демокрацията и човешките права, предаде ДПА.\r\nТова изказване Сорос направи по време на годишната вечеря, давана от него в кулоарите на Световния икономически форум в Давос. Той не навлезе в подробности относно изразеното мнение, но прогнозира, че Тръмп ще бъде \"временен феномен\" и ще изгуби изборите през 2020 г., ако стигне толкова далеч.\r\nСорос е отдавна критик на Тръмп, който също е в Давос и който ще произнесе реч днес.\r\nКакто и миналата година, милиардерът определи администрацията на Тръмп като \"опасност за света\", предаде Франс прес.\r\nТой предупреди, че напрежението относно севернокорейската ядрена програма излага на риск оцеляването на човешката цивилизация, предаде ДПА.\r\n\"Идването на власт на лидери като Ким Чен-ун в Северна Корея и Доналд Тръмп в САЩ имат много общо с това\", допълни той. \"И двамата изглеждат готови да рискуват една ядрена война за да се задържат на власт\", допълни той.\r\nСорос разкритикува и Русия на Владимир Путин, описвайки я също като мафиотска държава, допълва Франс прес.\r\nМилиардерът отправи критики и към гигантите на интернет, описвайки ги като \"все по-мощни монополи\", които могат да бъдат изкушени да се свържат с \"авторитарни режими\", за да създадат \"тоталитарна мрежа, каквато Олдъс Хъксли или Джордж Оруел самите не биха могли да си представят\" в техните романи \"Прекрасният нов свят\" и \"1984\". Сорос спомена в тази насока Гугъл и Фейсбук.\r\n\"Давос е едно добро място, за да се обяви, че техните дни са преброени\", каза Сорос по адрес на интернет гигантите, които също са пратили армия от свои представители на форума.\r\nСорос е критик на ултралибералния капитализъм и смята, че интернет гигантите трябва да се подчиняват на по-строги регулации.\r\nНа вечерята Сорос говори и за биткойна. Той припомни, че това не е валута и че честите покачвания на курса на биткойна са \"типичен балон\". Според милиардера обаче няма да има \"брутален спад\" в курса на биткойна, а по-скоро поетапно намаляване, пише БТА.", "date": "2018.01.26", "title": "Сорос: Тръмп иска да създаде \"мафиотска страна\" в САЩ"}
{"url": "https://www.dnes.bg/stranata/2018/01/26/udar-mejdu-djip-i-mikrobus-ima-postradali.366199", "text": "Катастрофа между микробус и джип е станала на пътя между Сандански и Петрич в района на Дамяница, съобщиха от Областното пътно управление – Благоевград. \r\nИнцидентът е станал около 22.30 часа на 25 януари, има пострадали.\r\nЗа почти три часа движението в района на пътнотранспортното произшествие е било ограничено, като е бил въведен обходен маршрут през Сандански–Струма–Лебница–Рибник–АМ \"Струма\".\r\nКъм момента огледите на мястото на инцидента са приключили и преминаването се извършва нормално.\r\nПрез нощта няма регистрирани други тежки пътни произшествия.", "date": "2018.01.26", "title": "Удар между джип и микробус, има пострадали"}
{"url": "https://www.dnes.bg/stranata/2018/01/26/pod-400-dushi-s-obezshtetenie-ot-falirali-firmi.366198", "text": "Само 391 служители на фалирали фирми, чиито заплати не са били изплатени, са получили обезщетение през миналата година. В същото време 27 млн. лева заплати не са били преведени навреме през 2017 г. Това показват справка в Националния осигурителен институт (НОИ), към който е Фондът за гарантиране на вземанията на работници и служители.Статистиката показва, че броят на служителите със забавени заплати, получили обезщетение след фалита на шефа си, намаляват. През 2016 г. такава компенсация са взели 444 работници, пише \"Монитор\".\r\nПо закон гарантираните вземания на работниците са в размер на последните 6 начислени, но неизплатени заплати за последните 36 месеца. Фондът може да изплаща на служители до 1300 лв. на месец за начислени, но неизплатени заплати и други видове обезщетения. Така максималната сума, която работниците от фалирали фирми могат да получат, е 7800 лв.\r\nДанните на НОИ показват, че през миналата година средното обезщетение, което са получили 391 служители, е било е 1833,61 лв.\r\nЗа сравнение през 2016 г. средната сума, която фондът е изплащал, е била 4531,49 лв.\r\n\"Към края на 2017 г. фондът разполага с 259 млн. лв., по-голямата част от които са инвестирани в държавни ценни книжа\", обясниха от НОИ.", "date": "2018.01.26", "title": "Под 400 души с обезщетение от фалирали фирми"}
{"url": "https://www.dnes.bg/sofia/2018/01/26/sofiia-disha-na-mesta-mrysen-vyzduh-pet-pyti-nad-normite.366202", "text": "И днес софиянци ще дишат опасно мръсен въздух, като в някои квартали замърсяването е повече от пет пъти над допустимите нива. Данните от измервателните уреди на \"Еър София\" показват, че над почти целия град има голямо превишение на нормите за фини прахови частици.\r\nСистемата за ранно предупреждение за замърсявания на Община София отчита завишени нива в кварталите \"Павлово\", \"Хиподрума\", \"Надежда\" и \"Дружба\". \r\nОт Столична община призоваха жителите и гостите на София при възможност да ограничат движението на личните си автомобили и да използват градски транспорт, както и домакинствата, които се отопляват на дърва и въглища, при възможност да използват електрически уреди за отопление или друго екологично отопление.\r\nЩе се правят и проверки на пунктове за вторични суровини и автосервизи за нерегламентирано изгаряне на отпадъци, а \"Пътна полиция\" ще извършва извънредни проверки на автомобилите за нивата на вредните газове и техническата изправност на системите им за преработка, съобщиха от Общината.\r\nСъветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито. При ходене пеша гражданите да изберат маршрут, който не е покрай големите градски булеварди.", "date": "2018.01.26", "title": "София диша: На места мръсен въздух пет пъти над нормите"}
{"url": "https://www.dnes.bg/stranata/2018/01/26/slabo-zemetresenie-v-blagoevgradsko.366200", "text": "Слабо земетресение с магнитуд 2.4 е регистрирано снощи в близост до благоевградското село Габрово. Това сочи справка на сайта на Националния институт по геофизика, геодезия и география.Трусът е регистриран снощи към 22.16 часа и е с дълбочина 0 км, предаде \"Фокус\".", "date": "2018.01.26", "title": "Слабо земетресение в Благоевградско"}
{"url": "https://www.dnes.bg/stranata/2018/01/26/dnes-shte-se-zatoplia-temperaturite-do-6-gradusa.366201", "text": "Днес ще е предимно слънчево. Преди обяд на отделни места в низините ще има мъгла или инверсионна облачност. Ще е почти тихо. Максималните температури ще са предимно между 1 и 6 градуса, за София - около 4 градуса, съобщават от Националния институт по метеорология и хидрология при БАН.Атмосферното налягане ще остане без съществена промяна - значително по-високо от средното за януари. По Черноморието ще има инверсионна облачност, която ще се разкъсва и ще намалява в следобедните часове. Ще духа слаб до умерен североизточен вятър. Максималните температури на въздуха ще са 3 - 4 градуса. Температурата на морската вода е 6-7 градуса. Вълнението на морето ще е 2-3 бала.В планините на 26 януари ще бъде слънчево. Ще духа до умерен, по билата и силен вятър от север-североизток. Температурите ще се повишат още и максималната на височина 1200 метра ще е около 4 градуса, на 2000 метра - около минус 1 градус.", "date": "2018.01.26", "title": "Днес ще се затопля, температурите – до 6 градуса"}
{"url": "https://www.dnes.bg/obshtestvo/2018/01/26/tyrsi-se-sestra-izdirva-brat-si-sled-45-godini-razdiala.366207", "text": "Моника Ненова твърдо е решена да открие своя брат, който се е родил преди 45 години в град Батак. Той е проплакал на 13 юли 1972 г. в малкото родопско градче и е било записано с имената Ивайло Малинов Николов. Майката е била едва на 18 години, а заради строгите си родители родила далеч от дома и го оставила, разказва \"Монитор\". \r\nСлед раждането си Ивайло е бил оставен за около 2 години в дом за деца без родители, а междувременно младата майка Малинка създала семейство и през 1974 г. родила Моника. През тези 2 години обаче жената не спирала да тъгува за изоставения си син и с мъжа си посетила няколко пъти момченцето в социалното заведение. По-късно детето е било осиновено и служителите в дома казали на майката Малина, че детето й е в добро семейство, но отказали да дадат информация в коя част на страната живее. \r\nМоника пък дала обет на родителите си преди да склопят очи да издири своя брат.\r\nМалинка Николова почива от тежко онкологично заболяване през 2014 г. , а тежката болест  покосила 3 години по-късно и мъжа й Иван. \r\n\"Баща ми не говореше за детето и го разбирам, защото двамата с майка ми са преживели много тежко всичките тези неща. През последните дни на болестта си беше много зле, но не спираше да говори, че има син. Аз бях в шок от загубата и на майка, и на татко, но им обещах, че ще направя всичко възможно да намеря Ивайло\", заяви пред изданието 44-годишната Моника Ненова.\r\nТя се е регистрирала и в групите във Facebook \"Търсим се!\" и \"Къде си?\" с надеждата нейната история да стигне до повече хора и да приключи с щастлива развръзка.\r\nСред хората онлайн има такива, които разбират и подкрепят Моника, други я укоряват, трети я съветват да остави нещата каквито са. \r\nНо жената е твърдо решена да издири своя изгубен брат. Тя е проверила вече в Батак, където е бил роден Ивайло, но родилният дом е закрит през януари 1975 г. Няма информация и в кой дом за деца без родители е бил настанен тогава. \r\n\"Искам да го намеря. Ще се опитам да го разбера и ако не желае връзка с мен, въпреки че ще ми е трудно да приема такъв развой на нещата\", казва Моника и допълва, че за нея най-голямата утеха ще е да усети поне веднъж братската му прегръдка. Нейното семейство също я подкрепя, а тя се надява децата й да се запознаят със своя вуйчо.", "date": "2018.01.26", "title": "Търси се: Сестра издирва брат си след 45 години раздяла!"}
{"url": "https://www.dnes.bg/notifikacii/2018/01/26/moderniziraniiat-ruski-bombardirovach-tu-160m-putin-dovolen.366206", "text": "Руският президент Владимир Путин каза, че модернизираният стратегически бомбардировач Ту-160М (по номенклатурата на НАТО - Blackjack) ще укрепи отбранителния потенциал на страната.\r\nСлед като наблюдава изпитателен полет на новия военен самолет в района на град Казан, Путин присъства на подписването на договор на стойност 160 милиарда рубли (2,9 млрд. долара) за доставката на десет \"Ту-160М\" за нуждите на руските въоръжени сили.\r\n\"Това е сериозна стъпка в развитието на високотехнологичната сфера и за укрепването на отбранителната способност на страната, защото това е един от елементите на нашата ядрена тирада\", каза Путин, цитиран от ТАСС, пред работници от Казанския авиационен завод.\r\nЧетиримоторният свръхзвуков бомбардировач Ту-160, разработен по съветско време през 80-те години на 20-и век, е най-големият боен самолет в света, отбелязва Асошиейтед прес. Той е използван в настоящата руска кампания в Сирия за нанасянето на удари с крилати ракети от голямо разстояние.\r\nТу-160М, също като предшественика си, е с променлива геометрия на крилете. Той е в състояние да пренася 12 крилати ракети или 12 ракети със среден обсег с ядрена бойна глава при нонстоп полет до 12 хил. км без презареждане с гориво, посочва Ройтерс.\r\nОт конструкторското бюро \"Туполев\" твърдят, че модернизираният вариант ще бъде с 60 на сто по-ефективен от старата версия заради значителните подобрения във въоръжението, навигационната апаратура и авиониката.\r\nРуският самолет цистерна Ил-78 (по номенклатурата на НАТО - Midas), който зарежда Ту-160 по време на полет, дава възможност на стратегическия бомбардировач да достига всяка точка на планетата, отбелязва Ройтерс.\r\n/БТА/", "date": "2018.01.26", "title": "Модернизираният руски бомбардировач Ту-160М. Путин доволен!"}
{"url": "https://www.dnes.bg/stranata/2018/01/26/protestite-za-pirin-ne-bili-ekologichni-a-politicheski.366208", "text": "\r\n                        \r\n                        \r\n                        \r\n                    \n\n\n\r\nГостите започнаха дискусията с личностни нападки и обвинения в конфликт на интереси. Москов попита Генов кой му плаща за да протестира, а той настоя, че не е взел от никого и стотинка.\r\n\"Решението за застрояване на Банско е незаконно. Първо трябва да се отмени. Решението трябва да ограничи всякакъв друг строеж и да разреши само този на втория лифт. Очевидно е, че става въпрос за други интереси - няколко милиона в имоти за застрояване на Банско. Протестът е срещу монопол, поддържан от държавата\", обясни Асен Генов.\r\n\"Къде е екологията тук? Това е чиста политическа кампания! Като се опитат да се явят на избори кантарът не ги лови и се опитват с тези протести на следващите избори да го докарат до 1%. Как си представят тези хора демонополизацията? В кабинката едната седалка е на един, а другата - на друг?!\", отговори Москов на твърденията на Генов.\r\nЖурналистът подчерта, че според доклад, отчитащ глобалния индекс за развитие на околната среда, изработван от едни от най-престижните университети в света, през 2010 г. сме били на 65-о място, а през 2016 г. - на 43-о място.\r\n\"Сега сме на 30-о място в света по добро развитие на околната среда\", настоя Москов преди добави, че индексът наблюдава 180 държави в света.\r\n\"Все още нищо не се е случило - нито добро, нито лошо. Тези хора спекулират, че щяло да се случи, плачат за нероден Петко. Тези са нецивилизовани варвари\", каза още журналистът.\r\nАсен Генов пък посочи, че втората кабинка в Банско щяла да струва около 50 млн. лева, което надхвърляло почти двойно концесионната цена и според него трябва да има нова концесия\r\n ", "date": "2018.01.26", "title": "Протестите за Пирин не били екологични, а политически"}
{"url": "https://www.dnes.bg/index/2018/01/26/receptata-dnes-salata-s-kinoa-i-avokado.366095", "text": " :300 г червен боб от консерва200 г сладка царевица от консерва1 авокадо250 г чери домати1 краставица1 чушка100 г киноа50 г черни маслини½ връзка магданоз50 мл зехтин1 щипка сол1 щипка черен пиперсокът от ½ лимон : Нарежете авокадото на едри кубчета, чери доматите на половини, чушката на жулиени. Сварете киноата. Отцедете я от водата. Смесете продуктите с боба и царевицата (отцедени и изплакнати от водата) в купа за салата. Нарежете на ситно магданоза. Добавете и маслините. Овкусете с подправките.", "date": "2018.01.26", "title": "Рецептата Dnes: Салата с киноа и авокадо"}
{"url": "https://www.dnes.bg/world/2018/01/26/london-moskva-iska-da-syzdade-haos-i-panika-u-nas.366204", "text": "Британският министър на отбраната Гавин Уилямсън обвини Русия, че шпионира стратегически инфраструктури на страната му за целите на евентуални планове за предизвикване на хаос във Великобритания, предаде Франс прес.\r\nВ интервю за британския в. \"Дейли телеграф\" Уилямсън твърди, че Русия е извършила проучвания на мрежите за доставка на електричество, свързващи Великобритания и Европа. Това навеждало на мисълта, че Москва се опитвала да разбере как може да предизвика паника или да атакува страната, смята министърът. \r\nТой твърди, че Русия обмисляла как може да причини възможно най-голяма вреда на Великобритания, разрушавайки нейната икономика, нейните инфраструктури, предизвиквайки хиляди и хиляди смърти и намирайки елемент, който да провокира тотален хаос в страната.\r\n\"Защо те продължават да снимат или да наблюдават електрическите централи? Защо те наблюдават интерконекторите, които докарват ток в нашата страна?, пита Уилямсън. \"Те наблюдават тези пунктове, защото мислят, че това са начини, по които да атакуват Великобритания\", допълва той.\r\nЛондон на няколко пъти вече разкритикува предполагаемата руска намеса. Британският премиер Тереза Мей спомена през ноември за враждебни действия от страна на Русия. Кийрън Мартин, шефът на Националния център за киберсигурност пък каза, че руската намеса се е изразила миналата година в атаки срещу британски медии, телекомуникациите и сектора на енергетиката.\r\n /БТА/", "date": "2018.01.26", "title": "Лондон: Москва иска да създаде хаос и паника у нас!"}
{"url": "https://www.dnes.bg/balkanska/2018/01/26/bez-drehi-i-s-lafovete-na-dinko-debora-s-nov-klip.366212", "text": "Фолкпевицата Дебора представи новата си песен и клип \"Луд си по мен\". Певицата залага на разголена визия и лафовете на Ловеца на мигранти Динко Вълев. \r\nДебора призна, че той единствен се поинтересувал и я посетил в болницата след като излезе от Big Brother. В шоуто стана ясно, че тя има проблеми с алкохола, а след изгонването й получи и паник атаки.\r\n\"Това е една много специална песен за мен, която създадохме с моя екип, малко след като излязох от клиниката. Това е моят начин да благодаря на тези, които ме подкрепиха в най-трудния момент от живота ми и на онези, които се упражняваха неправомерно с името ми. Огромно благодаря на Динко, който ми подари тази песен. Динко, благодаря ти от сърце!\", заяви Дебора.", "date": "2018.01.26", "title": "Без дрехи и с лафовете на Динко: Дебора с нов клип"}
{"url": "https://www.dnes.bg/politika/2018/01/26/votyt-na-nedoverie-sbyrkan-v-tema-vreme-i-organizaciia.366211", "text": "\r\n                        \r\n                        \r\n                        \r\n                    \n\n\n\r\n\"Темата не беше правилно избрана. Времето - не може да гласуваш вот на недоверие, когато премиерът няма да е в България и между всичките събития. ДПС чрез Ахмед Доган заяви, че няма смисъл да се сваля правителството\", заяви Бакърджиев пред. Според него това е един пропилян вот от гледна точка на опозицията.\r\nСпоред бившият депутат от БСП Красимир Премянов пък има инструменти за борба с корупцията, които остават неизползвани.\r\n\"Трябва да се създаде непримиримост в обществото\", обясни той в ефира на \"България сутрин\".Двамата гости коментираха и развитието на въпроса с ратифицирането на спорната Истанбулска конвенция.\r\n\"Позицията на БСП в този случай е абсолютно правилна\", заяви председателят на БДС \"Радикали\" Евгени Бакърджиев. Красимир Премянов пък смята, че можем да вкараме във вътрешното законодателство на България всички тези норми, които тази конвенция предлага за прекратяване или ограничаване на насилието върху жените.\r\n\"Другото е личен въпрос. Всеки сам си определя сексуалната ориентация\", сподели още премянов пред Bulgaria ON AIR.\r\n ", "date": "2018.01.26", "title": "Вотът на недоверие сбъркан в тема, време и организация"}
{"url": "https://www.dnes.bg/football/2018/01/26/transferite-ot-arsenal-diavolski-dobri-za-iunaited.366210", "text": "През седмицата Манчестър Юнайтед и Арсенал официално финализираха трансферите на Алексис Санчес и Хенрих Мхитарян. Двата клуба не обявиха параметри по сделката, но се предполага, че \"червените дяволи\" са доплатили 10 милиона паунда на \"топчиите\".Не са много случаите през годините, когато футболисти преминават от единия в другия отбор. Редакторът на Gol.bg Веселин Коларов се върна назад във времето, за да припомни всички трансфери помежду им. \"Тези на Юнайтед са далеч по-успешни\", обясни гостът в предаването  по  с водещ Живка Попатанасова. Като най-ярки примери той изтъкна нападателите Робин ван Перси и Дейвид Хърд. Холандският национал не се задържа много време на \"Олд Трафорд\", но в 86 мача във Висшата лига вкара 48 гола. Още в първия си сезон той спечели титлата на Англия, нещо, което не успя да стори с Арсенал в продължение на осем години. Покойният Хърд също е истинска находка за Юнайтед. След 166 мача с 97 гола в Англия, той напуска Арсенал, за да премине на \"Театъра на мечтите\" за 50 хиляди евро. С екипа на \"червените дяволи\" има 114 попадения в 202 срещи, а през сезон 1967/68 \"червените дяволи\" печелят първия си КЕШ, макар, че Хърд не е в състава за финала срещу Бенфика на Еузебио. Най-паметният момент на Хърд за отбора е през 1963 г., когато се разписва два пъти срещу Лестър на финала за ФА Къп, спечелен с 3:1. В обратната посока трансферите за Арсенал не са толкова успешни. Неслучайно бившият халф на лондончани Рей Парлър заяви следното след преминаването на Ван Перси в Юнайтед. \"Минаха много години откакто Арсенал продаде играч на Манчестър Юнайтед. Последния случай е с Франк Стейпълтън през 1981 година. Сега получихме голям удар, защото подсилихме основен конкурент\", заяви тогава Парлър. И е прав. Най-запомнящото се име е това на Брайън Кид. След изпадането на Юнайтед, нападателят е продаден на \"топчиите\" срещу 135 хиляди евро през 1974 г. Вкарва още в дебюта си срещу Лестър и става голмайстор на отбора за сезон 1974/75 с 19 попадения в 40 срещи. Така и обаче не успява да спечели трофей с Арсенал.  ", "date": "2018.01.26", "title": "Трансферите от Арсенал: \"Дяволски\" добри за Юнайтед"}
{"url": "https://www.dnes.bg/notifikacii/2018/01/26/tu-160m-shte-struva-na-rusiia-kolkoto-edna-olimpiada.366209", "text": " Модернизираният стратегически бомбардировач Ту-160М ще струва на Русия колкото една Олимпиада, коментира \"Ведомости\" подписания вчера договор на стойност 160 милиарда рубли (2,9 млрд. долара) за доставката на десет такива машини на руската армия.\r\nПредвижда се производството на Ту-160М на база на съветския свръхзвуков бомбардировач Ту-160, разработен през 80-те, да започне през 2023 г. Според зам.-министъра на отбраната Юрий Борисов военните планират да купят общо 50 машини.\r\nСъщевременно Русия разработва трудно забележим от радарите бомбардировач ПАК ДА, подобен на американския В-2, \"но очевидно тепърва предстои да бъде създадено\" необходимото за целта научнотехническо осигуряване, посочва вестникът.\nСтойността на цялата програма за Ту-160М ще достигне най-малко 900 милиарда рубли, което е сравнимо с разходите за олимпиадата в Сочи. В момента това е най-скъпоструващата програма в цялата руска авиостроителна промишленост, казва неназован бивш служител в руското министерство на отбраната. Според него тази програма \"може да обезкърви бюджета на (руските) Въздушнокосмически сили\".\r\nПри посещение в Казанския авиозавод в република Татарстан президентът Владимир Путин заяви, че \"трябва да се помисли и за гражданска версия на подобни самолети\", отбелязват изданията.\r\n\"Ведомости\" цитира експерта Олег Пантелеев, според когото е невъзможно да бъде създадена гражданска версия на Ту-160. Свръхзвукови граждански самолети днес могат да летят само като бизнес джетове. По такива проекти наистина се работи в САЩ и в Европа. В момента обаче няма как да се осигурят достъпни цени на билетите за свръхзвукови полети, добавя той.\r\nАко бъде осъществена идеята на Путин, този граждански свръхзвуков самолет в крайна сметка може да се изработва на парче като бизнес джет за арабски шейхове за 150 милиона евро бройката. Според източници от авиационната промишленост милионери са правили опити да поръчат в Русия такива машини още от миналото десетилетие, пише \"Комерсант\".\r\nСпоред вестника обаче за целта Ту-160 ще трябва да бъде прекроен из основи, включително крилете - и по съображения за сигурност, и за секретност. А и без това допълнително бреме никой проект за търговски свръхзвуков самолет досега още не е оцелял по икономически причини, допълва \"Комерсант\".\r\nПри посещение в завод за двигатели в Уфа, република Башкортостан, президентът Путин съобщи, че в Русия е приета нова държавна програма за въоръжаване за периода 2018-2027 г., информира \"Независимая газета\".\r\nПутин \"разсеял съмненията\" на работниците, че руската държава намалява разходите за производство на оръжия. И уверил, че през следващите години Кремъл ще осигури с държавна поръчка \"стабилна, ритмична работа\" на всички предприятия от отбранителната промишленост.\r\nПрезидентът не посочил сумата на разходите за новата оръжейна програма, но изявления на други хора от военнополитическото ръководство вече формирали у експертите представа \"как ще се харчат парите от бюджета за развитие на въоръженията\" в Русия.\r\nСпоред наблюдатели предишната подобна програма от 2010 г. предвиждала разходи от общо 20,7 трилиона рубли, от които 19,4 трилиона за министерството на отбраната. А по думите на зам.-министъра Татяна Шевцова програмата до 2027 г. планира близо 20 трилиона само за доставки на оръжия и военна техника - средно по 2 трилиона годишно, както и преди. Сиреч не става и дума за никакви съкращения на военните разходи.\r\nНо бюджетът на Русия за 2018 г. е определил вече разходите за национална отбрана за три години напред - средно 2,8 трилиона рубли. Ако за оръжейната програма се харчат годишно по 2 трилиона, останалите средства явно няма да стигнат за издръжка на армията. Ще се появят проблеми и те ще се отразят зле на социално-икономическите показатели на Русия, прогнозира \"Независимая газета\".\r\n /БТА/\r\n ", "date": "2018.01.26", "title": "Ту-160М ще струва на Русия колкото една Олимпиада"}
{"url": "https://www.dnes.bg/politika/2018/01/26/borisov-bylgariia-veche-e-ime-zaradi-proevropeiskata-si-i-mirna-politika.366192", "text": "Ролята на България за генерирането на стабилност и сигурност в Европа се цени, каза министър-председателят Бойко Борисов след срещата си във Вадуц, Лихтенщайн, с принца престолонаследник Алоис фон унд цу Лихтенщайн, съобщиха от пресслужбата на Министерския съвет.\n\n\n\n\r\nТова е първата среща на такова ниво между България и Княжество Лихтенщайн.\r\nТемата за сигурността в Европа беше сред основните в разговора. Борисов посочи, че България вече е име и то не само заради европредседателството, а защото от години води последователна проевропейска и мирна политика. \r\n\"Сега имаме изключителния шанс да направим нещо и за Западните Балкани, да се отличим от другите, които продължават да са в конфликт помежду си и да водят войни\", подчерта министър-председателят.\r\nПремиерът Бойко Борисов запозна Алоис фон унд цу Лихтенщайн и с темите, по които ще работи Българското председателство на Съвета на Европейския съюз. Посочено беше, че сред тях е и постигането на напредък в цифровизацията и развитието на електронните услуги - област, приоритетна и за Лихтенщайн.\r\nМинистър-председателят и принцът престолонаследник отбелязаха, че двустранните отношения се развиват с добри темпове на политическо и културно ниво. Констатирана беше необходимост от активизиране на икономическото партньорство между двете държави и разширяване на стокообмена. \r\nПринц Алоис фон унд цу Лихтенщайн прие поканата на българския премиер да гостува у нас и посочи, че с удоволствие ще се запознае лично с красивата ни страна, за чиято природа и история е слушал много. \r\nПремиерът Борисов се срещна и с министър-председателя на Княжество Лихтенщайн Адриан Хаслер, с когото продължиха разговора по темите, обсъдени с принц Алоис фон унд цу Лихтенщайн. \r\nМинистър-председателят информира своя колега за дискусиите около ратификацията на Истанбулската конвенция у нас. Коментарът му беше предизвикан от реплика на министъра на външните работи, правосъдието и културата на Лихтенщайн Аурелиа Фрик, че е научила за дебатите. Княжеството, също като България, се е присъединило към документа в защита на жените и децата от насилие.\r\n\"В Истанбулската конвенция става въпрос за насилие над жени и деца. Популистите грешно подведоха обществото. Ние явно не обяснихме достатъчно. Сега ще обясняваме повече, ще четем повече, ще разкажем за какво става въпрос, защото да спрем насилието над жените и децата, това е ценност\", каза българският премиер.", "date": "2018.01.26", "title": "Борисов: България вече е име заради проевропейската си и мирна политика!"}
{"url": "https://www.dnes.bg/obshtestvo/2018/01/26/ideia-v-pomosht-na-bednite-50-litra-voda-na-den-i-vodomer-bez-pari.366193", "text": "Регионалното министерство възнамерява да защити социално слабите в България, като им разреши да ползват до 50 литра вода на денонощие на човек безплатно и да получат водомери без пари.\r\nТова е записано в идеен проект за нов закон за водите, който е качен за обществено обсъждане. Не става въпрос за текстове, а само за идеи, които бъдещите създатели на закона да опишат в членове и алинеи, е отбелязано в документа. Срокът за събиране на мнения е 30 дни, считано от четвъртък, 25 януари, пише \"\".\r\nИдеята е социално слабите българи, които бъдат посочени от Агенцията за социално подпомагане, да ползват безплатно по 50 литра вода на ден, но да плащат консумираното над това количество по редовната цена на местното ВиК. Списъкът на тези потребители ще се обновява от агенцията на всеки три месеца.\r\nВ момента в Закона за водите пише само, че Комисията за енергийно и водно регулиране няма право да прави цената на водата такава, че средната сметка да надвишава 4% от средната работна заплата за областта според данните на статистиката. При предстоящата реформа във ВиК сектора обаче се очаква цените на питейната вода да се увеличат заради големите инвестиции, които се очакват.\r\nДругата идея за бедните е на онези, които нямат водомери, да им бъдат монтирани от съответния ВиК оператор, който да получи за това пари от държавния бюджет през бъдещ фонд, който ще бъде създаден само за тази цел. Проверката за редовността на тези измервателни уреди също ще бъде за сметка на този фонд, от който се очаква да поеме и разликата между реалната цена на водата и безплатните 50 литра за социално слабите.\r\nПредвижда се също да се създаде отделен воден регулатор на мястото на част от сегашната КЕВР, която се занимава и с ВиК операторите от над 15 години. През това време регулаторът винаги се е оплаквал, че не му достигат капацитет и финанси, за да се занимава и с ВиК сектора.\r\n ", "date": "2018.01.26", "title": "Идея в помощ на бедните: 50 литра вода на ден и водомер без пари"}
{"url": "https://www.dnes.bg/notifikacii/2018/01/26/pojar-v-iujnokoreiska-bolnica-desetki-sa-zaginali.366195", "text": "Пожар избухна в болница в южнокорейския град Мирян, намиращ се в югоизточната част на страната. Според последните данни загиналите са 41, а ранените близо 80, предава Франс прес, цитирана от БТА.\r\nПожарът е започнал в 7,30 местно време в спешното отделение на първия етаж на основната сграда на болницата Седжон. \r\nОколо 200 пациенти е имало в пететажната сградата, когато пламъците са се разгорели. Петдесет и двама пациенти са били прехвърлени в четири съседни болници. Около 93 обитатели на старчески дом, намиращ се в сградата на болницата, са били евакуирани невредими.\r\nПричините за пожара са неизвестни. Трагедията става месец след пожар във фитнес клуб в град Чечхон, в който загинаха 29 души. \r\nТогава причините за големия брой жертви бяха липсата на аварийни изходи, неправилното паркиране на автомобили, блокиращи достъпа на пожарникарските коли до горящата сграда и наличието на запалими материали в конструкцията на сградата.", "date": "2018.01.26", "title": "Пожар в южнокорейска болница, десетки са загинали"}
{"url": "https://www.dnes.bg/zvezdi/2018/01/26/svetlio-vitkov-na-47-ot-hipodil-do-politik.366150", "text": "\nНа днешния 26 януари рожден ден празнува големият роден рок музикант Светослав Витков. Роден през 1971 година в София, той става популярен като вокал на емблематичната за 90-те група \"Хиподил\".\r\nПо-късно той става част от \"Светльо & The Legends\" - група, с която и до днес се изявява по клубове в цялата страната.\r\nОт октомври 2015 година е общински съветник в Столичния общински съвет от партия \"Глас народен\".\r\n\r\nИма по-голям брат – Николай. Любопитното е, че рождените дни на двамата братя са само с 3 дни разлика.\r\nСподеля в своя сайт, че има прадядо, който е убит по време на Илинденско-Преображенското въстание като ятак на Яне Сандански.\r\nПо професия е икономист. Завършил е Софийската математическа гимназия, а по-късно и УНСС.\r\nОще като ученик в СМГ поставено началото на бъдещата група \"Хиподил\". През цялото време Светльо Витков освен вокалист е и основен текстописец на групата, която се превръща в сензация в родната пънк и рок сцена.\r\nСветльо Витков има издадени 3 книги. Едната от тях е посветена на историята на \"Хиподил\".\r\nОсвен музикант и политик, Витков е и каратист. Тренира карате още от дете, за кратко тренира и бокс. Има черен колан и преподава карате.\r\nПрез 2011 година инициативен комитет издига Светослав Витков за кандидат-президент на Република България. Негово вице е Венцислав Мицов.\r\nПрез 2013 г. създава ПП „Глас народен“ и партията участва в предсрочните парламентарни избори. На последните местни избори партията вкарва двама общински съветници в СОС, като единият е Светльо Витков.\r\nЗа кратко се изявява и като телевизионен водещ. Води предаването \"Пей с мен\", заедно с Камен Воденичаров, по \"Нова телевизия\". По-късно е водещ и на всекидневно шоу \"Точно така\".\r\nЧаст е от щафетата за олимпийския огън преди летните олимпийски игри в Атина 2004.\r\nНа 21 април тази година в столичната зала \"Арена Армеец\" ще се проведе голям концерт, който ще събера на една сцена легендарните групи \"Нова генерация\", \"Ревю\", \"Контрол\" и \"Хиподил\".", "date": "2018.01.26", "title": "Светльо Витков на 47: От \"Хиподил\" до политик"}
{"url": "https://www.dnes.bg/sofia/2018/01/26/zaradi-symnitelen-bagaj-metroto-ne-spira-na-mladost-3.366227", "text": "Станцията на метрото \"Младост\" 3 бе временно затворена заради изоставен багаж.\r\nИма подаден сигнал, потвърдиха от пресцентъра на Столична община. \r\nБагажът бе проверен от екип на Специализирания отряд за борба с тероризма (СОБТ), информира \"Фокус\".\r\nВлаковете на метрото временно не спираха на метростанцията. След като багажът бе проверен и не бе открито нищо обезпокоително, движениет обе нормализирано.\r\n ", "date": "2018.01.26", "title": "Заради съмнителен багаж: Метрото не спира на \"Младост\" 3"}
{"url": "https://www.dnes.bg/sofia/2018/01/26/stroitelstvoto-raste-metroto-syshto-oshte-20-km-sled-15-godini.366213", "text": "Ако темпът на строителството в София се запази, е реалистично да се очаква разширение на метрото с още 15-20 км в следващите 15-ина години.Това обяви шефът на \"Метрополитен\" Стоян Братоев в навечерието на 20-годишнината на софийското метро. То стартира на 28 януари 1998 г., макар и скромно - с едва 6 км и 5 метростанции. Амбициите на ръководството на подземната железница е след 15 години тя да обхваща 45% от всички пътници в града и всички квартали да имат достъп до нея.Третата линия на метрото, която се строи в момента, ще е в духа на най-новите световни стандарти и ще бъде доста различна от досегашната, обясни Братоев пред \"Фокус\".\n\n\nТой припомни, че влакчетата ще бъдат без машинисти, макар че в началото ще стартират с машинисти. \"Спецификата на третата линия на метрото, не само влаковете, а и на самата транспортна автоматика, е ново поколение, която е в полза на сигурността. Влаковете имат опция за работа без машинист, но ние ще започнем с машинисти. Така се случи и на 4-та линия на метрото в Будапеща. Техните влакове са с подобна опция\", каза Братоев.Той припомни и друга новост в третата линия, свързана с безопасността - метростанциите ще имат специални преградни стъклени стени между пероните и релсовите пътища с височина от 1,6 метра.Строежът на третата линия върви по план и през есента на 2019 година трябва да бъде пусната поетапно.\"Реализацията на централния участък е на около 50%, а другият, водещ към \"Овча купел\" - на 14%\", каза Братоев.Той обясни, че софийското метро е едно от най-младите в Европа.\"Първият участък е строен 19 години, а сега за по-малко от 4 години трябва да построим 12 км, независимо, че условията са много по-тежки за строителство, отколкото тогава. Сега през центъра на града не можем да строим по този начин. Не отстъпваме по никакъв начин в европейски мащаб, дори в някои отношения нашето метро се дава за пример като по-добро – като естетическо оформление, като поддръжка\", каза шефът на \"Метрополитен\".Той цитира данни, според които за изминалите 20 години трафикът в столицата е редуциран с 25%, изградени са над 40 км трасе с общо 35 метростанции, автомобилите в столичния трафик са 55 хиляди по-малко, намалени са и вредните емисии средно годишно със 79 хиляди тона.", "date": "2018.01.26", "title": "Строителството расте, метрото също: Още 20 км след... 15 години"}
{"url": "https://www.dnes.bg/sofia/2018/01/26/gripna-epidemiia-i-v-sofiia-uchilishtata-zatvariat-za-sedmica.366233", "text": "И София в грипна епидемия! Тя се въвежда от утре, 27 януари, на територията на столица със заповед на директора на Регионалната здравна инспекция в София. Както и в другите градове се ограничават провеждането на профилактичните и планови действия в лечебните заведения, детските и женските консултации, ваксинациите и свижданията в болниците.С грипната епидемия се въвежда и грипна ваканция в училищата в София.Регионалната здравна инспекция е предписала на Регионалното управление по образованието София-град да се преустановят учебните занятия от 29 януари, понеделник, до края на учебната седмица - 2 февруари.От здравното министерство съобщиха и че РЗИ-Хасково е издало предписание за преустановяване на учебната дейност на територията на общините Хасково, Любимец, Симеоновград, Харманли и Стамболово от 29.01.2018 г. до 31.01.2018 г., включително.Преди два дни грипна епидемия и грипна ваканция бе обявена в цялата Софийска област и в Област Бургас.Вчера директорът на Националния център по заразни и паразитни болести (НЦЗПБ) Тодор Кантарджиев съобщи, че през първата седмица на годината в страната е имало 40 хиляди болни, втората седмица 100 хиляди, а сега са 139 хиляди.Той даде пример с ранната грипна ваканция в Пeрник, която е дала ефект и тази седмица спада броят на заболелите.Експертът обясни, че в момента доминира грип Б, който засяга много децата и дава усложнения.", "date": "2018.01.26", "title": "Грипна епидемия и в София! Училищата затварят за седмица!"}
{"url": "https://www.dnes.bg/world/2018/01/26/beliiat-dom-poiskal-van-gog-no-doshla-oferta-za-zlatna-toaletna.366203", "text": "Белият дом искал да вземе от музея Гугенхайм в Ню Йорк шедьовър, но вместо това получил предложение за златна тоалетна.\r\nПрезидентството искало да получи под наем картината на Винсент ван Гог \"Снежен пейзаж\" от 1888 г. Платното обаче било изложено във филиала на музея в Билбао. \r\nПоради тази причина творческата директорка на музея Гугенхайм в Ню Йорк Нанси Спектър предложила отдаването под наем на творба на италианския авангарден творец Маурицио Кателан. \r\nТворбата се наричала \"Америка\" и представлявала напълно действаща тоалетна от 18-каратово злато. Творбата се оценявала на 1 милион долара. Тя била изложена от септември 2016 г. до лятото на 2017 г. в музея и дори посетителите имали правото да я ползват. Ето защо от скъпата творба се възползвали над 100 000 души.\r\nВ имейл до Белия дом от септември миналата година Нанси Спектър казала, че създателят на творбата \"Америка\" искал да я предложи на Белия дом в замяна на дългосрочен наем.\r\n\"Творбата е разбира се изключително ценна и много чуплива, но ние ще ви предоставим всички инструкции за инсталацията й и за поддръжката й\", пише Спектър в имейла си.\r\n\"Съжаляваме, че не можем да удовлетворим вашето първоначално искане, но се надяваме, че тази изключителна оферта може да ви заинтересува\", се казвало още в имейла на Спектър до Белия дом. Към него имало прикачена снимка на творбата.\r\nНанси Спектър е критикувала публично Тръмп на няколко пъти след избирането му на власт. Тя беше казала, че неговото президентството е белязано от скандали и от намаляване на много индивидуални свободи.\r\nИсканията за отдаване под наем на творби на Белия дом са практика, датираща от няколко десетилетия. Според американски издания относно офертата за златната тоалетна, отправена от директорката на музея Гугенхайм, Белият дом е запазил мълчание.\r\n /БТА/", "date": "2018.01.26", "title": "Белият дом поискал Ван Гог, но дошла оферта за златна тоалетна"}
{"url": "https://www.dnes.bg/eu/2018/01/26/evrostat-otlichnici-sme-v-es-po-vyzobnoviaema-energiia.366205", "text": "България вече е достигнала и дори надминала нивото на използваната възобновяема енергия по стратегията \"Европа 2020\", показват данни от анализ на Евростат за потреблението на възобновяеми енергийни източници /ВЕИ/ в ЕС през 2016 г. През същата година страната ни е постигнала дял в потреблението на ВЕИ от 18,8 на сто, при заложени параметри по стратегията \"2020\" - 16 процента, пише БТА.Така се нареждаме сред 11-те страни-членки на ЕС, които вече са достигнали нивото за използване на ВЕИ, необходими за постигане на националните си цели по стратегията \"Европа 2020\". Другите страни-отличнички в ЕС по този показател са още: Чехия, Дания, Естония, Хърватия, Италия, Литва, Унгария, Румъния, Финландия и Швеция.\n\nШвеция има най-голям дял в ЕС през 2016 г., по използване на ВЕИ - 53,5 на сто, пред Финландия /38 на сто/, Латвия /37 на сто/, Австрия /33 на сто/ и Дания /32 на сто/.В противоположния край на скалата най-ниски дялове на възобновяемите енергийни източници са регистрирани в Люксембург /5,4 на сто/ , Малта и Холандия /и двете по 6 на сто/, отчита Евростат.Според европейската статистика през 2016 г. производството на електроенергия от възобновяеми източници е допринесло близо с една трета /29,6 на сто/ за общото потребление на електроенергия в ЕС-28, като хидроенергетиката е бил най-важният източник, следван от вятърната енергия.Средният дял на енергията от възобновяеми източници в транспорта на ЕС се е увеличил от 1,4 процента през 2004 г. - до 7 процента през 2016 г, или почти седем пъти, според Евростат. До 2020 г. използването на ВЕИ в транспорта на ЕС трябва да достигне до 10 процента, като се набляга изключително на течните биогорива, водород, биометан, \"зелена\" електрическа енергия и др.Целта на ЕС е да се достигнат 20 процента в брутното крайно потребление на енергия от възобновяеми източници до 2020 г., и най-малко 27 процента - до 2030 г., отчита още европейската статистика.Само през 2016 г. в световен мащаб за ВЕИ са били инвестирани около 330 млрд. долара, а инсталираните мощности са достигнали над 120 гигавата. Една трета от тези инвестиции са били в Китай - 111 млрд долара, а около една шеста в САЩ - 60 млрд. долара.", "date": "2018.01.26", "title": "Евростат: Отличници сме в ЕС по възобновяема енергия"}
{"url": "https://www.dnes.bg/politika/2018/01/26/kakvo-misliat-za-istanbulskata-konvenciia-aktiorite-deputati.366215", "text": "\r\n                        \r\n                        \r\n                        \r\n                    \n\n\n\r\nВсе пак министър-председателят Бойко Борисов пое ангажимент документът да мине през пленарната зала на парламента до края на българското европредседателство. Но какво смятат депутатите-артисти в Народното събрание за тази спорна конвенция?\r\nСпоред народния представител от БСП Нона Йотова, след като в обществото има толкова много дебати, определено трябва да се попита какво мисли народът.\r\n\"Нека хората гласуват и кажат какво мислят за този документ. Основно става дума за прословутия член 3 за т.нар. социален пол. Като християни разбираме какво се крие зад това определение и не бива да го допускаме\", уточни театралната актриса в \"България сутрин\".\r\nТя е категорична, че щом църквата се е намесила в този проблем, касаещ най-вече законотворците, то значи казусът е наистина сериозен.\r\nДепутатът от ГЕРБ Евгени Будинов пък смята, че представителите на БСП говорят пълни фантасмагории, защото тази конвенция е насочена изцяло срещу насилието върху жени и деца.\r\n\"В документа няма такива социални и трети полове. Конвенцията иска да се бори срещу насилието над жени и деца, а не да въвежда спорни названия\", отбеляза още актьорът пред\r\nБудинов е на мнение, че \"балонът\" на фалшивите новини, с които БСП залива обществото, скоро ще се спука.\r\n ", "date": "2018.01.26", "title": "Какво мислят за Истанбулската конвенция актьорите-депутати?"}
{"url": "https://www.dnes.bg/crime/2018/01/26/myj-e-zaginal-pri-katastrofata-mejdu-sandanski-i-petrich.366238", "text": "Тридесет и три годишен мъж от Банско загина при катастрофа между микробус и джип на пътя между Сандански и Петрич в района на Дамяница. \nПри инцидента тежко са пострадали и двама гръцки граждани, които са настанени в МБАЛ-Сандански. Инцидентът е станал снощи около 22.30 часа, съобщи ОДМВР-Благоевград.За почти три часа движението в района на пътнотранспортното произшествие е било ограничено, като е бил въведен обходен маршрут.По-рано вчера при катастрофа на три леки автомобила на пътя Сандански-Петрич в района на зеленчуковата борса край село Кърналово бяха ранени две жени и един мъж. По-късно мъжът е починал в болницата в Петрич.", "date": "2018.01.26", "title": "Мъж е загинал при катастрофата между Сандански и Петрич"}
{"url": "https://www.dnes.bg/izlojbi/2018/01/26/izlojba-pokazva-drevnite-ni-tradicii-v-rim.366217", "text": "Фотоизложбата \"Древни традиции и обичаи от България\" на Асоциацията на професионалните фотографи в България ще гастролира в Рим след успешните си гостувания в Москва, Казан и Будапеща. 30 кадъра на 16 фотографа показват красотата на фолклорните ни традиции, носиите, огньовете и духа на българина. \r\nИзложбата стартира на първи февруари в \"Galeria d`arte Luce\" на Via della Luce 27/A в Рим. Организатори са Българският културен институт в италианската столица и Асоциацията на професионалните фотографи. \r\nИзложбата ще продължи от 1 до 15 февруари и ще бъде достъпна за всички гости на Вечния град. Сред сюжетите на изложбата са кукерски маски от цялата страна, ритуали, лица и носии от Ивайловградско, станалото популярно мъжко хоро в река Тунджа на Богоявление, лица от Банско, занаяти от Трявна и Габрово и много други. \r\nПредставянето на фотосите е част от събитията, свързани с европейското председателство на България. Освен да представят колорита на страната ни, фотографите от асоциацията разчитат да направят контакти със свои италиански колеги, за да продължат с други съвместни изяви.", "date": "2018.01.26", "title": "Изложба показва древните ни традиции в Рим"}
{"url": "https://www.dnes.bg/obshtestvo/2018/01/26/slujitelka-ot-hrizantema-klipovete-za-razvlechenie.366226", "text": "Ръководителката на дом \"Хризантема\" в Габрово и социалният работник са правили клипове за развлечение с децата. Това твърди пред bTV служителката Татяна Донева, заснета как удря момиче от дома.\r\n\"Чувствам се повече унизена, отколкото виновна”, заяви Донева и допълни, че е била провокирана от ръководството.\"Тези клипове и всякакви други, които правеха по цял ден, ги използваха за развлечение”, заяви Донева. \n\n\n\n\r\nВ конкретния случай аз влизам да чистя в стаята, стаята е пълна с фекалии, омазано навсякъде – бюра, шкафчета, абсолютно всичко. Започвам да чистя, в това време ръководителката и социалният работник казват тихо на ухото на Веска: \"Удари мама Таня”, понеже тя така ми казваше. Тя, естествено, като умствено изостанало дете, реагира първосигнално, веднага върши това, което ѝ се каже. Удари ме веднъж в гърба, изтърпях го, но втория път, когато ме уцели в главата, наистина нервите ми не издържаха, разказа тя.\"Сложих я на тоалетната и започнах да я бърша. Затова казах, че ме е гнус, просто инцидентно я ударих с парцала, и то не толкова силно. Това беше целият случай”, посочи още Донева.\r\nТя отбеляза, че момичето не е ударено толкова силно, колкото изглеждало на записа.\r\nНа въпрос дали когато са ставали свидетели на насилие, не са ѝ правили веднага забележка, Донева заяви: Не, напротив, те го използваха за развлечение.\r\nУволненият ръководител на Център за настаняване \"Хризантема\" Маринела Лазарова беше категорична, че не е присъствала на тези видеозаписи. \"Вие допускате ли, че ако аз съм била там, тя ще прояви такова поведение на агресия”, попита тя.\r\nСоциалният работник Йорданка Милчева пък твърди, че е направила забележка на служителката, а записът е направен за доказателство.\r\nДиректорът на дирекция \"Образование и социални дейности“ в община Габрово Даниела Василева пък категорично отрече Маринела Лазарова да я е уведомявала за насилието през 2016 г.\r\n\"Не ми е подаван сигнал за насилие спрямо децата. Ако имах такъв, моментално щях да реагирам”, настоя Василева.Тя отбеляза, че е видяла видеоматериалите на 15 януари тази година. 10-12 души са разпитани по казуса до момента.\r\n\"Имам чувството, че на тези хора съвестта им е тефлонова, не залепва нищо за нея”, коментира бившият зам.-председател на Държавната агенция за закрила на детето Христо Монов.  По един или друг начин природата е била жестока към тези деца с  увреждания и ние като общество продължаваме да бъдем жестоки към тях, допълни той.Според него от 2009 г., когато е започнала деинституализацията на тези домове, това се е превърнало в една корупционна схема.\r\n\"На много места тези домове са единственото място, на което може да си намериш работа и ти си я пазиш\", обясни Монов.По думите му там хората се държат на минимални заплати и заради това са с липсваща квалификация да работят с такива деца.\r\nНа въпроса кой е виновен за ситуацията в дом \"Хризантема”, Монов отговори: Всички ние, че търпим такава гадост.", "date": "2018.01.26", "title": "Служителка от \"Хризантема\": Клиповете - за развлечение"}
{"url": "https://www.dnes.bg/zvezdi/2018/01/26/opra-uinfri-prezident-tova-ne-e-za-men.366223", "text": "Опра Уинфри опроверга слуховете, че ще се кандидатира за президент на САЩ през 2020 г., предаде ДПА, цитирана от БТА. Спекулациите се появиха след произнесената от американската тв водеща пламенна реч на церемонията по връчването на наградите \"Златен глобус\".\r\n\"Срещнах един човек на следващия ден, който ми предложи да ми помогне с кампанията. Това не е за мен\", каза Опра в интервю за модното списание \"Инстайл\". Тя добави, че наскоро е видяла \"сладка\" чаша за кафе, на която било изписано \"Опра 2020\".\r\nНа 9 януари президентът на САЩ Доналд Тръмп, който е бивша телевизионна звезда, каза, че се съмнявал Опра Уинфри да бъде сред кандидатите на президентските избори.\"Винаги съм била наясно със себе си и съм знаела какво мога и какво не мога да правя. Това не е нещо, към което проявявам интерес. Нямам нужното ДНК за него\", обясни Опра Уинфри.\r\n ", "date": "2018.01.26", "title": "Опра Уинфри: Президент? Това не е за мен!"}
{"url": "https://www.dnes.bg/sofia/2018/01/26/zaradi-gripa-vakancii-2-v-1-v-sofiia-chak-do-7-fevruari.366241", "text": "Заради грипната епидемия учениците в София няма да учат до 7 февруари. Грипната ваканция, която препоръча Здравната инспекция в столицата по-рано днес, най-вероятно ще се слее с междусрочната и така училищата ще останат затворени за цели десет дни.Учениците ще се върнат в клас на 7 февруари, съобщи БНТ.Според указанията на МОН междусрочната ваканция трябваше да е от 2 до 7 февруари. \n\n\nКакто Dnes.bg вече писа РЗИ в столицата издаде указание до МОН следващата седмица да е неучебна във всички училища в София – от 29 януари до 2 февруари. Причината – грипната епидемия, която се обявява в столицата от утре.Със заповедта на директора на Здравната инспекция в София заради грипа се ограничават провеждането на профилактичните и планови действия в лечебните заведения, детските и женските консултации, ваксинациите и свижданията в болниците.Вчера директорът на Националния център по заразни и паразитни болести (НЦЗПБ) Тодор Кантарджиев съобщи, че през първата седмица на годината в страната е имало 40 хиляди болни, втората седмица 100 хиляди, а сега са 139 хиляди.Той даде пример с ранната грипна ваканция в Пeрник, която е дала ефект и тази седмица спада броят на заболелите.Експертът обясни, че в момента доминира грип Б, който засяга много децата и дава усложнения.", "date": "2018.01.26", "title": "Заради грипа: Ваканции 2 в 1 в София – чак до 7 февруари"}
{"url": "https://www.dnes.bg/world/2018/01/26/v-germaniia-zapochvat-oficialnite-pregovori-za-upravliavashta-koaliciia.366236", "text": "Консерваторите на германския канцлер Ангела Меркел откриват официалните преговори за съставяне на управляваща коалиция с партньорите си от Германската социалдемократическа партия. Това става четири месеца след като в резултат на изборите през септември Германия изпадна в безпрецедентно състояние на политическа неопределеност, предаде Ройтерс.\r\nМеркел, лидер на Християндемократическия съюз, ще седне на масата за преговори с Хорст Зеехофер, лидера на баварските консерватори от сестринската партия Християнсоциален съюз, и Мартин Шулц, лидера на ГСДП. Заедно те ще поставят началото на едноседмични интензивни разговори по програмата на евентуалното ново издание на така наречената \"голяма коалиция\".\r\nЗа Меркел тези преговори са най-голямата й надежда да си осигури четвърти мандат като канцлер, а според повечето експерти те вероятно ще доведат до споразумение.\r\nЗа много от членовете на ГСДП обаче ново издание на тази коалиция би било в най-добрия случай болезнена саможертва на тяхната партия в името на стабилността на икономическия и политически двигател на Европа.\r\nИзвеждайки на преден план залога за ГСДП, една от двете \"народни партии\", доминирали в следвоенната история на Германия, проучване за обществената телевизия АРД показа, че ако изборите се повторят, само 19 процента биха дали отново гласа си за тази политическа сила, което би я поставило само на 7 пункта от крайната десница, \"Алтернатива за Германия\".\r\nРаздирана от противоречия по въпроса дали няма да е по-добре да остане да възстановява силите си в опозиция, ГСДП и в частност ръководството й е под натиск от младежката организация на партията да спечели отстъпки от консерваторите, и то конкретно по въпроса за имиграцията.\r\nКонсервативният блок изпитва безпокойство. Той е под натиск от АзГ, която на изборите на 24 септември влезе за пръв път в парламента, като беше катапултирана в него от обществените тревоги заради решението на Меркел да отвори вратите на Германия за над 1 милион бежанци през 2015 г.\r\nВ проектоспоразумението, което двата лагера сключиха на проучвателните си разговори по-рано този месец, те записаха \"мек\" горен праг за приема на имигранти от 200 000 годишно. По този праг обаче компромис отказва да направи баварският ХСС.\r\nПредседателят на парламентарната група на ГСДП Андрея Налес заяви пред АРД, че партията й ще настоява и за премахване на практиката да се наемат хора на срочни договори и подобряване на условията за гражданите, които плащат вноски в публичната, а не в частната здравноосигурителна система, като ще се настоява за отстъпки по тези въпроси.\r\nПреговарящите се надяват да приключат преговорите, преди същинското начало на сезона на карнавалите в Германия на 8 февруари, което би позволило до Великден да има правителство.\r\nВремето обаче ги притиска. На членската маса на ГСДП беше обещано, че ще се произнесе на вътрешнопартийно гласуване по всякакво окончателно споразумение за управляваща коалиция. При положение че в редиците на партията има значително увеличение на новопостъпващите членове, които стават такива с надеждата да гласуват срещу нова коалиция, шансовете да бъде осигурено одобрението на партийния актив чезнат с всеки изминал ден, отбелязва Ройтерс.\r\nПреди началото на днешните преговори между лидерите Меркел изрази оптимизъм и каза също, че нейният политически блок и ГСДП ще преговарят бързо.\r\n\"Хората очакват бързо да съставим правителство и именно затова съм голям оптимист\", каза тя.\r\nШулц заяви, че Европа има нужда от силна проевропейска Германия на фона на предизвикателствата в лицето на САЩ при Тръмп и на Китай.\r\n\"В деня, в който американският президент е в Давос, където ще подчертае отново, че САЩ поемат в нова посока, както и с оглед на предизвикателствата в лицето на Китай и САЩ, ЕС се нуждае от силна и проевропейска Германия\", каза Шулц.\r\nЛидерът на ХСС Зеехофер изрази надежда преговорите да са приключили до средата на февруари, посочва ТАСС.\r\n /БТА/\r\n ", "date": "2018.01.26", "title": "В Германия започват официалните преговори за управляваща коалиция"}
{"url": "https://www.dnes.bg/politika/2018/01/26/cvetanov-nikoi-ne-ni-pritiska-za-konvenciiata.366230", "text": "Шефът на депутатите от ГЕРБ Цветан Цветанов заяви, че никой не ни притиска за приемането на Истанбулската конвенция, но това е ангажимент на всички държави-членки,  които са я подписали.\n\nПо думите му държави, които са много по-консервативни и са извън ЕС –  Турция, Сърбия, Албания, Грузия, са приели Истанбулската конвенция и  там няма такъв проблем.Цветанов смята, че от БСП търсят политическо противопоставяне с документа.\"Когато говорим за Истанбулската конвенция, когато се заиграваме със страховете на хората, замисляме ли се какво причиняваме на всички тези 1 милион жени в България, които са подложени на домашно насилие\", попита той. Според него сме длъжни на първо място \"като родители и хора\" да подкрепим подобни мерки.\"Когато се гласува в ЕП, европейските депутати от БСП, ГЕРБ и от ДПС гласуват за Истанбулската конвенция\", изтъкна Цветанов.\r\nСпоред него президентът Румен Радев иска да се поддържа противопоставянето в българския парламент, \"той да участва в допълнителното рушене на авторитета на българския парламент, за да може да се чувства по-консенсусен, по-значим и по-забележим\". \r\n\"Основателна ли е критиката да отчетеш едногодишното си участие в президентската институция и да кажеш, че разбираш от медиите за това, че премиерът кани друг президент от друга държава. Завистта или обидата не е присъда на президентската институция. Президентът трябва да бъде обединител и да подкрепя и поощрява всяка външна международна активност на българското правителство и на българския парламент\", допълни той.", "date": "2018.01.26", "title": "Цветанов: Никой не ни притиска за конвенцията!"}
{"url": "https://www.dnes.bg/politika/2018/01/26/bsp-s-popravka-biesh-pak-jena-bashta-sestra-zad-reshetkite.366219", "text": "Затвор от една до пет години за съпруг, брат, сестра, баща, майка, които посегнат на роднина за втори път. Това предложение в Наказателния кодекс внесе левицата, като обяснението на червената шефка Корнелия Нинова е, че по този начин в родното законодателство се отразяват текстовете на Истанбулската конвенция.Искането на БСП е насилието над роднините да не е престъпление от частен характер, а от общ. По този начин вече държавното обвинение ще преследва насилниците, а не както е в момента да се налага пострадалият да подава жалба в районният съд.\n\n\nСпоред действащите разпоредби, ако потърпевшият не подаде тъжба или пък я оттегли в последствие, престъплението не се преследва и остава ненаказано.Така че социалистите искат насилието над член от семейството да стане престъпление от общ характер. Ако поправките в НК бъдат приети, отново ще е нужна тъжба, подадена от пострадалия, но вече не до съда, а до прокуратурата и потърпевшият няма да може да я оттегли.Освен това задължително ще бъде водено разследване.Така по-лесно ще бъде издадена и заповед за защита от домашното насилие, мотивират се соцдепутатите.Левицата се обяви против ратифицирането на Конвенцията на Съвета на Европа за превенция и борба с насилието над жени и домашното насилие заради опасени, че с някои от текстовете й се отварят вратички за признаването на т. нар. \"трети пол\".Червените обаче отсякоха, че са категорично против всякаква форма на насилие и заради това се решиха да предприемат стъпки за законодателни промени.В сряда внесоха и подписи с искането да бъде насрочен референдум за ратифицирането на Истанбулската конвенция.\r\n ", "date": "2018.01.26", "title": "БСП с поправка: Биеш пак жена, баща, сестра – зад решетките!"}
{"url": "https://www.dnes.bg/obrazovanie/2018/01/26/mon-za-komunizma-programata-bez-krainosti-avtori-mnogo.366262", "text": "Образователният министър Красимир Вълчев за пореден път настоя, че учебната програма по история за X клас, която разгневи социалистите, е балансирана и без крайности.Според БСП обаче тя изопачава националната ни история, зачерква антифашистката съпротива у нас и фактически съдейства за реабилитиране на фашизма. От левицата настояват и да разберат кои са вдъхновителите на програмата.\"Направени са много обсъждания, в които се включиха много представители на академичната общност. Най-общо няма автор или авторски колектив на програмата, имаме стъпване на предходните програми и надграждане. Почти всички авторитетни представители на академичната общност са се включили на един или друг етап, много автори са правили предложения\", каза Вълчев в отговор на червения депутат Иво Христов по време на парламентарния контрол.\n\nТой настоя, че преди да утвърди програмата, е получил уверенията на академичната общност, че тя е балансирана.\"Не отричаме постиженията в периода 44-та-89-та. Безспорни са постиженията в културата, спорта, науката. Нито искаме да отнемем носталгията към младостта, и аз имам носталгия към този период. Но постижения е имало и по време на хитлеризма - в транспорта, спорта. Това обаче не реабилитира режима\", каза още министър Вълчев.Той настоя, че твърдението, че не се изучава фашизмът в училище, не е вярно.\"Фашизмът, заедно с националсоциализма и болшевизма, се изучават в 9 клас. В 10 клас се учи историята на България във всичките й периоди\", обясни Красимир Вълчев.По повод на спорната Истанбулска конвенция министърът коментира, че тя е нужна срещу домашното насилие, но категорично заяви, че няма да има промени в учебните програми заради нея. \r\n ", "date": "2018.01.26", "title": "МОН за комунизма: Програмата - без крайности, автори - много"}
{"url": "https://www.dnes.bg/obshtestvo/2018/01/26/donchev-sluchaiat-v-hrizantema-grozen-no-niama-pyt-nazad.366267", "text": "Деинституционализацията няма път назад. Така вицепремиерът Томислав Дончев коментира във Велико Търново въпроса  за насилието над деца с увреждания в дом \"Хризантема\" в Габрово.\n\n\nВицепремиерът смята, че домът в Габрово трябва да бъде преоснован като  организация и грижа, а децата трябва да бъдат изведени, докато се  създаде нормална среда, като управление и социална услуга.По думите му, ако подобно нещо се е било случило преди 7-8 години, никой е нямало да разбере или да чуе.\"Забравихме времето, когато имаше домове от казармен тип, където по 15 деца на година са умирали в тях, без някой да разбере\", отбеляза Дончев.Той смята, че е проблем мотивацията на работещите в социалните домове, защото заплатите не са такива, каквито трябва да бъдат. Друг проблем е, че обучените специалисти, като част от целия проект за деинституционализацията, са се разбягали, а са се върнали служители с лоши навици. Според Дончев обаче това са проблеми, които са решими.Нужен е адекватен текущ контрол за качеството на социалната услуга от страна на Министерството на труда и социалната политика, но очевидно този контрол не е бил съвсем на ниво, смята Дончев.Той подчерта, че във всеки случай, в който е констатирана небрежност, неизпълнение на служебните задължения и грубо или лошо отношение към децата, трябва да се носи отговорност - административна и наказателна.  ", "date": "2018.01.26", "title": "Дончев: Случаят в \"Хризантема\" - грозен, но няма път назад!"}
{"url": "https://www.dnes.bg/politika/2018/01/26/borisov-obsydi-gazovite-proekti-u-nas-s-shef-ot-royal-dutch-shell.366256", "text": "Министър-председателят Бойко Борисов и ръководителят на департамента за международен добив на нефт и газ на Royal Dutch Shell Андрю Браун обсъдиха развитието на газовите проекти на територията на България. Срещата им беше в рамките на провеждащата се в Давос годишна срещата на Световния икономическия форум, съобщи пресслужбата на Министерския съвет.\r\nПремиерът Борисов запозна Андрю Браун с развитието на проекта за изграждане на европейски газоразпределителен център \"Балкан\". Той изтъкна важността на проекта, като посочи, че ще допринесе за диверсификация на източниците и маршрутите на газ в България и Югоизточна Европа. \r\nАндрю Браун поздрави българския премиер за инициативата за изграждане на подобна газова инфраструктура и за развитието на газовата мрежа в България.\r\nБорисов посочи, че бъдещ добив от блок \"Хан Кубрат\" в Черно море е един от вариантите за диверсифициране на източниците. Андрю Браун изрази очакване компанията да започне сондажите в блока до края на тази или в началото на следващата година. Разрешението за търсене и проучване на компанията беше дадено от Министерския съвет през октомври 2015 г. и според предварителни проучвания на компанията очакванията им са за намиране на находища на петрол, но има данни и за природен газ.\r\nС бившия британски премиер Тони Блеър министър-председателят Бойко Борисов и  обсъди съвместни инициативи за Западните Балкани.\r\nБившият британски премиер, а сега председател на Института за глобални промени каза, че следи програмата и дейността на Борисов. \"Смятам, че предприемате правилните инициативи в най-подходящия момент\", коментира той и поздрави премиера за включването Западните Балкани като един от приоритетите на Българското председателство на Съвета на ЕС.\r\nБорисов и Блеър обсъдиха възможността да се използва експертизата на Института за глобални промени, а негово събитие да бъде включено в програмата на Българското председателство. \"Вие много добре познавате Балканите и можем с помощта на Вашия институт да помогнем те да станат място за мир, спокойствие и инвестиции\", каза българският министър-председател.\r\nДвамата коментираха и излизането на Великобритания от ЕС, което определиха като болезнено за всички страни в процеса. Борисов изрази очакване, че въпреки Brexit ЕС и Великобритания ще останат близки партньори в сферата на сигурността и икономиката, по принципните въпроси на международната политика, а основните права на гражданите на Съюза и на кралството ще бъдат защитени. \r\n ", "date": "2018.01.26", "title": "Борисов обсъди газовите проекти у нас с шеф от Royal Dutch Shell"}
{"url": "https://www.dnes.bg/za-da-se-razbirame/2018/01/26/samo-za-jeni-horoskop-za-godinata-na-jyltoto-zemno-kuche.366173", "text": "Остават няколко седмици до настъпването на годината на Жълтото земно куче. На 16.02.2018г. Кучето ще заеме мястото на Петела в китайския календар. Няма съмнение, че ни очакват промени.Каква ще бъде вашата година според зодията, вижте в женския хороскоп на Az-jenata.bgЗвездите съветват жените родени под знака на зодия Овен да се подготвят за големи промени, но не изцяло добри. Ще има хора край вас, които само ще гледат къде грешите. Опитайте се да не се поддавате на провокациите и обидите. От друга страна взаимоотношенията със семейството ще бъдат много добри. Това е времето за укрепване на силните семейни връзки.В кариерата ще се радвате на стабилност, повечето от събитията ще бъдат предвидими за вас. Тази година е по-добре да не се опитвате да достигнете до всички височини, но да изпълнявате по-добре и с особена грижа задълженията си. Ръководството със сигурност ще забележи вашето старание. През лятото, звездите ще ви помогнат да откриете нови таланти.Ако през изминалите месеци сте имали известни недоразумения, то сега всичко ще започне да се променя. Звездите ще ви подкрепят в решаването на такива конфликти и всичко, дори и най-острите проблеми в отношенията, ще бъдат решени без особени усилия. Ще получите доста съвети, но е добре да разчитате повече на опита и интуицията си.Необвързаните дами могат да намерят своя партньор чрез работата. Но бъдете внимателни и не споделяйте с колеги, за да не станете обект на клюки. В семейната среда жените Телци ще се чувстват уютно. Някои дори могат да се радват на новината за бебе.", "date": "2018.01.26", "title": "Само за жени! Хороскоп за годината на Жълтото земно куче "}
{"url": "https://www.dnes.bg/sofia/2018/01/26/pak-smyrt-na-pytia-bus-ubi-peshehodec-v-sofiia.366286", "text": "Поредна трагедия на пътя.Микробус блъсна и уби на място пешеходец в София. Инцидентът е станал на кръстовището на булевардите \"Сливница\" и \"Опълченска\", съобщи БНТ.На място се извършва оглед от полицията.Шофьорът на микробуса все още е на мястото и полицията го разпитва.", "date": "2018.01.26", "title": "Пак смърт на пътя: Бус уби пешеходец в София"}
{"url": "https://www.dnes.bg/stranata/2018/01/26/duhova-muzika-i-tanci-na-miting-za-tunel-pod-petrohan.366259", "text": "Митинг за построяването тунел под Петрохан и за изграждането на магистрален път София – Берковица - Монтана – Видин организират ентусиасти в събота, съобщи \"\".Хората се събират в 10.30 ч. на местността Чепраза край Берковица, организирани от инициативен комитет. Жителите на Вършец пък ще протестират в местността Малката Бързия. Спазили сме всички изисквания за провеждането на мирен протест\"\", каза Ванина Стоянова. \r\nПоканени са духовата музика и фолклорни състави от Берковица, Вършец и Видин.\r\n\"Категорично заставам на позиция за развитието на инфраструктурата в цяла България. Построяването на тунел под прохода Петрохан ще доведе до съживяване на икономиката и до привличането на нови инвеститори. Доста отдавна се говори за този проект, сега изцяло е в правомощията на МРРБ“, заяви областният управител на Монтана Росен Белчев.\r\nПодписка за изграждането на тунел с 16 664 подписа вече е внесена в Народното събрание. \r\nВ нея се настоява до 30 юни да стартира тръжна процедура по изграждане на тунел под прохода Петрохан и магистрална транспортна връзка София – Берковица – Монтана – Видин, или да бъде обявена концесия за строителството.", "date": "2018.01.26", "title": "Духова музика и танци на митинг за тунел под Петрохан"}
{"url": "https://www.dnes.bg/obshtestvo/2018/01/26/tri-bylgarki-nominirani-v-klasaciiata-na-forbes-30-pod-30.366257", "text": "\r\n                        \r\n                        \r\n                        \r\n                    Инициативата отличава 300 млади лидери от цяла Европа. Какво е да си успешен предприемач преди да навършиш 30, разква репортерът Милена Енчева.", "date": "2018.01.26", "title": "Три българки - номинирани в класацията на Forbes \"30 под 30\""}
{"url": "https://www.dnes.bg/sofia/2018/01/26/oficialno-vakanciiata-v-sofiia-do-7-fevruari.366293", "text": "Учениците в София ще бъдат във ваканция от понеделник до 7 февруари, става ясно от заповед на началника на Регионалното управление на образованието в София Ваня Кастрева до директорите на училищата в София. \n\n", "date": "2018.01.26", "title": "Официално: Ваканцията в София до 7 февруари"}
{"url": "https://www.dnes.bg/index/2018/01/26/deniat-v-snimki-26-ianuari.366272", "text": "\n", "date": "2018.01.26", "title": "Денят в снимки - 26 януари"}
{"url": "https://www.dnes.bg/notifikacii/2018/01/26/12-godishen-udari-uchitelka-v-chas-brat-mu-napadna-ohranata.366275", "text": "12-годишно момче, петокласник в СУ \"Н. Й. Вапцаров\" в Царево, удари учител в час по български език и литература, а ден по-късно брат му нападна охраната на учебното заведение. Проявите на агресия са се случили преди обявяването на грипната ваканция, уточниха за Дарик радио от регионалния инспекторат на образователното министерство.\r\nУченикът е от ромски произход. В досието си имал най-малко три наказания за различни провинения. След серия от нарушения, педагогическият съвет насрочил извънредно заседание с основна точка преместването му в друго училище.\r\n \r\nВ деня, в който трябвало да се проведе съвещанието, ученикът нахлул в клас по средата на шестия час и пред очите на останалите деца зашлевил учителката. По-късно по-големият му брат, възпитаник на същото училище, пък нахълтал в школото и посегнал на охраната.\r\nДвамата ще бъдат изключени. \r\n\"На същия педагогически съвет ми докладваха за още няколко деца с над 70 неизвинени отсъствия. Те бяха наказани с последно предупреждение. Ако не започнат да влизат в час и те ще бъдат изключени\", каза кметът на Царево Георги Лапчев. \r\n\"Преподавателката не е със сериозни физически, а емоционални и психически травми. Заявих на ръководството на училището и на преподавателите, че оттук-нататък, аз ще съм гарант да има дисциплина в училищата в община Царево. Казах им да не се страхуват, да бъдат по-строги и да не се притесняват , че ще останат без деца заради делегираните бюджети. Ако е необходимо общината ще ги дофинансира\", коментира той. \r\nСпоред него явно делегираните бюджети за училищата от по-малките населени места не са най-удачният вариант.\r\nПолицията е информирана за инцидента и вече е започнала проверка. Случаят се следи и от Регионалния инспекторат на МОН. И двамата братя са от уязвими социални групи. Именно към тях е фокусирана и кампанията на МОН за връщането на децата в училищата.\r\n \r\nС херкулесовската задача да убедят родителите да изпратят децата си в клас са се нагърбили кметове на населени места, експерти от Министерството на труда, социални работници, полицията, кварталните инспектори, учители.\r\n\"Създадена е огромна организация. Обходите са от врата на врата. Изготвили сме специална карта, качена на електронна платформа, в която фигурират 10 000 деца. Някой от тях се върнаха в клас, други отново напуснаха училище. Полагаме неимоверни усилия. Налага се обаче да се сблъскваме и с подобни случаи\", допълни пред Дарик-Бургас шефът на Регионалния инспекторат на образователното министерство в Бургас Виолета Илиева.", "date": "2018.01.26", "title": "12-годишен удари учителка в час, брат му нападна охраната "}
{"url": "https://www.dnes.bg/notifikacii/2018/01/26/borisov-zapadnite-balkani-s-es-kliuch-za-investicii.366290", "text": "Министър-председателят Бойко Борисов участва в дискусия за дългосрочното развитие на Западните Балкани, която се проведе в рамките на Годишната среща на Световния икономически форум. В нея се включиха и лидерите на страните от Западните Балкани, на Хърватия, както и комисарят по разширяването и политиката за съседство на Европейския съюз Йоханес Хан, съобщи правителствената пресслужба.При обсъжданията българският премиер акцентира върху необходимостта от свързаност във всички измерения в региона - инфраструктурна, транспортна, дигитална, енергийна и социална. \"Това е ключов фактор за стимулиране на инвестициите и подобряване на връзките с държавите членки\", каза Борисов.Той посочи също, че ЕС очаква страните от Западните Балкани да постигнат осезаем напредък в изпълнението на критериите за членство. \"Вече абсолютно всички приемат, че двата процеса трябва да вървят паралелно - изграждането на инфраструктура и в същото време тези, които са отбелязали напредък, да затварят главите по присъединяване. Това ще покаже, че Европа е силно ангажирана към Западните Балкани\", подчерта министър-председателят.Борисов добави и че разглежда планираната в рамките на Българското председателство среща по темата като подходящ форум, на който държавите членки да изразят своите виждания.Премиерът още веднъж посочи, че съществуващите открити двустранни въпроси трябва да бъдат разрешени преди приемането на страните в ЕС и приветства полаганите усилия в тази посока. Борисов даде пример за подобряването на отношенията между страните от региона с подписания през август 2017 г. Договор за приятелство, добросъседство и сътрудничество между България и Република Македония.\"Парламентите на България и Република Македония ратифицираха Договора, който бе определен от международната общност като отличен пример за изграждане на нов тип отношения на Балканите. Двете държави показаха, че съществува реална воля за развитие на отношенията на прагматична основа, в дух на добросъседство и доверие\", каза Бойко Борисов. \r\n ", "date": "2018.01.26", "title": "Борисов: Западните Балкани с ЕС - ключ за инвестиции"}
{"url": "https://www.dnes.bg/akoshtete-vqrvaite/2018/01/26/85-godishnite-modeli-na-oldushka-hit-v-rusiia.366263", "text": "\r\n                        \r\n                        \r\n                        \r\n                    За красотата няма възрастови ограничения – това доказа агенция за модели в Русия. Компанията \"Олдушка\" работи само с мъже и жени между 45 и 85 години.Вместо да се бори с необратимия ход на времето, агенцията черпи вдъхновение от стареенето и се стреми да внесе една по-различа визия на модния подиум и върху кориците на списанията. Моделите на \"Олдушка\" станаха хит в Русия, а техните лица разкрасиха множество рекламни кампании, разказва ", "date": "2018.01.26", "title": "85-годишните модели на \"Олдушка\" - хит в Русия"}
