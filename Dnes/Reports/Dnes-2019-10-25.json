{"url": "https://www.dnes.bg/usa/2019/10/25/v-sasht-narastva-broia-na-jertvite-na-elektronni-cigari-veche-sa-34.427321", "text": "Тридесет и четири са вече смъртните случаи в САЩ от мистериозно белодробно заболяване, което се свързва с употребата на електронни цигари, предаде ДПА, като се позова на Центъра за контрол и превенция на болестите.\r\nАмериканската агенция по здравеопазване обяви, че са установени 1604 случая на заболяването на различни места в САЩ.\r\nПотвърдени са 34 смъртни случая в 24 щата, предаде БТА.\r\nМакар точната причина за белодробното заболяване да не е установена, Центърът за контрол и превенция на болестите посочи, че единственото общо нещо при всички заболели, е употребата на електронни цигари или вапорайзери.\r\nПоследните изследвания на здравните власти показват, че продукти с ТНС - основната съставка на марихуаната, имат роля за появата на болестта.\r\nДо момента в Европа няма данни за подобни случаи, отбелязва ДПА.", "date": "2019.10.25", "title": "В САЩ нараства броя на жертвите на електронни цигари. Вече са 34"}
{"url": "https://www.dnes.bg/index/2019/10/25/shesti-i-sedmi-dom-v-astrologiiata-kakvo-simvolizirat.427391", "text": "Всеки дом в астрологията е свързан с определена сфера от живота. Общият им брой е 12, точно колкото са и зодиите. Завъртането на Земята определя коя планета ще попадне в тях, като нейният престой в конкретен дом е около 2 часа.\r\n са част от сложната натална карта, по която астролозите правят своите прогнози. За да ви направят по-точен хороскоп, те трябва да знаят в кой дом е вашата зодия.\r\nСлед като ви разказахме как влияят на съдбата ни , ето още интересна информация за следващите два:\r\n                \n                \n                \r\n\r\nТой се свързва най-вече с нашето битие – здраве, семейство, основни задължения, работата, която имаме. Свързва се със знака Дева и се управлява от планетата Меркурий. Отговаря за подчинението ни към хората около нас.\r\nВ шестия дом попадат и жизненоважни въпроси за ежедневието на хората като какво да правят през деня, как да постъпят в конкретна житейска ситуация, колко да се раздават за другите. Основният фокус е към работата и усилията, които сме готови да положим.\r\n\r\n ", "date": "2019.10.25", "title": "Шести и седми дом в астрологията - какво символизират? "}
{"url": "https://www.dnes.bg/crime/2019/10/25/nad-4-tona-kanabis-spipaha-policiite-v-blagoevgradsko-selo.427376", "text": "Над 4 тона канабис са открити в нива край село Михнево, община Струмяни, съобщиха от полицията в Благоевград.\r\n\r\nПри проверка в местността „Дълги дел“ полицаите са установили 1 143  зелени тревисти растения, които при полеви наркотест са реагирали положително на канабис. Те са с общо тегло малко над 4 500 килограма.\r\n\r\nВ хода на акцията служителите на реда открили три сушилни с окачени полусухи канабисови растения, които са били с тегло около 13 тона.", "date": "2019.10.25", "title": "Над 4 тона канабис спипаха полициите в благоевградско село"}
{"url": "https://www.dnes.bg/index/2019/10/25/zashto-se-sluchi-takyv-vzriv-na-nasilieto-v-chili.426861", "text": "Смятана за образец на политическа и икономическа стабилност в Латинска Америка, Република Чили въпреки това страда от сериозни социални трусове, подхранвали от години социално недоволство, което завърши с експлозия, но беше прогнозирано от редица анализатори.\n\r\nВъпреки разполагането на армията по издадена в събота заповед на президента консерватор Себастиан Пинера хиляди чилийци вчера продължиха да дават израз на гнева си по улиците срещу неравенствата на политическа и икономическа система, която в много области почти не се е променила след диктатурата на Аугусто Пиночет (1973-1990 г.).\n\r\n\"Погледнато отвън, можехме да видим единствено успехите на Чили, но гледано отвътре, има повишени равнища на фрагментация, на разделение и една младеж, която, въпреки че не е живяла по времето на диктатурата, от доста години престана да гласува. На младите им дойде до гуша и излязоха на улицата, за да покажат гнева и разочарованието си \", обясни за Франс прес Лусия Дамерт, преподавателка от Университета в Сантяго.\n\n\n\r\n                \n                \n                С годишна инфлация от 2 процента, равнище на бедност от 8,6 на сто и растеж, който се очаква тази година да достигне 2,5 процента от БВП, един от най-високите в район, обхванат от кризи, чилийският модел предизвиква благородна завист в Латинска Америка. Но няколко социални показатели - като здравеопазването, образованието и пенсиите, които в тази страна зависят почти изцяло от частния сектор, показват много силни неравенства.\n\r\n\"Много латентни искания не получиха отговор. Напрежението се натрупа, чувството за неудовлетвореност се увеличава с всеки следващ ден във всекидневието на хората\", подчертава Октавио Аленданьо, социолог и политолог от Чилийският университет.\n\r\nЗа специалиста не е случайно, че генезисът на социалния взрив беше увеличаването с 3 процента на билетите за метрото, повишение, което засяга бита на твърде много чилийци и което президентът Себастиан Пинера в края на краищата отмени в събота, изправен пред демонстрации, станали неконтролируеми.\n\r\nПотребление, задлъжнялост, откъсване от реалността\n\r\nДоходът на глава от населението в Чили, който е над 20 000 долара, е най-високият в Латинска Америка.\n\r\nНо според някои анализатори силно критикуваната пенсионна система, организирана така, че често предлага пенсия, по-ниска от минималната заплата от около 400 долара, високите разходи за здравеопазване и образование, както и прегряването на пазара на недвижими имоти, представляват експлозивна смес.\n\r\nЗа социолога Алберто Майол от Чилийския университет \"в общество, където социалната интеграция се осъществява чрез потребление, хората имат нужда да потребяват, а за да го правят, трябва да влизат в дългове\".\n\r\nЗадлъжняването е една от големите злини, засягащи чилийските домакинства. Според проучване на университета в Сан Себастиан и американската кредитна компания \"Екуифакс\", един от всеки трима пълнолетни не е в състояние да се справя сам с дълговете си.\n\r\nМного чилийци, които през последните години изплуваха от бедността, така или иначе са най-засегнати, защото социалните придобивки са недостатъчни за средната класа, към която сега принадлежат. Именно членовете на тези семейства разпалиха пламъците на този безпрецедентен бунт.\n\r\nПо време на демонстрациите много протестиращи осъдиха също икономическата власт на управниците и несправедливостта на икономическата система, която облагодетелства преди всичко капитала. Самият президент Себастиан Пинера е един от най-богатите хора в Чили, а неговото правителство разчита на множество личности от света на бизнеса.\n\r\nПравителството на Пинера съсредоточава икономическата, политическата и институционалната власт. Това \"триединство\" е в основата на съществен разрив между населението и неговите управници, смята Алберто Майол.\n\r\nТекстовете на много плакати, носени от демонстрантите по време на протестите, освен това визираха корупционни скандали, в които бяха замесени мощни икономически групировки, близки до държавния глава.\n\r\nВ общество, силно разделено по класов признак, политическите лидери, които живеят в богатите квартали на Сантяго, най-често са възприемани като откъснати от реалността.\n\r\n\"Политическият свят трябва да понесе своята вина\", смята Лусия Дамерт. \n\r\nКолкото до Алберто Майол, той смята, че за момента развитието на ситуацията остава \"загадка\".\r\n \r\n/БТА/\r\n ", "date": "2019.10.25", "title": "Защо се случи такъв взрив на насилието в Чили?"}
{"url": "https://www.dnes.bg/index/2019/10/25/sestrata-na-megan-markyl-a-ti-popita-li-tatko-kak-e-sled-infarkta.427404", "text": "\"А ти попита ли татко, как е след двата удара?\". Този въпрос зададе сестрана на Меган Маркъл, Саманта, която обвини съпругата на принц Хари в лицемерие.\r\nВ документален филм по ITV херцогинята на Съсекс едва сдържа сълзите си и благодари на репортера, че я е попитал как е.\r\n\"Не са много хората, които са се интересували дали съм добре\", каза Меган. Двамата с принц Хари бяха на едно мнение, че им е трудно да се справят с постоянните нападки на медиите.\r\nАла се оказва, че въпреки всичко, Меган така и не се е обадила на баща си, дори и за да провери как е.\r\n\"Не знам как имаше смелостта да каже подобно нещо\", заявява Саманта пред Inside Edition. Тя се възмущава и на факта, че Меган се оплаква от отношението на медиите.\r\n                \n                \n                \"Тя знаеше в какво се забърква. Ето, сега получи това, което искаше. Лудост е някой да е ескортиран по целия свят от охрана, струваща милиони, на частни самолети, да се оплаква от каквото и да било\", категорична е Саманта.\r\nМеган и Саманта са полусестри. Двете не са си говорили почти десетилетие.", "date": "2019.10.25", "title": "Сестрата на Меган Маркъл: А ти попита ли татко как е след инфаркта? "}
{"url": "https://www.dnes.bg/notifikacii/2019/10/25/vietnamka-sred-jertvite-v-kamiona-ubiec-v-angliia.427428", "text": "Една от 39-те жертви от камиона с трупове, открит преди два дни в Англия, може да се окаже от Виетнам, предаде Ройтерс, като се позова на виетнамски правозащитник.\n\r\nХоа Нгием от базираната във Виетнам правозащитна организация \"Пространство за човешки права\" каза, че 26-годишната Фам Тхи Тра Ми е изпратила есемес на майка си, в който казвала, че не може да диша.\r\nСъобщението било изпратено по времето, когато хладилният контейнер, в който бяха намерени телата, е бил на път от Белгия за Великобритания, заяви правозащитникът.\r\n\"По новините съобщиха, че всички 39 души са били китайци, но семейство Тра Ми се опитва да провери дали тяхната дъщеря е била сред тях\", каза правозащитникът и допълни, че хора, с които организацията му поддържала контакти, са получили още сигнали, че може да е имало повече виетнамци в контейнера. \r\n                \n                \n                Междувременно британската полиция съобщи, че е арестувала четвърто лице в рамките на своето разследване на смъртта на 39-те души, предаде Ройтерс.\r\nМъжът, на 48 години, от Северна Ирландия, е арестуван на лондонското летище Станстед по подозрение в заговор за трафик на хора и непредумишлено убийство.\r\n(БТА)", "date": "2019.10.25", "title": "Виетнамка сред жертвите в камиона-убиец в Англия?"}
{"url": "https://www.dnes.bg/notifikacii/2019/10/25/kobrata-se-gotvi-za-macha-sreshtu-bukyr-niama-skoro-da-se-bie-u-nas.427425", "text": "Кубрат Пулев се готви за поредното изпитание в професионалния бокс. Кобрата ще се бие на 9 ноември във Фресно, Калифорния срещу Райдъл Букър.\r\n\"Не приемам Букър като дългогодишен затворник, а като боксьор с опит на ринга. В момента е на ниво. Спаринг партньор на Джошуа. Човек с опит и хубава школа\", каза Пулев в интервю за \"България Днес\" на въпрос за съперника си. \n\r\nТой не е гледал много негови мачове, защото няма толкова срещи в интернет. Гледах три двубоя. Добър боксьор. Мисля, че неговият ръст ще ми бъде удобен, когато хвана дистанцията, заяви Кобрата.\r\nТой коментира, че е бил готов да играе още през април и имал много енергия. \n\r\n\"Възстанових се бързо от мача с Дину. Аркадата ме спираше, както и наказанието от комисията на Калифорния заради случката с целувката. Не спирам да тренирам. Поддържам форма и се чувствам супер\", каза боксьорът ни.\r\n                \n                \n                Според него ще стане уникален мач в Калифорния\n\r\n\"Вярвам, че ще има много българи в залата, които ще се изкефят. Победата ще бъде за тях\", каза Кобрата.\n\r\nСпоред него у нас няма условия за тренировки - има един Белмекен, но като цяло базата е много занемарена. \n\r\n\"Засега няма как да се бия в България с мача в Калифорния. Ако спечеля, битката за световната титла няма как да е в родината. В София ми е много по-хубаво, когато играя. За съжаление няма да е скоро\", коментира той.\n\r\n\n\r\n ", "date": "2019.10.25", "title": "Кобрата се готви за мача срещу Букър, няма скоро да се бие у нас"}
{"url": "https://www.dnes.bg/crime/2019/10/25/sviha-6-bona-ot-nezakliuchen-avtomobil-vyv-veliko-tyrnovo.427357", "text": "Кражба на 6000 лв. от лек автомобил, паркиран в района на пл. „Славейков“ в старопрестолния град, разследват местни криминалисти, съобщи полицията.\n\r\n\r\nДеянието е извършено в четвъртък, докато возилото за кратко е било оставено отключено. \r\n\r\nПо случая е започнато досъдебно производство.", "date": "2019.10.25", "title": "Свиха 6 бона от незаключен автомобил във Велико Търново"}
{"url": "https://www.dnes.bg/science/2019/10/25/krystiha-bubolechka-na-greta-tunberg.427414", "text": "Миниатюрен бръмбар в кехлибарен цвят бе кръстен на активистката Грета Тунберг от открилия съществуването му ентомолог, се казва в информация на Лондонския природонаучен музей, цитирана от Франс прес.\r\n\r\n\"Избрах това название, защото съм много впечатлен от дейността на младата активистка и искам да почета невероятния й принос за разглеждането на екологични въпроси\", заяви Майкъл Дарби, който открил миниатюрния бръмбар от семейство Ptinidae сред 22 милиона екземпляра в колекцията на музея. \r\n\r\nНасекомото Neloptodes gretae е с дължина по-малко от 1 милиметър и няма очи, нито крила. Открито е в почвата в Найроби през 60-те години на миналия век, се уточнява в комюнике на музея.\r\n\r\nЕкспертът Макс Баркли от музея поясни, че стотици видове предстои да бъдат открити в същата колекция и в света, някои от коите ще изчезнат преди дори да бъдат идентифицирани заради намаляването на биоразнообразието, съобщава БТА.", "date": "2019.10.25", "title": "Кръстиха буболечка на Грета Тунберг"}
{"url": "https://www.dnes.bg/stranata/2019/10/25/sled-3-desetiletiia-stara-zagora-otnovo-ima-literaturen-muzei.427331", "text": "След близо три десетилетия първият извънстоличен литературен музей отваря врати в Стара Загора, информират от пресцентъра на общината. \n\r\nЖителите и гостите на града ще могат да се запознаят с богато литературно наследство на града, известен още и като град на поетите.\n\r\nНад 700 000 лв. е инвестирала Общината в преустройството на помещенията, намиращи се в сутеренния етаж на останалия недовършен след 10 ноември 1989 г. Партиен дом в центъра на града.\n\r\nМузей \"Литературна Стара Загора\" е създаден през далечната 1961 г. с решение на тогавашния Градски общински съвет. След реституцията на сградата, където се намираше, години наред той съхраняваше безценното си богатство в кашони в помещение под наем.\n                    \n                    \n                \n                \n                \n                \r\nНад 80 000 са фондовите единици, които се пазят в музей \"Литературна Стара Загора\", те са старателно описани от дългогодишният уредник Иван Матев. Сред тях са ръкописи, писма, архивни документи, лични вещи, пишещите машини на поетите Иван Хаджихристов и Иван Мирчев, оригиналната посмъртна маска на Кирил Христов, направена от Андрей Николов.\n\r\nТук са събрани и над сто картини, сред майсторите на четката са Димитър Гюдженов, Петър Морозов, Борис Денев, Александър Божинов, Борис Митов, Елисавета Консулова- Вазова. Някои от тях са на старозагорски художници, а други са били притежания на старозагорски поети или писатели. Всички са дарени от потомците на авторите. \n\r\nВ бронираните витрини са подредени и ръкописите на фантастичните романи в българската литература - \"О Корс\" и \" Теут се бунтува\" на старозагореца Георги Илиев.\n\r\nНовата експозиция е създадена от старозагорските художници - братята Михаил и Димо Косеви, тя е върху площ от 640 км. м. Те са определили акцент върху 18 автори, родени в Стара Загора и сред тях са Кирил Христов, Гео Милев, Петър Иванов и Веселин Ханчев.", "date": "2019.10.25", "title": "След 3 десетилетия: Стара Загора отново има литературен музей"}
{"url": "https://www.dnes.bg/index/2019/10/25/bejancite-mejdu-smyrtta-i-smyrtta-i-edno-remarke-na-kamion.427346", "text": "В гората близо до Дюнкерк се намира лагер пълен с бежанци. Тук се редиш за опашка за всичко – храна, вода, дрехи, докато чакаш да дойде камион, който да те откара във Великобритания.\r\nВ тази „чакалня на открито“, мигранти от Ирак, Иран и Афганистан са опънали тенти край дърветата. Техният брой е около 500. Новините за 39-те жертви в ремаркето на ТИР е достигнала до тях.\r\n„Много е тежко. Сега всички се страхуваме да влезем в камион“, казва Сербез пред BBC. Той пристига в лагера от Ирак преди седмица. С него е и жена му, която е бременна в осмия месец.\r\nНа пристанищата охраната е засилена, за това нелегалният превоз с камиони е единствената надежда на тези хора да стигнат до Великобритания. „Ала не знаеш с какво се захващаш“, допълва Сербез.\r\n                \n                \n                „Ако кажат „Влезте в този камион!“, трябва да го направиш. Нямаш избор. Те могат да направят всичко. Когато имаш работа с тях, трябва да им се подчиняваш и каквото ти кажат – трябва да го сториш“, казва Сербез.\r\nЕдна от жените в лагера пристига на мястото също с камион. Тя разказва как заедно с другите жени започнали да се затрудняват да дишат. Когато започнали да блъскат по стените на контейнера и да викат за помощ, шофьорът просто ги напсувал. За това се обадили на полицията, които проследили GPS-а на телефоните им и ги спасили.\r\nКюрдът Тайш се опитвал няколко пъти да прекоси Канала в хладилно ремарке. Всеки път обаче го хващали на границата.\r\n„Понякога се радваме, че ни спасяват живота. Понякога сме тъжни, тъй като не ни пускат във Великобритания“, казва той. Въпреки новината за 39 трупа, мъжът е категоричен, че няма да се откаже да се опитва да влезе в Англия.\r\n„Ние сме между смъртта и... смъртта. Ако се върнем обратно – умираме. Ако тръгнем към Великобритания, може би умираме също. 39 души умряха в този камион, но хиляди измират в страната ми. Според мен, това е добра смърт. По-добра от тази в страната ми“, допълва Тайш.\r\nВъпреки че както на пристанището в Дюнкерк, така и в Кале, охраната е засилена, те са привлекателни както за мигрантите, така и за трафикантите на хора, тъй като са близо до Великобритания. „Ако ще прекосяваш Канала в ремаркето на камион, по-добре да ти отнеме три, а не седем часа“, казва един от бежанците.\r\nТази игра на живот и смърт струва на мигрантите близо 10 хил. евро. За да са сигурни, че ще получат пари, трафикантите блокират пътя до всички паркинги на тирове, за да не се опита някой да се качи на собствена глава.\r\n„Има смърт в морето и смърт в камионите. Честно, не знаем по кой път да поемем“, казва Сербез.", "date": "2019.10.25", "title": "Бежанците между смъртта и... смъртта! И едно ремарке на камион! "}
{"url": "https://www.dnes.bg/notifikacii/2019/10/25/gyrciia-s-izvynredni-merki-za-trafika-za-3-dni.427427", "text": "Извънредни мерки за движението по пътищата в Гърция се въвеждат за 26, 27 и 28 октомври, които са почивни дни за страната. Целта е безопасното пътуване на гражданите и предотвратяването на пътни инциденти, предвид очаквания засилен трафик, съобщиха от МВнР.\r\nПредвижданите мерки включват:\r\n- Охраняване на пътната мрежа по сектори, според пътните условия във всеки район;\r\n- Повишено полицейско присъствие и засилено охраняване на отсечки от пътната мрежа, където се наблюдават по-често пътнотранспортни произшествия;\r\n- Засилени мерки на \"Пътна полиция\" при влизане и излизане от големите градски центрове, където има оживено движение;\r\n- Засилени мерки на пътна полиция на места, където има масово придвижване на пътници (летища, пристанища, гари и др.);\r\n- Специални мерки на места, където ще има празнични чествания.\r\n                \n                \n                Забрана за движение на камиони с полезен товар над 1,5 тона от 25 октомври следобед до 28 октомври включително ще има на отделни пътни участъци на автомагирстралите Α8 (Атина – Патра), Α1 (Атина – Солун – Евзони), А11(Схиматари – Халкида) , А5 (Йониа одос), А7(Централен Пелопонес), А71 (Левктро – Спарта) , както и националните магистрали Солун - Неа Муданиа и Солун-Кавала.\r\nПри необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 и с генералното консулство в Солун на телефони: +30 2310 829 210, +30 2310 869 510, +30 2310 854 004.", "date": "2019.10.25", "title": "Гърция с извънредни мерки за трафика за 3 дни "}
{"url": "https://www.dnes.bg/index/2019/10/25/sauditkite-veche-imat-pasport-no-mogat-li-svobodno-da-pytuvat.427266", "text": "Саудитска Арабия смекчи ограниченията за пътуване на жените, но \"попечителят от мъжки пол\" запазва правото си да ограничава движението им или да ги затваря в центрове за настаняване, наподобяващи затвори.\n\r\nПрез август Рияд даде право на жените над 21 години да имат паспорт и да пътуват в чужбина без предварително съгласие на \"попечител\", който обикновено е баща, съпруг или близък роднина, пише Франс прес.\n\r\nТази промяна, инициирана от принца престолонаследник Мохамед бин Салман, който иска да модернизира образа на страната си, сложи край на едно дългогодишно ограничение, което тласкаше саудитките да бягат от родината си.\n\r\nТова смекчаване на ограниченията обаче не отменя властта на \"попечителя от мъжки пол\", тъй като кралството не е отменило правилата за отсъствието, които позволяват жената да бъде върната със сила в дома й или да бъде вкарана в център за настаняване.\n\n\n\r\n                \n                \n                \"Попечителят\" може да сигнализира в полицията за отсъствието на своята роднина, \"което може да доведе до арест и до евентуалното й вкарване в центъра за настаняване на жени\", обяснява пред Франс прес Еман Алхусейн, саудитска изследователка, специалистка по Персийския залив и сътрудник на Европейския съвет за международни отношения.\n\r\nТова е \"огромна слабост\" на реформата на паспортите, казва пред Франс прес западен дипломат.\n\r\n\"Саудитците не могат да попречат на дъщерите си да се сдобият с паспорт, но все още могат да съобщят за отсъствието им в полицията, която да се заеме с тяхното прибиране у дома\", добавя той.\n\r\nМиналата година членовете на Консултативния съвет предложиха на министерството на правосъдието да отмени правилата за отсъствието, но предложението изглежда бе игнорирано.\n\r\n\n\r\nСпоред властите много саудитки искат паспорти.\n\r\n\"Днес дойдох да поискам паспорт за първи път през живота си\", казва 40-годишна жена в административна служба. \"Много съм щастлива, защото тази реформа дава увереност на саудитките\", добавя тя.\n\r\nРеформата бе приветствана, но също така критикувана и осмивана в социалните мрежи. В мрежите бяха разпространени рисунки на жени, бързащи към летищата, и на такива, минаващи под огради от бодлива тел и появяващи се оскъдно облечени от другата страна на оградата.\n\r\nСпоред \"Хюман райтс уоч\" попечителят може да се сдобие със съдебна заповед, забраняваща на роднината да пътува, а също така да подаде жалба срещу своя близка за \"неподчинение\", което може да доведе до вкарването й в затвора.\n\r\nЖените, на които им бе разрешено да шофират от юни 2018 г., все още имат нужда от разрешението на наставник, за да се оженят или да излязат от център за настаняване.\n\r\nДве саудитки, прекарали близо година в един от тези центрове заради това, че са избягали от семействата си, които, според тях, са се държали зле с тях, разказват пред Франс прес, че в центъра са били следени от камери 24 часа в денонощието. Когато наказват жените в центъра, това става с бичуване, което се извършва от мъже.\r\n\n\r\nЕдна от жените твърди, че служителите в центъра в Рияд си водят дневник, за да следят времето на менструация на жените - практика, чието съществуване е потвърдено от \"Хюман райтс уоч\". В периода на менструация на тях им се разрешава да не извършват мюсюлманските молитви, които са задължителни в тези центрове.\n\r\nДокумент от центъра в Рияд, до който Франс прес си осигури достъп, описва една от жените като \"недоволна\", \"непокорна\" и целяща да опетни репутацията на семейството си.\n\r\n\"Някои жени могат да останат дълго време в подобен център, ако попечителите им не поискат да бъдат пуснати оттам\", казва изследователката Еман Алхусейн.\r\nТъй като семействата им не поискали тяхното пускане от центъра, двете жени били прехвърлени в друго заведение, наречено \"приют\".\n\r\nСпоред тях става дума за център, пълен с отчаяни жени, които семействата им не са потърсили в продължение на дълги години.\n\r\nВ заведението цари насилие и няколко жени са се опитали да избягат въпреки засилените мерки за сигурност, разказват жените.\n\r\nСаудитските власти не са откликнали на многократните молби за предоставяне на подслон.\n\r\n\"Мнозина са затворени там от години и част от тях се надяват някой да дойде и да се ожени за тях. А мъжете идват с конкретни предпочитания, като например \"Искам едро момиче\", казва Ротна Бегум, изследователка от \"Хюман райтс уоч\".\r\n/БТА/", "date": "2019.10.25", "title": "Саудитките вече имат паспорт, но могат ли свободно да пътуват?"}
{"url": "https://www.dnes.bg/stranata/2019/10/25/2-meseca-do-koleda-vyv-varna-veche-slagat-ukrasata.427389", "text": "\n\r\nТочно 2 месеца остават до Коледа, а във Варна вече започнаха да приготвят украсата за празника.\r\n\r\nПоставянето на градското коледно осветление в центъра на Варна вече започна, видя репортер на Булфото. \r\n\r\nОбикновено работниците от осветителната фирма монтират лампички в началото на ноември, но този път обаче са решили да започнат по-рано. \r\n\r\nПоставянето на коледна украса ще става поетапно. През изминалата 2018-а година морската столица грейна с 50 км празнични гирлянди и около 1900 тематични елементи - свещи, камбанки, елхички, снежинки и др., които красиха големите булеварди, центъра на града и сградите на Драматичния театър, Съдебната палата и Общината.\r\n\r\nРазбира се, светлините ще бъдат запалени на доста по-късен етап, но мнозина варненци вече усетиха, че коледният дух наближава.", "date": "2019.10.25", "title": "2 месеца до Коледа: Във Варна вече слагат украсата"}
{"url": "https://www.dnes.bg/stranata/2019/10/25/jena-pochina-pometena-ot-kola-na-varnenski-bulevard.427430", "text": "42-годишна пешеходка е загинала, след като е била блъсната от кола на бул. \"Януш Хунияди\" във Варна. Това съобщиха от ОДМВР - Варна.\r\nИнцидентът е станал на 24 октомври около 23.40 часа. 42-годишният водач на лек автомобил \"Тойота\" от София, по време на движението си блъска жената, която пресича булеварда на нерегламентирано за това място.\r\nПострадалата е починала в болнично заведение по-късно. По случая е образувано досъдебно производство.", "date": "2019.10.25", "title": "Жена почина, пометена от кола на варненски булевард"}
{"url": "https://www.dnes.bg/akoshtete-vqrvaite/2019/10/25/mejduzvezdno-porsche-shte-go-vidim-v-star-wars.427336", "text": "Германският автомобилен производител Porsche и създателите на сагата \"Междузвездни войни\" се обединиха, за да създадат вдъхновен от електромобила Taycan космически кораб.\r\nТази идея е напълно закономерна, тъй като премиерата на последния филм от сагата - \"Възходът на Скайуокър\", както и колата, ще дебютират по едно и също време в Америка на 20 декември.\r\n\r\nПо-рано този месец се появи информация, че Porsche и филмовата компания Lucasfilm ще работят заедно по \"Възходът на Скайуокър\".\r\nСпоред представители на германската марка разработчиците на електрическия спортен седан и Lucasfilm ще създадат космически кораб, който \"ще играе важна роля в Междузвездни войни\".\r\n", "date": "2019.10.25", "title": "Междузвездно Porsche? Ще го видим в Star Wars"}
{"url": "https://www.dnes.bg/rusia/2019/10/25/ruski-voenen-zastrelia-8-svoi-kolegi.427402", "text": "Военнослужещ от ремонтно-техническа база, намираща се в Забайкалския край в Русия, застреля осем свои колеги. Това съобщи руското министерство на отбраната. \n\r\n„На 25 октомври около 18,20 часа /местно време/ при смяната на караула военнослужещ от ремонтно-техническата база, дислоцирана на територията на Забайкалския край /в Далечния изток/, откри огън срещу своите колеги със служебното си огнестрелно оръжие. На място са загинали осем военнослужещи, други двама са ранени“, се казва в съобщението, цитирано от ТАСС. \n\r\nЗа мястото на трагедията е заминала комисия. „Към мястото на инцидента излетя комисия на Министерството на отбраната на Русия начело със заместник-министъра на отбраната генерал-полковник Андрей Картаполов. Провеждат се следствени действия за установяване на всички обстоятелства около случилото се“, добавиха от руското военно министерство. \n                    \n                    \n                \n                \n                \n                \r\nСтрелецът е задържан. \n\r\nОт министерството на отбраната предполагат, че случилото се може да е вследствие на нервен срив поради лични проблеми, пише РИА Новости.\r\nСпоред изданието Baza войникът, който е на срочна служба, е бил в армията от 4 месеца. Стрелбата е станала в комплекса за военна подготовка, който се намира на територията на поделението. \n\r\nВойникът се е целел в главата на всяка от жертвите си и е доубивал ранените с контролни изстрели. \n\r\nСред загиналите са двама професионални войници и двама офицери. Личността на останалите загинали се установява.", "date": "2019.10.25", "title": "Руски военен застреля 8 свои колеги "}
{"url": "https://www.dnes.bg/obshtestvo/2019/10/25/da-chetesh-s-deteto-si-v-sedmica-na-bashtata.427398", "text": "\"Истинският мъж не иска да говори празни приказки\". Под това мото между 11 и 17 ноември в цяла България ще се проведе “Седмица на бащата”.\r\nСъбитието ще се състои за шеста поредна година. Втората седмица на ноември повдига темата за осъзнатото бащинство и предлага десетки възможности децата, бащите и майките да прекарат заедно повече хубаво време.\r\nТрадиционно, в Седмицата на бащата се включват над 300 организации, свързани с детското отглеждане и образование: детски ясли и градини, училища, музеи и театри, детски центрове и програми.\n\r\nТази година Седмицата на бащата ще бъде забавна. Защото животът е много по-весел, когато споделяш книга със своето дете - неусетно, вие ставате по-близки, говорите си и се смеете заедно, отбелязват организаторите и допълват: Не просто четем на децата си. Четем заедно с тях.\n                    \n                    \n                \n                \n                \n                \r\n“Седмица на бащата” е инициатива на световната кампания за бащина грижа “Да бъдеш баща”, която под различни форми подкрепя мъжете да бъдат грижовни, отговорни и неагресивни родители в името на по-добрите семейни отношения и успешното развитие на техните деца. \n\r\nПрез 2019-та Седмицата отправя своето послание за истинската връзка между децата и техните родители чрез четенето заедно. Да четеш заедно със своето дете му вдъхва самоувереност, помагайки му да се справи в трудни ситуации (дори и страшните истории помагат), сближава те с него по неповторим начин (кой не помни приспиването с приказки) и започва големия разговор за ценностите и важните неща в живота. \r\n ", "date": "2019.10.25", "title": "Да четеш с детето си в \"Седмица на бащата\""}
{"url": "https://www.dnes.bg/obshtestvo/2019/10/25/koi-e-ivan-geshev-i-kak-stigna-do-vyrha-v-sydebnata-sistema.427383", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИван Гешев беше избран за нов главен прокурор от Висшия съдебен съвет. След 10-часово заседание кадровиците на съдебната власт почти единодушно гласуваха кандидатурата на досегашния заместник на обвинител №1 Сотир Цацаров. \r\n\n\r\nБъдещият главен прокурор завършва школата на МВР. След това започва като оперативен работник в Пето районно управление и следовател. Заменя пагона с тогата през 2006 г. в Софийската районна прокуратура, . \n\nОт 2012 г. преминава в Софийската градска прокуратура. През юли 2016 г. е избран за ръководител на специализираната прокуратура. \n                    \n                    \n                \n                \n                \n                \r\nОт юли 2018 г. Иван Гешев става заместник на главния прокурор. През последната година са повдигнати обвинения на кметовете на столичния район \"Младост\", на пловдивския район \"Северен\", както и на Божурище и Костенец. \n\r\nИмето на Гешев се свързва и с арестите на бизнес фамилии като Баневи и Арабаджиеви.\r\nНа 24 октомври, след над 10-часово изслушване, Иван Гешев беше избран от ВСС за обвинител №1. \n\r\nСега професионалната му съдба е в ръцете на президента Румен Радев, който трябва да реши дали да го назначи с указ или да откаже, което може да върне процедурата отначало. \n\r\nНовият главен прокурор трябва да поеме щафетата от Сотир Цацаров на 10 януари следващата година.", "date": "2019.10.25", "title": "Кой е Иван Гешев и как стигна до върха в съдебната система?"}
{"url": "https://www.dnes.bg/world/2019/10/25/nad-1-mln-chujdenci-v-turciia-sys-statut-na-vremenno-prebivavashti.427388", "text": "1 067 731 е броят на чуждестранните граждани, които са регистрирани през 2018 г. за временно пребиваване в Турция. Документът - вид временен паспорт, осигурява временно пребиваване на чужденците и на турски език се нарича тескере.\n\r\nПо данни на турската Дирекция за миграция най-голям е броят на иракските граждани с временно пребиваване в Турция - 104 444 души.\n\r\nСледват тези от Сирия, Туркменистан, Азербайджан и Иран.\n\r\nНад половината от живеещите в Турция чужденци са регистрирани в Истанбул - 550 564 и най-малко в град Тунджели, Югоизточен Анадол.\n\r\nТескерето за временно пребиваване в Турция дава право на притежателите да живеят и работят в Турция със социална и здравна осигуровка, която е задължителна. Децата им имат право да учат в турските държавни училища.\n                    \n                    \n                \n                \n                \n                \r\nТе обаче нямат право на собственост на жилища и имоти, както и да теглят кредити от турските банки.\n\r\nСирийските мигранти в Турция, чийто брой надхвърля 3,5 милиона души, са със статут на гости.\n\r\nНа 76 443 сирийци бе дадено турско гражданство през тази година.\r\n \r\n/БТА/", "date": "2019.10.25", "title": "Над 1 млн. чужденци в Турция със статут на временно пребиваващи "}
{"url": "https://www.dnes.bg/obshtestvo/2019/10/25/borisov-poiska-proshka-i-podkrepa-izvini-se-za-loshi-remonti.427411", "text": "Премиерът и лидер на ГЕРБ Бойко Борисов излезе с видеообръщение към симпатизантите на партията в последния ден от кампанията преди местния вот в неделя.\r\n\"Извиняваме се, ако някъде с майсторлъка сме направили така, че някой ремонт да не ви хареса много, но за сметка на това сме го поправили след това. Подкрепете ни, мисля, че отборът, който ГЕРБ излъчва, е най-подготвеният, най-можещият, най-знаещ, доказан\", агитира той във видеото.\r\nБорисов уверява, че от партията са научили доста от грешките си и \"в следващите мандати на кметовете няма да ги допуснем\".\r\nТой благодари на вложилите труд и енергия \"в тази нелека надпревара\". Благодаря за заряда, с който работихте във всяко едно село, квартал и град. И този път ние от ГЕРБ бяхме сред хората. Стиснахме ръцете им и чухме критиките им - лично очи в очи\", коментира лидерът на ГЕРБ.\r\n                    \n                    \n                \n                \n                \n                Той поздравява работилите в смесените региони, където според него се е водела най-тежката предизборна надпревара.\r\nБлагодаря Ви, че не отстъпихте от принципите и позициите си. Още веднъж ще кажа, че ГЕРБ ни има, за да правим живота на хората по-добър. Постовете и привилегиите никога не са били важни за нас. Който не е работил в интерес на гражданите – разделяли сме се с него. И занапред ще е така! Винаги сме се учили от грешките, взехме си поука и от последните. Затова днес отново заставаме пред вас, за да поискаме вашата прошка и подкрепа. Благодаря Ви, пише в поста си Борисов.", "date": "2019.10.25", "title": "Борисов поиска прошка и подкрепа, извини се за лоши ремонти "}
{"url": "https://www.dnes.bg/business/2019/10/25/rastejyt-na-ikonomikata-u-nas-se-vliiae-ot-politikata.427403", "text": "Прогнозата на Министерството на финансите за ръст на българската икономика с 3,3% през следващата година е леко оптимистична, заяви Любомир Дацов, финансист, бивш зам-министър на финансите, в предаването ефира на . \n\n\r\nСпоред него факторите, които въздействат върху възхода и падението на икономиката в момента, не са толкова икономически и чисто циклични, а по-скоро политически. Търговската война и политическата нестабилност в страните от Близкия изток са сред основните катализаторите на пазарните процеси у нас. \n\r\n\"България, както и други държави от Централна и Източна Европа, се отличава със стабилен икономически растеж в сравнение със силното забавяне в икономическата активност за някои от големите държави в еврозоната\".\n                    \n                    \n                \n                \n                \n                \r\n\"Излишъкът на пари и ниските и отрицателни лихви подпомагат потребителското търсене и малко по-различното поведение на хората. Това задлъжняване обаче си има цена\", обясни Дацов.\n\r\nВидео с интересния разговор за икономиката на България вижте по .\r\n ", "date": "2019.10.25", "title": "Растежът на икономиката у нас се влияе от политиката"}
{"url": "https://www.dnes.bg/stranata/2019/10/25/topyl-i-slynchev-uikend-no-sedmicata-zapochva-s-oblaci.427372", "text": "През нощта ще бъде предимно ясно и почти тихо. След полунощ в източните райони ще се образува мъгла или ниска слоеста облачност. Минималните температури ще са предимно между 3 и 8 градуса, по-високи по Черноморието. \n\r\nУтре до обяд мъглите в източните райони ще се разсеят и над страната ще бъде слънчево. Ще се появи слаб север-североизточен вятър. Дневните температури ще са малко по-ниски и максималните ще са между 21 и 26 градуса, по морския бряг, където мъглата най-късно ще се разсее - около 20 градуса, прогнозират синоптиците от НИМХ.\n\r\nНад Черноморието преди обяд ще преобладава облачно и мъгливо време, на отделни места ще има и ръмежи. Около и след пладне облачността ще се разкъса и намалее до предимно слънчево време. Ще духа слаб до умерен север-североизточен вятър. Максималните температури ще бъдат 19-21 градуса. Температурата на морската вода е около 20 градуса. Вълнението на морето ще е 1-2 бала.\n                    \n                    \n                \n                \n                \n                \r\nНад планините ще е слънчево. Ще духа слаб север-североизточен вятър. Максималната температура на височина 1200 метра ще е около 19 градуса, на 2000 метра - около 13 градуса.\n\r\nВ неделя и в началото на следващата седмица съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната, в неделя и по поречието на Дунав, в часовете след полунощ и преди обяд ще има ниска облачност или мъгла. \n\r\nВ неделя ще бъде почти тихо, дневните температури ще са между 21 и 26 градуса, сутрешните - между 3 и 8 градуса, по Черноморието - до 12-14 градуса. \n\r\nВ понеделник в Дунавската равнина ще се появи слаб северозападен вятър, а над страната - и разкъсана висока облачност. Преобладаващите максимални температури отново ще са между 22 и 27 градуса, минималните - без особена промяна.", "date": "2019.10.25", "title": "Топъл и слънчев уикенд, но седмицата започва с облаци "}
{"url": "https://www.dnes.bg/stranata/2019/10/25/13-vlaka-shte-prestoiat-chas-na-gari-zaradi-smianata-na-vremeto.427413", "text": "Предстоящата смяна на часовото време в нощта срещу неделя ще наложи промени в пътуването на 13 влака. \n\r\nПри преминаването от лятно към зимно часово време е необходимо някои пътнически влакове да престоят в различни железопътни гари в нощта между 26.10.2019 г. и 27.10.2019 г. Това се налага, за да не бъде нарушен Графикът за движение на влаковете.\n\r\nВ железопътните превози е наложена обичайната практика влаковете да спрат в първата железопътна гара по маршрута си при наближаване на 04:00 ч. и да изчакат 60 минути. По този начин не се нарушава Графикът за движение на влаковете и се избягва по-ранно от обявеното им преминаване през съответните гари.\n\r\nПреминаването от лятно към зимно часово време тази година ще засегне следните влакове с изчакване в най-близката жп гара, които са:\n                    \n                    \n                \n                \n                \n                \r\n·     Международният бърз влак № 492 от Истанбул за София ще престои в гара Свиленград;\n\r\n·     Бързият влак № 2626 от Варна за София (през Горна Оряховица) ще престои в гара Карлуково;\n\r\n·     Бързият влак № 2627 от София за Варна (през Горна Оряховица) ще престои в гара Дралфа;\n\r\n·     Бързият влак № 3636 от Варна за София (през Карлово) ще престои в гара Клисура;\n\r\n·     Бързият влак № 3637 от София за Варна (през Карлово) ще престои в гара Желю войвода;\n\r\n·     Бързият влак № 8626 от Бургас за София (през Пловдив) ще престои в гара Белово;\n\r\n·     Бързият влак № 8627 от София за Бургас (през Пловдив) ще престои в гара Коньово;\n\r\n·     Бързият влак № 8636 от Варна за Пловдив ще престои в гара Черна гора;\n\r\n·     Бързият влак № 8637 от Пловдив за Варна ще престои в гара Търнак;\n\r\n·     Бързият влак № 9647 от София за Силистра ще престои в гара Самуил;\n\r\n·     Пътническият влак № 16101 от Септември за Добринище ще престои в гара Велинград;\n\r\n·     Пътническият влак № 30151 от Карнобат за Варна ще престои в гара Лозарево;\n\r\n·     Крайградският пътнически влак № 20200 от Мездра за София ще престои в гара Лакатник.\n\r\n Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2019.10.25", "title": "13 влака ще престоят час на гари заради смяната на времето"}
{"url": "https://www.dnes.bg/sport/2019/10/25/tejki-bitki-i-ekshyn-na-ringa-obeshtaha-boicite-koito-shte-se-izpraviat-na-senshi.427420", "text": "Заявки за тежки битки и много оспорвани двубои дадоха бойците, които ще се изправят на арената на четвъртата бойна галавечер SENSHI във Варна утре. На официална пресконференция пред медиите те обещаха да дадат всичко от себе си, за да си тръгнат с купа от супертурнира на 26 октомври.\r\nВ събота в зала \"Конгресна\" в Двореца на културата и спорта във Варна едни от най-добрите кикбоксьори и каратисти ще се изправят едни срещу други в общо 12 двубоя. Мачовете ще се играят по три правилника – на К-1, карате фул контакт и по правилата на SENSHI, които позволяват удари в главата, с лакти, както и хвърляния на ринга.\n\r\nЗад микрофона по време на пресконференцията в хотел \"Азалия\" в морския курорт Св. Св. Константин и Елена застана кикбокс легендата Петер Артс, който е трикратен световен шампион от сериите К-1, а днес празнува и рождения си ден.\n                    \n                    \n                \n                \n                \n                \r\n\"Изключително радостен съм от факта, че отново съм в България. Това е четвъртата ми визита във вашата страна. Утре ще видите много оспорвани двубои, сигурен съм в това. Конкуренцията е на високо ниво\", заяви той. В една от срещите на SENSHI утре в сблъсък ще влязат един от най-добрите състезатели на Артс – Томас Дуве, и варненският ас Едуард Алексанян.\n\r\n\"От предишния ми двубой на SENSHI досега промених някои неща в играта си. Ще търся победата по всякакъв начин, ако е с нокаут – още по-добре\", каза и възпитаникът на Артс.\n\r\nКапитанът на националния ни отбор по кикбокс и двукратен световен шампион по кикбокс при професионалистите Атанас Божилов, който в събота ще се изправи срещу майстор на спорта от Беларус, беше категоричен, че е изградил нужната тактика, за да победи съперника си. Българинът даде заявка, че ще търси нокаут.\n\r\n\"Досега всичките ми победи на ринга на SENSHI са чрез съдийско решение. Не мога да кажа какво ще стане утре. Изградил съм нужната тактика. Надявам се да го приключа по-бързо, но съм готов да изкарам и три рунда\", заяви Божилов.\n\r\nПред медиите се изправи и световната ни и европейска шампионка по кикбокс и муай тай за 2019 година Теодора Кирилова, на която се пада тежката задача да направи дебюта си на SENSHI срещу непобеждаваната досега рускиня Бегаим Какчекеева. \"Няма да подценя опонентката ми, въпреки че е по-млада. Очаквам тя да е и по-нахъсаната на ринга. Аз, обаче, имам здрава подготовка\", каза и шампионката ни.\n\r\nРекордьорът по участия на SENSHI Николай Йоргов и многократен медалист по киокушин заяви, че е напълно готов за срещата си с японеца Джо Миахара. \"Не смея да давам предсказания дали ще има нокаут. Добавил съм нови неща към репертоара си и тактиката за мача е напълно изградена\", заяви Йоргов.\n\r\nОт своя страна опонентът му Миахара, който беше обявен за пети в класацията на най-добрите киокушин бойци в света, каза, че ще даде всичко от себе си, за да победи.\n\r\nБойното шоу SENSHI, което ще изправи на ринга кикбоксьори срещу каратисти, започва утре – на 26 октомври, точно в 19 часа в зала „Конгресна“ в Двореца на културата и спорта. VIP маси и билети за бойното шоу може да се закупят от мрежата на Eventim.bg, от касите на Easy Pay, по електронен път от Easy GO. Билетите са на цени от 10 лв. и 20 лв. и се продават и на касите на Двореца на културата и спорта във Варна.", "date": "2019.10.25", "title": "Тежки битки и екшън на ринга обещаха бойците, които ще се изправят на SENSHI"}
{"url": "https://www.dnes.bg/akoshtete-vqrvaite/2019/10/25/100-godishen-razkri-uiski-i-cheren-shokolad-za-dylgoletie.427362", "text": "На празненството по случай стотния рожден ден на Оуен Файлър юбилярът си призна, че дължал дълголетието си на уискито и на черния шоколад, пише в. \"Дейли мейл\".\n\n\r\nТържеството било организирано от 70-годишния син на г-н Файлър в родния им град Кумбран в Южен Уелс. Щом на партито прозвучали първите звуци от музиката, на което били поканени 80 души, столетникът станал да танцува, нищо че в едната си ръка държал бастун. Столетникът купонясвал до 11 часа вечерта, пише БТА. \n\r\n\"Родих се след Първата световна война и преживях Великата депресия, спомня си юбилярът. Баща ми не можеше да си намери работа и бяха много тежки времена. Аз от 15-годишен бях нает в железниците, после служих във военната полиция. Имам четири деца, десет внуци и 14 правнуци!\"\n                    \n                    \n                \n                \n                \n                \r\nСлед смъртта на съпругата му Файлър живее сам и въпреки напредналата си възраст, сам се справя с домакинската работа. Да се поддържа във форма му помагат дългите разходки, а всяка вечер изпива по чаша уиски с късче черен шоколад. Той счита, че те са тайната за неговото дълголетие", "date": "2019.10.25", "title": "100-годишен разкри: Уиски и черен шоколад за дълголетие"}
{"url": "https://www.dnes.bg/obshtestvo/2019/10/25/biudjet-2020-balansiran-kolko-e-predvideno-za-harchove.427429", "text": "Бюджетът за 2020 година е планиран да бъде балансиран, тоест без дефицит или излишък.\r\nРазчетено е да се съберат и да се изхарчат по 46,826 млрд. лева, става ясно от проекта, публикуван на сайта на финансовото министерство. \r\nЗаложено  е увеличение на минималната работна заплата от 1 януари 2020 г.  на 610 лв., от 1 януари 2021 г. на 650 лв., като размерът от 650 лв. ще  се запази и през 2022 г.\r\nПредвижда се от 1 юли 2020 г. всички пенсии, отпуснати до 31 декември  2019 г., да се увеличават с 6,7%.\r\nПланирано е увеличение с 10% на средствата за  заплати в бюджетния сектор.\r\n\r\nРавнищата на минималните осигурителни доходи се запазват, като  се извършва корекция само по отношение на позициите, които са под  размера на минималната работна заплата за 2020 г. – 610 лева.  Максималният осигурителен доход за всички осигурени се запазва в  размер на 3 000 лева.\r\nНовият държавен дълг, който може да бъде поет догодина, е 2,2 милиарда лева.\r\n\r\n ", "date": "2019.10.25", "title": "Бюджет 2020 балансиран. Колко е предвидено за харчове?"}
{"url": "https://www.dnes.bg/rusia/2019/10/25/bezprecedentnata-borba-za-afrika-rusiia-se-zavryshta-mashtabno-tam.427374", "text": "Лидерският форум Русия-Африка, приключил в Сочи, вече бе наречен безпрецедентен. И твърде вероятно наистина е такъв. Не си спомням подобно нещо дори по съветско време. На среща с Владимир Путин в курортната столица на Русия долетяха главите на 43 страни и правителства, а още 11 държави от континента изпратиха министри или посланици. По един или друг начин в Сочи бяха представени повечето африкански страни,  Александър Желенин от ИА Росбалт.\n\r\nНе ще и дума, с тази проява Кремъл гръмна с един куршум два заека. Първо, анонсира пред цял свят мащабно завръщане на Москва в Африка; второ, успя да спести време и сили. Вместо самият президент да лети през девет земи в десета, за да посети лично всяка от представените в Сочи африкански държави, по-добре да покани на гости техните глави или представители вкупом и да обсъди с всички желаещи форматите на предстоящото сътрудничество.\n                    \n                    \n                \n                \n                \n                \r\nАко се помъчим да опишем днешните интереси на Москва на африканския континент с термините на добрия стар марксизъм, става дума за следното: младият руски империализъм в лицето на различни кремълски \"готвачи\" *, частни и държавни компании (формално държавните фирми от рода на \"Газпром\" или \"Роснефт\" де факто са частна собственост на техните топмениджъри) в контекста на международни санкции срещу тях излиза на лов за ресурси.\n\r\nДнешната експанзия на руски капитали в Африка се дължи на всичко, привличащо там и западни, и китайски, и индийски фирми (Индия също е нов империалистически хищник на световната арена) - диаманти, петрол, злато, платина, редки метали и най-вече евтина работна сила. Защото Африка навярно е последният на планетата резерват, осигуряващ почти безплатен труд.\n\n\r\nТук могат да я конкурират само някои малки, бедни на ресурси страни от Централна Америка. \n\r\nДори в Югоизточна Азия стойността на работната ръка постепенно расте. А да не споменаваме Китай, четири десетилетия смазвал съперниците си на международния пазар с евтини стоки, произвеждани на негова територия - до голяма степен благодарение на ниските разходи за работна сила. Но това е вече минало - минималната заплата в КНР днес надхвърля тази в Русия. Тъкмо по тази причина китайският бизнес се хвърли през последните години да завладява Африка - и то доста успешно.\n\r\nВ сегашния устрем на Руската федерация към Черния континент се откроява любопитна особеност. Докато другите инвеститори - европейски, американски, китайски и индийски, отиват там на първо място с капитали и едва след тях може да пратят въоръжени сили, за руската експанзия е специфично, че там влизат най-напред руски военни в лицето на различни частни военни компании и \"съветници\". Тъкмо последните гарантират успех за интересите на руския бизнес, свързан с Кремъл.\n\r\nИ докато европейците и американците често поставят искания, съвсем неприемливи за редица местни управници, например спазване на човешките права и демократично развитие, руските условия са далеч по-комфортни. Днешна Русия бди и пази прословутите си духовни свръзки **, тъй че не я плашат самобитните, даже най-канибалските (понякога в буквален смисъл) традиции от африканската политика.\n\r\nТа нали за нея суверенитетът - и собственият, и на партньорите й, стои над всичко, както за пореден път заяви пред форума в Сочи Владимир Путин: \"В крайна сметка всички тези програми имат обща цел: да подпомогнат африканците сами да решават наличните проблеми с оглед укрепване на самите африкански държави, на техния суверенитет и независимост\".\n\r\nИ още една специфична черта на днешната руска политика в Африка: търговските интереси на частни компании по чудотворен начин се налагат, опаковани в \"антиимпериалистическа\" риторика отпреди 40-50 години. Африканските лидери май не се сещат, че днешна Русия също е империалистическа страна, а навярно и нехаят за тези теоретични нюанси. Да купят оръжия без никакви предварителни условия от страна на продавача, да грабнат от него хубав процент под масата без разни глупави обвинения в корупция - ето какво искат мнозина глави на африкански страни. Всичко друго е второстепенно.\n\r\nРуският капитализъм впрочем отдавна е минал в империалистическия стадий. Основен признак е износът (или \"оттокът\" според патетичната терминология на патриотичните икономисти) на капитали в различни колонии и слабо развити страни. През 18-и и 19-и век е преобладавал износът на стоки, произведени в развитите държави, но през 20-и и 21-и век едрият бизнес изнася вече не толкова стоки, колкото капитал. Изнася го там, където е по-евтина работната сила, значи стоките може да се произвеждат с далеч по-малко разноски, отколкото в развитите държави. \n\r\nВ съвременния свят на практика не са останали колонии, но слабо развити страни все още има - и повечето са в Африка.\n\r\nДруг въпрос е, че в борбата за новия пазар с размерите на цял континент младият руски империализъм неизбежно ще се сблъска не само със старите империалистически държави - САЩ и членките на ЕС, а и с нови - Китай и Индия. Това със сигурност няма да породи повече стабилност, за каквато говори в Сочи Владимир Путин - нито в Африка, нито в света като цяло. Напротив, в тази борба \"за интереси\" ще се появят цял куп нови противоречия и рискове. Което е само въпрос на време.\n\r\n---------------------\r\n\r\n/БТА/\r\n ", "date": "2019.10.25", "title": "Безпрецедентната борба за Африка: Русия се завръща мащабно там "}
{"url": "https://www.dnes.bg/index/2019/10/25/neochakvano-kim-chen-un-razpali-spa-voini-otkri-nov-kurort.427382", "text": "\n\r\nВ бяла риза и черни панталонки, Ким Чен Ун отиде на инспекция в новия СПА курорт Yangdok Country Hot Spring Resort. Но лидерът на Северна Корея не бе там само на инспекция или да си почива. Той разпали поредния конфликт между родината му и врага - Южна Корея.\r\nYangdok Country Hot Spring Resort е напълно нов курорт, чийто строеж приключил съвсем наскоро. Ким Чен Ун, разбира се, не спрял да сипе суперлативи по него. Той бил \"екстравагантен и перфектно пасвал на географските арактиристики и природата в района\", цитират от държавната севернокорейска медия KCNA.\r\nИ типично в негов стил, той не пропусна да нападне врага, сравянявайки \"перфектния\" нов курорт с този в планината Къмгансан, който лично е поръчал да се разруши.\r\n                \n                \n                Нападките към ски курорта по склоновете на Къмгансан не са случайни. Строежът му е бил финансиран от Южна Корея, която наляла милиони долари с надеждата, че това ще подобри отношенията между двете държави, които от десетилетия са в постоянен срив.\r\nПроектът в планината бе замразен през 2008 година, когато южнокорейска туристка беше застреляна, след като навлезе във военната зона на Северна Корея. От тогава сградите там са изоставени и бяха използвани едва миналата година, когато разделени от границата северно и южнокорейски семейства получиха разрешение да се съберат.\r\nЗа курорта в Къмгансан Ким Чен Ун заяви, че \"изобщо няма национален характер, а сградите са построени като импровизирани палатки в засегната от бедствия зона или отделения за изолация.\"\r\nЛидерът пожела хотелите или да бъдат преобразени по начин, който отговаря на естетиката на Северна Корея, или да бъдат разрушени.\r\nЮжна Корея бе изненадана от изненадващото желание на Ким, но реши да отговори спокойно на провокацията.", "date": "2019.10.25", "title": "Неочаквано: Ким Чен Ун разпали СПА войни, откри нов курорт "}
{"url": "https://www.dnes.bg/index/2019/10/25/biagstvo-za-uikenda-razhodka-do-peshtera-prohodna.427394", "text": "Знаете ли къде се намира най-дългият пещерен тунел в България? Ако до момента не сте имали случай да го посетите, то почивните дни ви дават възможност за това. След като ви разказахме за , днешното ни предложение е друга забележителност в района – „Очите на Бога“.\r\nНаричат така, защото има два естествени отвора на тавана, които сякаш приличат на очи. Оттам идва и наименованието.\r\n \r\nВ случай, че тръгвате като нас от София, трябва да знаете, че въпросният обект се намира на 112 км от столицата и само на 2 км от село Карлуково.\r\n \r\nАко до момента не сте пътували до мястото, най-добре си включете джипиеса на телефона и търсете хижа „Пещерен дом“, защото ще се объркате по табелите. Там има голям паркинг, където да си оставите колата. След което ще вървите пеша до пещерата максимум 10-15 минути. Минете ли през Карлуково, след 2 километра ще видите отбивка, която води до малкия ѝ вход. Ние избрахме втория вариант и също имаше достатъчно място за паркиране.\r\n \r\nОбщата дължина на пещерата е 365 метра, а височината й е 56 метра. Тя разполага с два входа, като малкият е 35 метра висок. Заставайки на него и поглеждайки нагоре, ще видите красивите карстови образувания. После следвайте пътеката навътре.\r\n \r\nВървейки, ще се спирате като нас постоянно. Едно е сигурно – ще останете запленени от окната – отворите, които са се получили вследствие на ерозията от водата, просмукваща се през тавана. Именно заради тях много хора решават да посетят пещерата. Някои дори вярват, че мястото зарежда с положителна енергия и „свързва“ с Бога.\r\n\r\n", "date": "2019.10.25", "title": "Бягство за уикенда - разходка до пещера \"Проходна\""}
{"url": "https://www.dnes.bg/index/2019/10/25/zashto-39-kitaici-biha-biagali-ot-vtorata-nai-silna-ikonomika.427377", "text": "Смъртта на 39 души в хладилно ремарке на камион шокира целия свят. Публично, малко се знае за самоличността на жертвите или как точно са стигнали до там. Ясна е само националността ми.\r\n39 китайици тръгват към Великобритания в камиона. А въпросът, който тормози много е един – защо гражданите на страната с втората най-икономика в света пътуват към Обединеното кралство, независимо дали по собствено желание или по принуда, по този варварски начин?\r\nЦифрите са следните – от 258 милиона бежанци по цял свят, 10 милиона идват от Китай. Така азиатската държава не просто има втората най-силна икономика, но и е втора в света, от която тръгват най-много мигранти. 2,5 милиона се намират в САЩ, 712 хил. души в Канада и 473 хил. в Австралия. Във Великобритания само през 2018 година са издадени 730 хил. визи на китайски граждани от общо 2,9 милиона. Това е 25% от всички визи и растежът в сравнение с 2017 г. е 11%.\r\n                \n                \n                Твърди се, че мигрантите често са онези, които са най-бедни, без умения и търсят работа, която не изисква много опит или бягат от терор. Но случаят с китайските мигранти е много по-различен.\r\n\"Има голямо разнообразие от китайски мигранти – нискоквалифицирани, средно квалифицирани, висококвалифицирани\", казва Наталия Банулеску-Богдан, директор на Института по мигрантски политики.\r\nПо думите й онези, които се отправят към Европа или САЩ не са „най-бедните от най-бедните“, тъй като за да се предвижат от Китай до която и да е страна, се изискват сериозни средства. Независимо дали това става легално или не.\r\n„Ако пътуваш легално, трябва да мислиш за паспорти и такси за виза. Ако решиш да пътуваш нелегално, трафикантите имат сравнително високи такси“, казва тя.\r\nМиграцията на китайците има различни форми. Според експертите мястото, където решават да живеят висококвалифицираните граждани на страната, се различава от това, където живеят нискоквалифицираните.\r\n„Има миграционни пътища за хората от академиите в научните и технологични сектори, които отвеждат гражданите на Китай в САЩ или други развити страни. Има и пътища за строители, които ги отвеждат в Африка или Източна Европа. Така че числата са много различни“, обяснява Наталия Банулеску-Богдан пред CNN.\r\nСпоред Института по мигрантски политики между 10 и 20% от китайските мигранти се намират в Африка. Много китайски студенти също учат в чужбина – само във Великобритания са издадени 100 хил. студентски визи, с 13% повече от миналата година и до 40% от всички. Студентите в Обединеното кралство идват от богати семейства и са склонни да си плащат таксите и да живеят в големи и скъпи градове, като Лондон.\r\nНякои обаче нямат този късмет – според доклада на Великобритания за „съвременното робство“, китайците са четвъртата най-често срещана нация сред „съвременните роби“, след британците, албанците и виетнамците. \r\nПрез 2017 г. „съвременните роби“ от Китай във Великобритания са били 293. Но това число е сравнително малко в сравнение с онези, които работят в Италия или Испания например, но това се дължи на факта, че влизането в Англия е по-трудно.\r\nПрез 2018 г. 1077 китайски граждани са били заловени от граничния контрол, опитвайки се да влязат в САЩ.\r\n\r\nЗа растежа на икономиката в Китай помогна огромната миграция от селските към градските райони, а пенсионните реформи помогнаха за извеждането на китайските граждани от бедност.\r\n„Китай се разви драматично, бедността намаля драстично, икономическите обстоятелства се подобриха - дали това ще продължи с тези темпове в бъдеще е съмнително, казава  икономистът Крисчън Дъстман. - И въпреки че всички промени, които виждаме, са положителни, това не означава, че не са се отразили негативно на определени групи от обществото.”\r\nСпоред Банулеску-Богдан колкото по-богато било китайското общество, толкова е по-неравно.\r\n„Възможностите в огромна страна като Китай не са еднакви за всички. Да, имаме високият край на спектрума, но имаме и хора в доста по-отчаяно положение“, обяснява тя.\r\nСпоред  Института по мигрантски политики китайските граждани напускат страната си по много причини – заради политическа репресия, желанието да учат в чужбина или правилото да имат само едно дете.\r\n„Но възможностите, които има за мигриране, не са еднакви за всички. И тук идват трафикантите“, казва Банулеску-Богдан\r\nВсе още не може да се каже, че смъртта на 39-те души е била трафикантска операция, която се е провалила. Не се знае и дали шофьорът е бил наясно, че превозва хора.", "date": "2019.10.25", "title": "Защо 39 китайци биха бягали от втората най-силна икономика? "}
{"url": "https://www.dnes.bg/crime/2019/10/25/nad-400-shofiori-na-avtobusi-otnesoha-globi-za-sedmica.427356", "text": "За една седмица от Пътна полиция са глобили водачите на 3476 товарни автомобила и 425 автобуса, а на 22 от тях е наложена забрана да продължат по пътя си.\r\n\r\nДействията на КАТ са част от акция на Европейската мрежа на службите на Пътна полиция – TISPOL и в нея са се включили служители на  Криминална и на Икономическа полиция, както и на Изпълнителната агенция „Автомобилна администрация“, информират от МВР.\r\n \r\nВ периода от 14 до 20 октомври са проверени 8400 товарни автомобила и 1711 автобуса.\r\n\r\nОт Пътна полиция допълват, че при възникване на тежки пътнотранспортни инциденти с такива превозни средства, последиците са значително по-големи.\r\n ", "date": "2019.10.25", "title": "Над 400 шофьори на автобуси отнесоха глоби за седмица "}
{"url": "https://www.dnes.bg/notifikacii/2019/10/25/predrichat-leka-pobeda-za-kobrata-nad-bivsh-zatvornik.427353", "text": "Кубрат Пулев ще бие лесно Райдъл Букър на 9 ноември. Такова е мнението на водещия експерт на авторитетното германско издание Вохеn1 - Джони Орбан, цитиран от \"Меридиан мач\".\n\r\nАмериканецът Букър беше сред големите имена в тежката категория на професионалния бокс, но това беше преди да се озове в затвора за 12 години за разпространение на наркотици.\n\r\nСлед завръщането си на ринга през 2018 г. той има добър баланс и само една загуба, но не би трябвало да представлява проблем за Кобрата.\n\r\n\"Много се чака завръщането на Кубрат Пулев след инцидента с целувката. Негов опонент е връстникът му Райдъл Букър, който на практика се боксира отново само от година и половина, след като преди това прекара 12 години зад решетките.\n                \n                \n                \r\nВ мача си срещу Пулев американецът е категоричен аутсайдер. Изглежда, че ще може да изпълни единствено функцията да държи под напрежение българина и да му се опъне, докато той получи възможността да се бие за втори път за световната титла\", анализира Орбан.\n\r\nМачът е след малко повече от две седмици, а интересът към него е доста голям. Това ще е втора битка за българската звезда на професионалния бокс на територията на Калифорния. Първата беше през март срещу Богдан Дину и се увенча с драматичен успех, а след нея последваха и проблемите с целувката по устата на Джени Суши и спирането на лиценза на Кобрата в САЩ за няколко месеца.\r\n", "date": "2019.10.25", "title": "Предричат лека победа за Кобрата над бивш затворник"}
{"url": "https://www.dnes.bg/notifikacii/2019/10/25/myj-ot-dom-za-hora-s-psihichni-razstroistva-se-samoubi.427363", "text": "65-годишен психичноболен мъж се самоуби. \r\n\r\nМъжът е скочил от третия етаж на Дом за пълнолетни лица с психични разтройства в село Петково, съобщиха от полицията в Смолян. \r\n\r\nИнцидентът е станал вчера следобед. \r\n\r\nТялото на мъжа е транспортирано за аутопсия в МБАЛ \"Д-р Братан Шукеров\" в Смолян.", "date": "2019.10.25", "title": "Мъж от дом за хора с психични разстройства се самоуби"}
{"url": "https://www.dnes.bg/politika/2019/10/25/radev-oshte-e-v-iaponiia-ne-se-zapoznal-s-reshenieto-za-geshev.427368", "text": "\nДържавният глава Румен Радев ще се запознае с решението на ВСС за избор на главен прокурор Иван Гешев след като се завърне от визитата си в Япония.\r\n\r\nДействията му ще бъдат съобразени с изискванията на Конституцията. Това казаха за БНТ от прессекретариата на президента. \n\n А преди обяд недоволни граждани излязоха на протест пред сградата на президентството срещу избора на Иван Гешев за главен прокурор.\r\n\r\nТе призоваха държавния глава Румен Радев да не подписва указа за назначаването му за обвинител номер едно.\r\n\r\nВ района има засилено е полицейското присъствие \r\n\r\nИван Гешев беше избран за главен прокурор вчера след 10-часово изслушване от Пленума на Висшия съдебен съвет. 20 от тях подкрепиха кандидатурата му, четирима бяха против.\r\n\r\nПо закон, за да бъде избран за нов главен прокурор, са необходими 17 гласа.\r\n\r\n ", "date": "2019.10.25", "title": "Радев още е в Япония, не се запознал с решението за Гешев "}
{"url": "https://www.dnes.bg/index/2019/10/25/turisti-se-stekoha-za-posledno-pri-skalniia-monolit-uluru.427366", "text": "Стотици туристи се стекоха за последно на скалния монолит Улуру в австралийската пустиня, преди той да бъде забранен за посещение.\r\n\r\nОт събота влиза в сила постоянното затваряне за посетители на скалното образувание, считано за свещено от австралийските коренни жители. \r\n\r\nТо вече няма да бъде достъпно за туристите по инициатива на неговите собственици - аборигените от племето анангу.\r\n\r\nСтотици желаещи изчакваха в продължение на часове разрешение, за да започнат последния щурм на скалата. \r\n\r\nПовечето туристи считат, че изкачването на Улуру, известна също като Ейърс рок, е част от нещата, които задължително трябва да се направят при посещението на страната-континент.\r\n\r\nАборигените анангу, които почитат скалното образувание от десетки хиляди години, решиха да забранят за туристи изкачването на Ейърс рок. Те дълго време изтъкваха, че това място е свещено за тях и не трябва да бъде превръщано в увеселителен парк. \r\n \r\n/БТА/", "date": "2019.10.25", "title": "Туристи се стекоха за последно при скалния монолит Улуру"}
{"url": "https://www.dnes.bg/stranata/2019/10/25/puskat-parnoto-v-pernik-ot-ponedelnik.427367", "text": "От понеделник започна поетапно пускане на парното в жилищата в Перник, каза изпълнителният директор на \"Топлофикация\" Любомир Спасов. Съобщава БТА. \n\r\n\r\nСега приоритетно се захранват с топлоенергия постройките, в които се помещават избирателните секции. Парно вече има в почти всички детски градини.\r\n\r\n\"Топлофикация Перник\" разполага с над 100 000 т въглища на склад. Това е единственото гориво, което ще се зарежда в котлите на ТЕЦ \"Република\", увери Спасов.", "date": "2019.10.25", "title": "Пускат парното в Перник от понеделник "}
{"url": "https://www.dnes.bg/index/2019/10/25/cirkova-mechka-napadna-dresiora-si-v-rusiia-rani-go.427319", "text": "\r\nЦиркова мечка нападна и нарани дресьора си по време на представление в Северна Русия, предаде Асошиейтед прес. \r\n\r\nВидеозапис на нападението в Олонец - град, намиращ се на 180 км североизточно от Санкт Петербург, показва как мечката бута ръчна количка, ходейки на два крака, след което напада дресьора, ухапва го и го бута на земята. Друг дресьор се появява бързо и рита мечката неколкократно.\r\n\r\nОнлайн сайтът газета.ру цитира свидетел, според когото мечката се е насочила и към публиката, преди да бъде усмирена с електрошок.\r\n\r\nМежду цирковия манеж и публиката не е имало прегради. Агенция Интерфакс предаде, че следственият комитет е образувал наказателно производство по обвинение в нарушаване на мерките за безопасност.", "date": "2019.10.25", "title": "Циркова мечка нападна дресьора си в Русия, рани го"}
{"url": "https://www.dnes.bg/stranata/2019/10/25/izzeha-preparirani-jivotni-ot-kyshta-v-cherni-osym.427359", "text": "Единадесет препарирани екземпляра от защитени видове животни са иззети от частен дом в троянското село Черни Осъм при съвместна проверка на РИОСВ-Плевен и РУ на МВР - Троян, съобщават от екоинспекцията.\n\r\nПроверката е извършена по сигнал, а на нарушителя е съставен акт за установяване на административно нарушение.\n\r\nИззети са дива котка, калугерица, скален орел, червеноклюна потапница, кафявоглава потапница, малък ястреб, зелен кълвач, обикновен мишелов, пернатонога кукумявка, включени в Приложение 3 към чл. 37 на Закона за биологичното разнообразие.\n\r\nЗа тези защитени видове се забраняват всички форми на умишлено улавяне или убиване на екземпляри с каквито и да е уреди, средства и методи, както и преследване и обезпокояване, особено през периодите на размножаване, отглеждане на малките, презимуване и миграция. \n                    \n                    \n                \n                \n                \n                \r\nЗабранено е препариране, притежаване, излагане на публични места, пренасяне, превозване, изнасяне зад граница, търговия и предлагане за продажба или размяна на препарирани екземпляри.\n\r\nНе се допуска унищожаване или вземане на яйца, включително в случаите, когато те са изоставени. Нарушение на закона е разрушаване, увреждане или преместване на гнезда, увреждане или унищожаване на места за размножаване, почивка и струпване по време на миграция. Вземане на намерени мъртви екземпляри, както и притежаване, отглеждане, пренасяне, превозване, изнасяне зад граница, търговия и предлагане за продажба или размяна на взети от природата екземпляри.\n\r\nЗа нарушение на тези изисквания физическите лица се наказват с глоба от 100 до 5000 лева, а на юридическите лица и едноличните търговци се налага имуществена санкция от 500 до 10 000 лева, припомня БТА.", "date": "2019.10.25", "title": "Иззеха препарирани животни от къща в Черни Осъм"}
{"url": "https://www.dnes.bg/mestni-izbori-19/2019/10/25/sociolozi-obshtinskiiat-syvet-v-sofiia-niama-da-raboti-dobre.427333", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В края на деня предизборната кампания за вота за кметове и общински съветници ще бъде закрита. Събота е ден за размисъл, а на 27 октомври над 6,2 млн. души ще упражнят правото си на глас.\n\n\"Има разлика в предизборната кампания. Свикнали сме да казваме, че при местните избори тя е мръсна. Като цяло тя беше насочена мирно и кротко. Замяната на едното с другото може би е позитивна новина, ако не гледаме качеството на кандидатите\", коментира социологът Кольо Колев пред Bulgaria ON AIR\r\n\n                    \n                    \n                \n                \n                \n                \r\nСпоред него кандидатите за местни избори тази година не са достатъчно добре подготвени.\n\r\nБившият член на ЦИК Цветозар Томов допълни, че освен това съществува интерес към местните избори и от хора, които имат съдебно минало.\n\r\nСпоред него в София ще се получи интересен ефект и той ще бъде, че листата на \"Демократична България\" ще има блокираща квота, непозволяваща възникването на мнозинство освен между БСП и ГЕРБ. И това ще означава, че няма да има функциониращ общински съвет. \n\r\n\"Ще има съвсем различна политическа ситуация в общинския съвет\", категоричен бе той.\n\r\nКолев се съгласи, че ситуацията в общинския съвет ще бъде съвършено различна.\n\r\n\"Висока активност в София няма да видим в неделя. Ще видим традиционно ниска активност\", прогнозира Томов.\n\r\nПо думите на Колев има омерзение към политиците и това не е българска характеристика, а се наблюдава в цяла Европа. От друга страна, в София има интрига и тя ще повиши интереса на избирателите.\n\r\n\"Балотаж ще има абсолютно сигурно. Ще бъде между Мая Манолова и Йорданка Фандъкова. Ще има добро представяне и на Борислав Игнатов, и на Борис Бонев. Няма да има изненади в това отношение\", коментира Колев.\n\r\nТой допълни, че изненади може да има в съотношението на гласовете между кандидатите.", "date": "2019.10.25", "title": "Социолози: Общинският съвет в София няма да работи добре "}
{"url": "https://www.dnes.bg/stranata/2019/10/25/podpisaha-dogovora-za-remont-na-garata-v-stara-zagora.427371", "text": "Договорът за модернизация на гаров комплекс Стара Загора беше подписан от генералния директор на Национална компания \"Железопътна инфраструктура\" инж. Красимир Папукчийски. С това Стара Загора е поредната железопътна гара, която ще бъде обновена по проект, финансиран по ОП \"Транспорт и транспортна инфраструктура\" 2014-2020 г.\n\r\nПриемното здание на жп гара Стара Загора е проектирано през 70-те години и оттогава не е извършван основен ремонт. \n\r\nС изпълнението на проекта то ще бъде изцяло ремонтирано, като съществуващата инфраструктура ще бъде модернизирана и ще отговаря на европейските стандарти в железопътния транспорт. Ще се подобри организацията на обслужване в гарата и ще бъдат създадени необходимите удобства и комфорт за пътниците. \n                    \n                    \n                \n                \n                \n                \r\nСъщо така ще бъдат въведени мерки за енергийна ефективност, ще се подменят всички инсталации, стенни, подови и таванни покрития, нови фасади и ще бъде изградена нова климатизация. Гарата ще разполага с четири асансьора, за да бъде осигурен достъп до всички нива на хора с намалена подвижност.\n\r\nИзпълнител на обекта е ДЗЗД \"Европейска гара – Стара Загора\", което включва фирмите \"Парсек Груп\" ЕООД, \"Престиж бизнес-93\" ООД, \"Бигла – III\" OOД и \"АТМ\" ЕООД. Стойността на договора е 9 726 944, 27 лв. без ДДС, а срокът му за изпълнение е 24 месеца.\n\r\nПроект \"Реконструкция на гаров комплекс Стара Загора – проектиране, строителство и авторски надзор\" се осъществява със съфинансиране от Европейския фонд за регионално развитие, чрез Оперативна програма \"Транспорт и транспортна инфраструктура\" 2014-2020 г.", "date": "2019.10.25", "title": "Подписаха договора за ремонт на гарата в Стара Загора"}
{"url": "https://www.dnes.bg/notifikacii/2019/10/25/dve-stolichni-zavedeniia-s-tainici-za-narkotici.427373", "text": "Служители на ГДНП и СДВР откриха наркотици в столични заведения, предават от пресцентъра на МВР.\r\n\r\nОперацията е проведена вчера, а действията са били насочени срещу разпространение на акцизни стоки без бандерол. В нея са участвали служители на „Икономическа полиция“, ГДНП и колегите им от СДВР.\r\n\r\nВ рамките на операцията са проверени две заведения в столицата. В едно от тях, в тайник в тоалетната, в полиетиленов плик криминалистите открили бяло вещество на бучки със съмнение за наркотик (кокаин, около 100 грама), а в другото - полиетиленов плик с около 100 г амфетамин.\r\n\r\nПо случая е образувано досъдебно производство, работата по документирането му продължава, предстои докладване на материалите в прокуратурата.", "date": "2019.10.25", "title": "Две столични заведения с тайници за наркотици "}
{"url": "https://www.dnes.bg/cars/2019/10/25/briuksel-s-ambiciia-do-2050-g-zabraniava-dvg.427354", "text": "Властите в Брюксел приеха разчет за постепенната отмяна на достъпа до центъра на града на превозни средства с двигатели с вътрешно горене, съобщават местни медии.\n\r\nПредвижда се от 2030 г. да бъдат забранени всякакви дизелови двигатели, а от 2035 г. и двигателите на бензин или газ. Превозни средства с двигатели с вътрешно горене ще бъдат изцяло забранени от 2050 година, пише БТА.\n\r\nОт 2022 г. ограниченията ще обхванат и двуколесните превозни средства. Предвиждат се законодателни промени, насочени към ново данъчно облагане на превозните средства според действителната мощност, използваното гориво и теглото. Всички тези правила не обхващат превозните средства, регистрирани като класически (колекционерски) и произведени преди повече от 25 години.\n                    \n                    \n                \n                \n                \n                \r\nВ последните две години в Белгия използването на автомобил в пътя до работа и обратно към дома е нараснало с 13 на сто, показват нови данни. \n\r\nОтчита се, че въпреки исканията на учениците за по-природосъобразен живот, след като напуснат гимназията 70 на сто младежите избират да достигат до работното си място или до университета с автомобил. \n\r\nЕдва един от трима решава да пътува с колело. Трима от петима избират служебен автомобил, дори да имат възможност да ползват безплатен обществен превоз или да получат обезщетение, че се движат с велосипед.", "date": "2019.10.25", "title": "Брюксел с амбиция: До 2050 г. забранява ДВГ"}
{"url": "https://www.dnes.bg/stranata/2019/10/25/dupki-kasichki-i-mrysen-vyzduh-signalite-tazi-sedmica-v-helpbook.427369", "text": "\nСтартираме днешния обзор с избрани сигнали, получени в платформата на Helpbook.info. \n\r\nЗа начало ще ви запознаем с любопитни въпроси, зададени към Регионалната инспекция по околната среда и водите. Ето какво пише в сигнала: \"Моля да се извърши проверка на кулата в . Забелязах, че средната подпора е наклонена. Интересува ме има ли опасност и има ли повод да се притесняваме? Другото, с което искам да Ви занимая е ограниченият достъп до язовира. Явно консесионерът е решил, че хората нямат работа в близост до водата и е сложил метална порта с катинар. Аз не мисля, че това е редно. Очаквам Вашето компетентно мнение и по двата въпроса.\" \n                    \n                    \n                \n                \n                \n                \r\nНаш потребител ни информира за състоянието на , която очевидно вече не е хубавка. \n\r\nСлужители на телекомуникационна фирма изровили няколко дупки, които просто зарили с изкопаното, оставяйки купчина от настилка и пръст. Изкопните дейности продължават с пълна сила, а в добавка няколко от паркираните автомобили на живущите се оказали блокирани от колата на \"майсторите\". \n\r\nЗа, която трябва да е отговорна за поддържане на инфраструктурата в кв. Западен парк. Отремонтираният пътен участък продължава да се влошава, въпреки че все още не е минала и година от предишния ремонт. \n\r\nНашият потребител си задава въпроса дали някой умишлено си затваря очите, заради стимули и договорки под масата, тъй като ако има гаранция извършеният ремонт, тогава защо фирмата по поддръжка още не е оправила гаранционно некачественото изпълнение. \n\r\nЗавършваме днешния обзор със сигнал за влошеното качество на въздуха, който дишат живущите в столичен квартал: \"Всяка сутрин от началото на месеца в . Категорично, това няма общо с движещите се автомобили, тъй като не мирише на изгорели газове. Времето е топло и не мисля, че е от комините на къщи в района. Коментирах го и с други познати, които живеят наоколо и те също споделят, че не могат да си отворят прозорците. Моля, да се направи необходимото за установяване на причините и за предприемане на необходимите мерки\", апелира нашият потребител. \n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в .\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.25", "title": "\"Дупки-касички\" и мръсен въздух: Сигналите тази седмица в HelpBook"}
{"url": "https://www.dnes.bg/zvezdi/2019/10/25/liubovta-preobraziava-adel-se-vtali-i-podmladi.427360", "text": "Адел се похвали с перфектна фигура и сияйна кожа в Instagram. Звездата не беше много активна в социалните мрежи през последните месеци, но сега изненада феновете си със снимка, на която демонстрира новата си визия.\r\nЛичи си, че тя е отслабнала, а кожата ѝ е много гладна и блестяща, изглежда по-добре отвсякога. Почитателите ѝ веднага заподозряха, че певицата е решила да влезе във форма след като се раздели със съпруга си Саймън Конеки през април.\r\n \r\nСега се говори, че звездата има връзка с рапъра Скепта. Изпълнителката показа новата си визия на рождения ден на рапъра Дрейк в клуб в Лос Анджелис. Там тя е била в компанията на Скепта, а някои от гостите на партито качиха снимки в Instagram Stories, на които се вижда, че Адел действително е свалила доста килограми, пишат от \"The Sun\".\r\nПевицата сподели, че Дрейк е един от най-добрите хора, които познава и си е изкарала страхотно на купона.\r\n \r\n\"Адел доказва, че да зарежеш мъжа си е най-добрият режим за постигане на перфектна кожа\", шегуват се феновете в социалните мрежи. Те смятат, че звездата се е подмладила.\r\n \r\n", "date": "2019.10.25", "title": "Любовта преобразява: Адел се втали и подмлади"}
{"url": "https://www.dnes.bg/stranata/2019/10/25/ot-igrachka-plachka-dyvki-prichiniavashti-tok-hit-sred-decata.427337", "text": "Детски играчки, от които удря ток и причиняват изгаряния са се появили на пазара у нас, предупреждава Нова тв. Те се продават свободно в търговската мрежа и са се  превърнали в истинска мода сред най-малките.\n\r\n\"Черпенето\" с дъвка или с диня и банан може да се превърне от майтап в лош инцидент. Стоките, наподобяващи любими за децата герои или храни, са сред най-новите опасни играчки на пазара, показват последните проверки на контролните органи.\r\nЧаст от тях крият риск от токов удар, нараняване, изгаряне и дори задушаване. През последната година сигналите за рискови играчки са сред най-масовите и в системата за опасни стоки на Европейската комисия.\r\nПреди ден Силвия Денева попада на опасна играчка, с която си играе 8-годишния й син и съучениците му. На пръв поглед кутия с дъвки, а всъщност пластмасова имитация, при която бие ток при допир. Силвена използва ефекта върху себе си. \n                    \n                    \n                \n                \n                \n                \r\nЕлектрошок дъвките са истински хит сред учениците от началните класове. Клипове с модерната игра, в която деца се майтапят като се \"черпят\" с дъвка, биеща ток, се намират и в сайтовете за видеосподеляне. В интернет децата дори се учат как сами да правят опасните дъвки.\r\nИграчката може спокойно да се купи от деца. \"Те са достъпни, слагат се най-отпред на касата около касата да привличат вниманието\", обяснява майката. Играчките се продават в някои книжарници и магазините за евтини стоки. Оферти с електро шок дъвки има и в интернет за цена около 4 лева.\n\r\nСлед като и компетентните органи категорично установяват, че дъвките могат да са вредни за здравето, продажбата им ще бъде забранена, а всички открити количества – изтеглени от пазара.\r\n ", "date": "2019.10.25", "title": "От \"Играчка-плачка\": Дъвки, причиняващи ток - хит сред децата"}
{"url": "https://www.dnes.bg/akoshtete-vqrvaite/2019/10/25/izbraha-top-10-na-kucheshkite-imena-na-ostrova.427341", "text": "Вестник \"Мирър\" публикува списъка на десетте най-популярни имена, с които ще бъдат кръщавани английските шаровци, като на първо място фигурира Чарли.\n\r\n\r\nПредвижданията бяха направени от фирма, предлагащи изкуствени кокали за дъвчене на домашни любимци. И догодина ще бъдат най-популярни имената за шаровци, заимствани от екранни герои. Според статистиките на компанията миналата година 20 процента от всички кучета във Великобритания са били кръстени на филмови герои, пише БТА. \r\n\r\nИ догодина комиксите ще са главен източник на вдъхновение, като на втора позиция е класирано името \"Локи\" от света на комиксите \"Марвел\". На трета позиция пък е Харли, вдъхновен от \"Отряд самоубийци\". Други имена от ленти на Дисни, като Елса, Симба и Лейди също влизат в десетката на предвижданията за догодина. \r\n\r\nЕто и пълният списък: 1.Чарли.2.Локи.3.Харли.4.Елса.5.Бела.6.Люк.7.Симба.8.Лейди.9.Мили.10.Маги.", "date": "2019.10.25", "title": "Избраха топ 10 на кучешките имена на Острова"}
{"url": "https://www.dnes.bg/stranata/2019/10/25/proveriavat-vyzduha-v-ruse-gysta-pelena-dim-padna-nad-grada.427310", "text": "Регионалната инспекция по околната среда и водите започва проверка, заради обгазяването в Русе. Малко след 5 следобед в четвъртък градът беше обхванат от гъста пелена дим. \r\n\r\nМного хора се оплакват, че им е трудно да дишат. \n\r\n\r\nВероятно причината за задушливата миризма са пожари в селскостопански земи в Румъния.\r\n\r\nИзмервателната станция в Русе е отчела пик на фините прахови частици, като в 17 часа те са достигнали до 400 микрограма на кубичен метър. \r\n\r\nПовишени са нормите и за въглероден оксид.", "date": "2019.10.25", "title": "Проверяват въздуха в Русе, гъста пeлена дим падна над града"}
{"url": "https://www.dnes.bg/technology/2019/10/25/socialnite-mreji-facebook-i-instagram-se-srinaha.427311", "text": "Потребители на социалните мрежи Facebook и Instagram в цял свят, включително и у нас, се оплакват от проблеми при работата с тях тази нощ, съобщава агенция ТАСС, като се позовава на данни на страницата на услугата Даундетектор (Downdetector), която следи работата на популярните интернет-страници.\r\n\r\nНай-големи затруднения при работата със социалните мрежи имат потребителите в САЩ, Канада, Германия, Великобритания, Португалия и други европейски страни. \r\n\r\nВ Русия проблеми срещат потребителите в Москва.\r\n\r\nСпоред данните на Даундетектор около 45 процента от потребителите на Facebook се оплакват от проблеми с лентата за новините, 34 процента изобщо не могат да влязат в социалната мрежа, а 19 процента не могат да влязат в профила си. \r\n\r\nПотребителите на Instagram също изпитват трудности с преглеждането на лентата с новините (около 83 процента), девет процента се оплакват от цялостната работа със сайта, а шест на сто не могат да си прегледат съобщенията. \r\n\r\n ", "date": "2019.10.25", "title": "Социалните мрежи Facebook и Instagram се сринаха"}
{"url": "https://www.dnes.bg/sofia/2019/10/25/pusnaha-dvijenieto-prez-orlov-most-vdignaha-palatkite.427312", "text": "Движението в района на \"Орлов мост\" в София е възстановето, съобщиха от пресцентъра на МВР. \r\n\r\nПоради нерегламентирани протестни действия ключовото кръстовище остана блокирано цяла нощ.  \n \r\nПротестиращите срещу избор на новия главен прокурор Иван Гешев се събраха още вчера на \"Орлов мост\".\r\n\r\nДвижението в района беше преустановено, а колите минаваха по съседни пътни артерии, които също са много натоварени. \r\n\r\nОчаква се днес недоволните да организират шествие през президентството. \r\n ", "date": "2019.10.25", "title": "Пуснаха движението през \"Орлов мост\", вдигнаха палатките"}
{"url": "https://www.dnes.bg/index/2019/10/25/receptata-dnes-pica-s-butertesto-i-parmezan.427203", "text": ":\r\n1 охладено бутертесто\r\n200 г кашкавал нарязан на тънко\r\n200 г колбас по ваш избор\r\nЗа намазване:\r\n2 с.л. разтопено масло\r\n1 скилидка стрит чесън\r\n1 ч.л. ситно нарязан магданоз\r\n1 ч.л. настърган пармезан\r\n \r\n:\r\n \r\nИзвадете тестото от опаковката и го разгърнете върху кухненския плот. В средата му сложете резените кашкавал, а върху тях подредете колбасите. С помощта на остър нож направете по този начин ивици, с които след това загърнете плънката.\r\n \r\nВ купичка комбинирайте маслото с останалите съставки за намазване. Намажете тестото и печете (върху хартия за печене) в предварително загрята фурна на 220 градуса за около 20 – 25 минути.\r\n\r\n", "date": "2019.10.25", "title": "Рецептата Dnes: Пица с бутертесто и пармезан"}
{"url": "https://www.dnes.bg/blizak-iztok/2019/10/25/sasht-prashta-oshte-voinici-v-siriia-da-paziat-petrolnite-poleta.427313", "text": "Министерството на отбраната на САЩ изпраща допълнителни подкрепления в Североизточна Сирия за охрана на петролните полета от бойците от терористичната групировка \"Ислямска държава\", съобщават информационните агенции, цитирани от БТА.\n\n САЩ укрепват своите позиции в координация с партньорите от Сирийските демократични сили с допълнителни войници и средства за предотвратяване на връщането на петролните полета в ръцете на \"Ислямска държава\" (ИД) или други дестабилизиращи фактори, се посочва в прессъобщение на Пентагона.\n\r\nОттам посочиха още, че борбата с терористите от ИД продължава.\n\r\n\"Ние сме длъжни да лишим ИД от този важен източник на приходи, за да гарантираме отсъствието на възможност за възраждането й\", посочват от министерството.\n                    \n                    \n                \n                \n                \n                \r\nСъобщението идва след като американският президент Доналд Тръмп взе по-рано този месец спорното решение да изтегли американските сили от Североизточна Сирия, с което откри пътя за турска военна операция там.\n\r\nТръмп обоснова тази стъпка с желанието да върне около 1000 американски военни у дома и да сложи край на американската намеса в зоната. По-рано той заяви, че \"малък брой\" американски военни ще останат в Сирия, за да охраняват петролните полета, но според съобщения в американски медии допълнителните сили ще включват танкове и стотици войници, пише ДПА.\n\r\n ", "date": "2019.10.25", "title": "САЩ праща още войници в Сирия да пазят петролните полета"}
{"url": "https://www.dnes.bg/eu/2019/10/25/sagata-brexit-i-predsrochnite-izbori-v-angliia.427314", "text": "Британската опозиционна Лейбъристка партия още не е решила дали да подкрепи искането на премиера Борис Джонсън за свикване на предсрочни парламентарни избори, предаде БТА като се позова на Асошиейтед прес.\n\r\nЛидерът на лейбъристите Джереми Корбин каза, че ще изчака да види дали Европейският съюз ще се съгласи да отложи предвиденото за 31 октомври излизане на Великобритания от съюза.\n\n\r\nКорбин допълни, че ще подкрепи варианта за предсрочни избори, само ако бъде изключена възможността за Брекзит без сделка.\n\r\nПремиерът Борис Джонсън призова парламента да гласува по въпроса за предсрочни избори в понеделник. Без гласовете на Лейбъристката партия той не може да събере необходимото мнозинство от две трети за свикване на предсрочен вот, пояснява АП. \n                    \n                    \n                \n                \n                \n                \r\nДжонсън се надява с избори на 12 декември да излезе от безизходицата около Брекзит. Социологическите анкети показват, че неговата Консервативна партия е много по-полуряна от Лейбъристката, отбелязва АП.\n\r\n \"За съжаление, във вторник парламентът отново реши да отложи Брекзит и аз се страхувам, че ще иска за всичко нови отлагания, и така ние никога няма да излезем от ЕС\", заяви Джонсън във видео на страницата си в Туитър, обяснявайки защо иска обновяване на състава на Камарата на общините. \n\r\nПосланиците на страните членки на ЕС ще обсъдят на заседание днес продължителността на отсрочката за Брекзит, съобщава Ройтерс. Според европейски източник ЕС може да даде на Великобритания отлагане с нови три месеца (до 31 януари 2020 г.) или да определи нова дата в зависимост от процеса на ратификация на новото споразумение, което Борис Джонсън договори с ЕС. \n\r\nИзточникът, пожелал анонимност, посочи, че решението може и да не бъде взето днес, тъй като някои представители може да искат да видят резултата от гласуването в британския парламент по въпроса за предсрочните избори.", "date": "2019.10.25", "title": "Сагата Brexit и предсрочните избори в Англия"}
{"url": "https://www.dnes.bg/world/2019/10/25/nad-100-000-iaponci-shte-bydat-evakuirani-zaradi-dyjdove.427315", "text": "Над 100 000 души получиха днес от японските власти препоръка за евакуация от райони около Токио заради очаквани проливни дъждове, съобщават ТАСС и Ройтерс.\r\n\r\nПрогнозите са за между 200 и 300 мм дъжд, съобщиха японските метеоролози.\r\n\r\nСамо преди две седмици същият район бе ударен от тайфуна Хагибис, който предизвика наводнения и свлачища и отне живота на 86 души. Осем души все още се водят за изчезнали. \r\n\r\nЩетите за селското стопанство и риболова на Япония от тайфуна се изчисляват на почти един трилион йени, или 9,2 млрд. долара.\r\n\r\nВластите предупреждават днес за опасност от нови наводнения и свлачища, особено в зоните, където бяха разрушени диги, които още не са възстановени, дори временно. /БТА/\r\n\r\n ", "date": "2019.10.25", "title": "Над 100 000 японци ще бъдат евакуирани заради дъждове"}
{"url": "https://www.dnes.bg/notifikacii/2019/10/25/ne-e-sigurno-che-telata-v-kamiona-kovcheg-sa-samo-na-kitaici.427316", "text": "Китайското посолство в Лондон заяви, че британската полиция все още не може да потвърди, че 39-те човека, намерени мъртви в камион в Англия, са китайски граждани, предаде БТА, позовавайки се на Ройтерс.\n\n\r\nКомюникето с вчерашна дата е публикувано на сайта на посолството. Генералният консул на Китай Тун СюеЦзюан, който ръководи китайския екип, заминал за мястото, където бе намерен камионът, призова полицията възможно най-бързо да открие истината, предаде Асошиейтед прес.\r\nБританската полиция каза вчера, че се смята, че жертвите са китайски граждани, но добави, че процесът на установяване на самоличността им ще е дълъг и сложен.", "date": "2019.10.25", "title": "Не е сигурно, че телата в камиона-ковчег са само на китайци"}
{"url": "https://www.dnes.bg/akoshtete-vqrvaite/2019/10/25/liubovniiat-vi-horoskop-za-noemvri.427283", "text": "Ноември идва наситен с много емоции. В любовта няма да липсват и отрицателни. Какво ви очаква според зодията, вижте в любовния хороскоп на Az-jenata.bg\r\n\r\nНоември може да се окаже студен за Козирозите по отношение на любовта. Ако копнеете за романтика, ще трябва да поработите върху онези неща, които пречат на взаимното разбиране и емоционалното свързване с половинката ви. Прекалените претенции само ще влошат ситуацията. За семейните предстоят изпитания, но не бива да действат прибързано. Необвързаните да покажат малко повече чувственост и да не позволяват на работата да краде от времето за личен живот.\r\n \r\n\r\nЯрки събития очакват Водолеите. Просто погледнете на всичко не през призмата на илюзиите, а реалистично. Не се колебайте при взимането на решения. Поставете работата на заден план, за да създадете силна любовна връзка. Звездите ви съветват да обърнете внимание на въпросите, свързани с недвижимите имоти и наследството. Възможно е да се наложи бързо да реагирате в тази посока. Дори и малките кавги може да се окажат основа за големи проблеми, ако не сте готови на компромиси.\r\n                    \n                    \n                \n                \n                \n                Самотните ще имат шанс за нов любовен роман, но не бива да бездействат.\r\n", "date": "2019.10.25", "title": "Любовният ви хороскоп за ноември"}
{"url": "https://www.dnes.bg/stranata/2019/10/25/treti-den-bez-sleda-ot-malkoto-dete-ot-s-nikolaevo.427320", "text": "Трети ден издирват 18-месечното бебе, което изчезна в стражишкото село Николаево. В търсенето му се включиха повече от 100 души - униформени и цивилни. През целия ден вчера бяха обхождани дерета и изоставени сгради, съобщава bTV.\r\nПроверени бяха кладенци и водоеми. В тъмната част на денонощието районът се обхожда и с термокамери.\r\nМомченцето е в неизвестност от вторник вечерта. Още вчера полицията поиска съдействие и от гражданите за сведения, които да помогнат за намирането на детето.\n\n\r\nПред БНТ родителите обясниха, че оставили детето си за десетина минути в двора, докато приготвяли в къщата банята за къпане. След като не го открили веднага подали сигнал на телефон 112. На място пристигнали екипи на жандармерията и полицията. \n                    \n                    \n                \n                \n                \n                \r\n Родителите на момченцето, както и хора от Николаево, подозират, че то може да е отвлечено. По случая е образувано досъдебно производство за неупражнен контрол и неположени грижи за дете.\n\r\n ", "date": "2019.10.25", "title": "Трети ден без следа от малкото дете от с. Николаево"}
{"url": "https://www.dnes.bg/muzika/2019/10/25/vasil-naidenov-za-katastrofata-tejka-beshe-minahme-metyr.427322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Васил Найденов е добре след катастрофата на магистрала \"Тракия\". \r\n\r\nПевецът е прегледан в болницата в Казанлък. След инцидента той се оплака от болки в коляното, но лекарите са установили, че няма пукнати кости. \n\r\n\r\nЗвездата на българската естрада катастрофира вчера на 46-ия километър в посока Бургас, автомобилът му се е ударил в колата пред него. \r\n\r\nВасил Найденов каза, че катастрофата не е била лека, а след инцидента колегата му е с пукнато ребро.\r\n\r\n\"В болницата казаха, че не съм пукнал краката, но съм имал проблеми. Колегата ми е със спукано ребро. Но при такава силна катастрофа минахме метър. Колата до половината я няма, бая силна беше катастрофата. Краката ме боляха, не ми беше до уплаха\", обясни певецът пред  Bulgaria ON AIR.\r\n \r\n ", "date": "2019.10.25", "title": "Васил Найденов за катастрофата: Тежка беше, минахме метър!"}
{"url": "https://www.dnes.bg/mestni-izbori-19/2019/10/25/borisov-razhojdash-se-po-orlov-most-i-govorish-za-vyrhovenstvo-na-zakona.427329", "text": "Бойко Борисов коментира блокадата на Орлов мост, която буквално парализира вчера столицата, а движението бе пуснато тази сутрин.\n\r\n\"Не може да се разхождаш по Орлов мост и да говориш за върховенство на закона. Има 2 милиона души, които не са съгласни с това. Осигурили са им трасе, за да стигнат до президентството, където да си протестират\", каза премиерът пред Нова тв. Такава демонстрация се очаква в петъчния ден, когато държавният глава Румен Радев може да подпише указа за назначаването на Гешев.\r\n\n                    \n                    \n                \n                \n                \n                \r\nПо думите му, ако са били издигнали и друг кандидат за нов главен прокурор, освен Гешев, е щяло да бъде лицемерно. \n\r\n\"Обществото щеше ли да вярва на партиен кандидат?\", попита Борисов. Той бе категоричен, че не е искал да посочва човек, на когото няма доверие.\n\nНа финала на предизборната кампания за местни избори, Борисов я определи като \"най-евтината\".\n\r\n\"Похарчили сме толкова, колкото законът позволява – в рамките на субсидията и по банков път. Дарения не приемаме и не сме приемали\", каза премиерът. Той каза още, че до момента в рамките на кампанията преди местния вот не е чул лъжа, която силно да го е засегнала.\n\r\nБорисов отхвърли възможността кандидатът на ГЕРБ за кмет на София – Йорданка Фандъкова, да не стигне до евентуален балотаж, но на много места ще има втори тур.\n\r\n\"Това е демокрация. Това е хубаво, защото пък на много места е и ГЕРБ. И освен видимите резултати, които са безспорни – в партията има и хора, с които се разделяме. С едни се разделих, с други предстои да се разделя\", заяви Бойко Борисов и допълни, че Цветан Цветанов не пречи на местните структури по места. \n\r\nПремиерът заяви категорично, че ТЕЦ Варна не е пример за обвързаност между ГЕРБ и ДПС. \n\r\n\"Каква е тази обвързаност? Става дума за енергетиката. Нека всеки си гледа работата\".\n\r\nТой заяви, че за него най-важно е ГЕРБ да е първа политическа сила и след местните избори. Партията му обаче ще действа безкомпромисно към кметовете, \"действащи като дерибеи\", и даде пример с градоначалника на Ямбол.\n\r\nЛидерът на ГЕРБ призна, че може да има и умора в обществото от неговата партия.\n\r\n\"Нормално е да омръзнем. Но това е като собствена жена или мъж – омръзва ти за момент, но после си казваш: \"По-добро от това няма\".", "date": "2019.10.25", "title": "Борисов: Разхождаш се по Орлов мост и говориш за върховенство на закона?"}
{"url": "https://www.dnes.bg/obshtestvo/2019/10/25/bivsh-chlen-na-vss-niama-prichina-ukazyt-za-geshev-da-ne-byde-podpisan.427328", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС  \"20\" гласа за и \"4\" против пленумът на ВСС избра Иван Гешев за нов главен прокурор. Веднага след гласуването се заговори дали президентът Румен Радев ще подпише указа за назначаването на Гешев, посъветван от колегата си президента Росен Плевнелиев да не го прави.\r\nПроцедурата е такава, че ако изборът на Иван Гешев бъде върнат от държавния глава, следва неговата номинация да се подложи отново на гласуване. При повторно гласуване и избиране на Гешев за главен прокурор президентът е длъжен да издаде указ за назначаването му. \n\n\n\n\"Считам този апел на президента Плевнелиев за недопустим и незаконосъобразен. Изцяло в правомощията на настоящия държавен глава е да направи преценка дали да подпише такъв указ. Няма основания указ да не бъде подписан\", коментира Ясен Тодоров - бивш член на ВСС, в момента следовател от Националната следствена служба в \"България сутрин\".\n                    \n                    \n                \n                \n                \n                \r\nТодоров обясни, че би било добре указът да бъде подписан навреме или ако бъде върната процедурата на ВСС, да е в срок преди 10 януари, когато изтича мандатът на настоящия главен прокурор, за да не остава държавата без върховен обвинител.\n\r\n\"Факт е, че карирерата на г-н Гешев е последователна и това е първи такъв случай в историята на България след демократичните промени. Човек, тръгнал от най-ниското ниво, служител на МВР, станал заместник-главвен прокурор, става главен прокурор, което е много добър пример и стимул за всички млади хора, които стават магистрати\", .\n\r\nНа въпроса кой се страхува от избора на Иван Гешев, бившият член на ВСС беше категоричен:\n\r\n\"Страхуват се тези, които са подсъдими, кандидати за подсъдими или са обвиняеми. Защото работата на Прокуратурата е да защитава законните интереси на гражданите и тези, които ги нарушават да влизат в затвора\",  допълни Ясен Тодоров.", "date": "2019.10.25", "title": "Бивш член на ВСС: Няма причина указът за Гешев да не бъде подписан"}
{"url": "https://www.dnes.bg/usa/2019/10/25/srybski-pechat-amerika-ima-tri-celi-v-syrbiia.427330", "text": "Америка има три цели в Сърбия. Вашингтон желае да изтръгне Западните Балкани от обятията на Русия, да въвлече страните от региона в НАТО и да накара Белград и Прищина да поставят печат на международното признаване на Косово, пише сръбското издание пише \"Вечерне новости\".\n\r\nВестникът посочва, че за постигането на тези цели Вашингтон подготвя цял \"арсенал\" от нови изнудвания, насочени преди всичко срещу Сърбия. За тази стратегия говори и Матю Палмър, специален представител на САЩ за Западните Балкани, който в сряда заяви в Сената, че нормализацията на отношенията между Белград и Прищина е сред приоритетите на САЩ на Балканите, пише изданието, цитирано от БТА.\n\r\n\"Метла 2020\" ще се нарича движението, което ще формират Демократическата партия на Сърбия и няколко коалиционни партньори за предстоящите парламентарни избори, съобщава в. \"Блиц\". Необичайното име вече е регистрирано официално. Според \"Блиц\" Демократическата партия на Сърбия е взела окончателно решение да участва в изборите. Лидерът на партията Милош Йованович заяви, че новото движение ще обедини хора, които мислят, че е нужна пълна промяна на системата.\r\n ", "date": "2019.10.25", "title": "Сръбски печат: Америка има три цели в Сърбия"}
{"url": "https://www.dnes.bg/video-prognoza/2019/10/25/prez-uikenda-otnovo-ni-ochakvat-topli-dni-posle-zahlajdane.427317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         През последните дни на месеца ни очаква захлаждане. Температурите в края на следващата седмица ще паднат драстично. С идването на ноември ще приветстваме и хладното време, сигурни валежи от дъжд, а на места дори и сняг. \n\r\nДнес в повечето райони на страната ще остане слънчево. Сутринта на места в низините ще има мъгли и ниски облаци, по-трайни по Дунава и Черноморието. \n\r\nМаксималните температури са от 21 до 26 градуса. Това прогнозира синоптикът на Владимира Илиева.\n\r\nНад Черноморието през по-голямата част на деня ще бъде предимно облачно и с намалена видимост. Временно разкъсване на облаците ще има в следобедните часове. Ще духа слаб вятър от изток-югоизток. Температурата на въздуха ще бъде от 18 до 21 градуса. Вълнението ще бъде слабо. \n                \n                \n                \r\nНад планините ще остане все така слънчево. Вятърът ще бъде слаб от югозапад. Температурата на височина 2500 м. ще достига 11 градуса, а на 1500 метра – 16-17. Възползвайте се от последните дни, подходящи за разходки и туризъм. \n\r\nВ събота, след сутрешните мъгли и ниски облаци, следобедът ще бъде слънчев и топъл. В неделя и в понеделник слънчевото време ще продължи. \n\r\nДневните температури ще се задържат с 5-8 градуса над обичайните за края на октомври, достигайки 22-27 градуса. Във вторник ще остане все още топло, но вятърът ще се усилва и ще има повече облаци.", "date": "2019.10.25", "title": "През уикенда отново ни очакват топли дни, после - захлаждане"}
{"url": "https://www.dnes.bg/obshtestvo/2019/10/25/da-pomognem-na-koki-da-raste-zdrav-speshno-triabvat-7500-lv.427339", "text": "Състоянието на Калоян Казаков от Шумен значително се подобри след втората вливка на стволови клетки, съобщи майката на детето Наталия Казакова.\n\r\nПо думите й детето е напреднало по отношение на разбирането, което е било огромен проблем при него. Освен това, на база лечението до сега, диагнозата му вторичен недоимък на лактазата, нецелиакична глутеновата непоносимост и детски аутизъм вече е отпаднала и от март месец т.г. той е с нова диагноза: разстройство на експресивната реч. Това означава, че все още има забавяне в развитието и лечението и терапиите продължават.\n\r\nДо 20 октомври семейството трябваше да преведе сумата от 16 000$ към болницата за третото вливане на стволови клетки, като веднага след това ще започне и приемът на имуностимулатор, който струва около 4000 €. Сумата не бе събрана, но от болницата са дали отстрочка до 31 октомври.\n                    \n                    \n                \n                \n                \n                \r\nОстават 7500 лв., нека помогнем на Коки да расте здрав!\n\r\nОсвен това всекидневните терапии продължават, като детето посещава логопед, психолог, специален педагог, барокамера, плуване и електростимулация.\n\r\nТерапиите спомагат за още по-бързото му възстановяване, но месечно струват над 3000 лв.\n\r\n\"Всички тези суми са непосилни за нас и не можем да се справим без подкрепата на дарители. Молим ви, нека довършим тази битка, нека Коко бъде самостоятелен. Разходите са огромни, но, за щастие, резултатите са налице\", споделя Наталия Казакова.\n\r\nВсеки, който има желание да помогне, може да го направи на специализираната , чрез Чрез PayPal – help_koko@abv.bg и на дарителската сметка:\n\r\nIBAN:BG89PRCB92301049318117\r\nBIC: PRCBBGSF\r\nПроКредит Банк\r\nКалоян Пейчев Казаков", "date": "2019.10.25", "title": "Да помогнем на Коки да расте здрав, спешно трябват 7500 лв."}
{"url": "https://www.dnes.bg/akoshtete-vqrvaite/2019/10/25/tiineidjyrite-koito-ne-spiat-dostatychno-ne-polzvat-prezervativ.427239", "text": "Тийнейджърите, които са изморени и не спят достатъчно, по-често правят секс, без да използват предпазни средства, показва ново проучване. То е проведено от агенцията \"RAND Corp.\", а резултатите са публикувани в научното списание \"Health Psychology\".\r\nОт 2013 г. до 2017 г. са били разпитани 1 850 тийнейджъри от Калифорния. През 2013 г., когато започнало изследването, те са били на 16 години, а когато завършило - на 20 г. Било установено, че за тийнейджърите, които не спали достатъчно през седмицата, било 2 пъти по-вероятно да не внимават, когато правят секс - или не използвали презервативи, или правили секс само заради въздействието на алкохол или наркотици.\r\n \r\n\"Тийнейджърите, които спят малко през учебни дни (около 6 часа и 20 минути на нощ) и спят малко и през уикенда (около 7 часа и 47 минути), не са си набавили нужното количество сън по време на учебната седмица и не са наваксвали през уикенда, затова винаги са били недоспали и уморени. Недостатъчният сън може да увеличи рисковете при правенето на секс\", казва авторът на проучването.\r\n \r\n", "date": "2019.10.25", "title": "Тийнейджърите, които не спят достатъчно, не ползват презерватив"}
{"url": "https://www.dnes.bg/stranata/2019/10/25/nesebyr-na-protest-v-zashtita-na-arestuvaniia-kmet.427301", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Несебър в четвъртък се проведе шествие в подкрепа на арестувания кмет на града и независим кандидат за нов мандат - Николай Димитров. \n\nПротестът блокира провлака към Стария град. Жителите на общината не вярват на обвиненията, че Николай Димитров е замесен в схема за купуване на гласове.\r\n\r\nНа протеста беше обяснено, че Димитров не е заличен от избирателните списъци, както и останалите четирима обвинени и за тях може да се гласува.\r\n", "date": "2019.10.25", "title": "Несебър на протест в защита на арестувания кмет"}
{"url": "https://www.dnes.bg/obshtestvo/2019/10/25/antonii-gylybov-monitoringoviiat-mehanizym-otdavna-e-izgubil-smisyl.427300", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕК почти свали мониторинга над правосъдието и вътрешните работи, с което предизвика бурни и противоречиви реакции в обществото. Политологът Антоний Гълъбов коментира темата в предаването \"Видимо и невидимо\".\n\r\n\"По отношение на мониторинговия механизъм - ясно е, че той много отдавна беше изгубил смисъл, ясно е, че ние някак терапевтично го преведохме - \"Механизъм за сътрудничество и проверка\". Не. Той се казва \"Механизъм за сътрудничество и верификация\". Това идва от \"веритас\", от истина, удостоверяване на истинността на това, което България и Румъния твърдяха за процесите в съдебната власт и в сферата на сигурността.\r\n                    \n                    \n                \n                \n                \n                Ясно е, че становището на Европейската комисия в момента е, че ние сме изпълнили техните препоръки. Това не означава, че ние сме изградили устойчива и предвидима система. Не, ние сме отговорили на онези административно определени препоръки, които сме получили. Другият въпрос е отношението към Румъния. Румъния има проблем. В момента отделянето ѝ и изваждането ѝ от тази група от две страни не е добро решение\".\n\r\n\r\nИ още! Какви процеси текат в ЕС и докъде ще доведат те? По време на комунизма в СССР бе популярна пословицата „ Кокошката не е птица и България не е чужбина“? Валидна ли е тя и днес? Да очакваме ли ново, по-добро управление на местните избори?", "date": "2019.10.25", "title": "Антоний Гълъбов: Мониторинговият механизъм отдавна е изгубил смисъл!"}
{"url": "https://www.dnes.bg/mestni-izbori-19/2019/10/25/policai-na-vseki-metyr-za-vota-paziat-i-biuletinite-pri-raznasianeto-im.427307", "text": "14 000 полицаи ще следят за сигурността в деня на изборите на 27 октомври. Органите на реда имат задачата да следят не само за осигуряване на спокойното протичане на вота, но и за охраната на бюлетините при разнасянето им, както и за обезпечаването на самите секции, пише \"Монитор\". \n\n\n\r\nВ София освен избирателни комисии ще се охранява и общинската избирателна комисия, която ще приема протоколите в зала „Арена Армеец”. Именно там ще се намират трите приемателни пункта, въпреки че ЦИК препоръча те да са на различни места. В столицата 170 патрулни коли ще ескортира бусовете с протоколи и бюлетините от секциите до зала „Арена Армеец”.\n                    \n                    \n                \n                \n                \n                \r\nВсе още не е ясен броят на полицаите, които ще охраняват залата, но е ясно, че входът към нея ще бъде само един.\n\r\nВ подготовката на изборите от МВР са извършили обследвания на печатниците за бюлетините. Те са 3 в София, една в Пловдив и една в Плевен. \n\r\n„Във всичко области и места, където се съхраняват изборните книжа и бюлетини, има денонощна полицейска охрана\", увери инспектор Красимира Стоядинова от СДВР. Специален щаб в МВР ще следи за пресичане на всички опити за купуване на гласове. До настоящия момент има 365 сигнала за нарушение на изборния процес, 31 са образуваните производства, 11 са задържаните лица, написани са 4 акта”, заяви на свой ред зам.- шефът на Националната полиция старши комисар Тодор Гребенаров. \n\r\nХората, които са с изтекла, изгубена или изчезнала лична карта, ще могат да гласуват в изборния ден със специално удостоверение, като бюрата на МВР за издаването на този документ ще работят в събота и в неделя. Тези удостоверения обаче ще важат само през изборния ден, за да могат да упражнят правото си на глас, но не и за балотажа на 3 ноември. За тогава трябва да се издадат нови. До този момент са издадени над 61 000 лични карти, а от 22 до 23 октомври са издадени общо 321 удостоверения. Пожарната вече е издала предписания на комисиите как да обезопасят изборния ден, като са проверени 5145 обекта. Секциите в страната са 11 886, а тези с подвижна урна 181.\n\r\nНад 2100 са регистрираните в ЦИК наблюдатели, които ще следят за грешки и нарушения на изборите. \n\r\nМеждународните организации са две – от общинския офис в естонската столица Талин и от ПАЧИС. Българските НПО -та които ще имат свои представители са общо 13. От ЦИК напомниха, че в деня на изборите камерите в школата ще бъдат изключени от 7.00 до 20.00 часа, както на първи, така и на втори тур. \n\r\nСлед изборите общините трябва да предадат списъците в ГРАО, които пък да проверят дали някой не е гласувал в нарушение на закона – два или повече пъти. Жалбите от началото на кампанията са 252, а сигналите 87. Общият брой на избирателите е м алко над 6,227 млн. Души, чужденците от ЕС с право на глас и с адрес у нас са 770. Кандидатите, които се борят за местната власт са общо 36 251. Най-голямата листа за общински съветници е в София, следвана от Пловдив, Благоевград и Шумен.\n\r\nЗабраняват лова на дивеч в деня на вота в неделя, съобщава БНР. Заповедта е на директора на Агенцията по горите и вече е изпратена до ловните дружини.В районите, където няма избран кмет на първи тур, забраната ще бъде в сила и за деня на балотажа, 3 ноември.\n\r\nПо традиция ловът се забранява в изборния ден, за да се предотвратят инциденти по време на ловните излети. От Националното ловно-рибарско сдружение обаче уточняват, че в заповедта е посочено единствено, че няма да се утвърждават графици за групов лов. Според тях това би трябвало да означава, че притежателите на разрешителни за индивидуален лов могат да отстрелват разрешените за сезона видове. Инициативният комитет за защита правата на българските ловци настоява това да се запише изрично в писмото до горските. \n\r\nОсвен това членовете на комитета са на мнение, че заповедта не е достатъчно ясна и настояват да се уточни, че забраната за ловуване в цялата страна ще е в сила само за изборния ден - 27 октомври, а за 3 ноември там, където няма да се провежда балотаж, да се направи допълнителен график и в тези райони да се ловува.", "date": "2019.10.25", "title": "Полицай на всеки метър за вота, пазят и бюлетините при разнасянето им"}
{"url": "https://www.dnes.bg/top-novini/2019/10/25/benzinyt-na-rodniia-pazar-evtin-za-standarta-v-es-skyp-za-nas.427308", "text": "Велико Търново, Пловдив и Русе са с най-евтините горива у нас, показа справка на “Труд” в специализирания сайт за цените на бензина и дизела в страната Fuelo.net. Вчера трите града оглавиха класацията на областите с най-ниски цени на горивата в България. В момента средните цени за страната са 2,23 лв. за литър бензин, 2,28 лв./л за дизел и 0,92 лв./л за пропан-бутан.\n\r\nСъс 7 стотинки е по-ниска цената на нафтата на бензиностанциите във Велико Търново (2,21 лв./л), спрямо средната за страната. Литър бензин в града пък е с 6 ст. по-евтин и струва 2,17 лв. за литър. Пропан-бутанът във Велико Търново се продава по 0,87 лв. за литър, или с 5 ст. по-малко спрямо средната цена за страната.\n                \n                \n                \r\nВ Пловдив литър бензин струва 2,18 лв. (-5 ст.), дизелът се продава по 2,22 лв./л (-6 ст.), а пропан-бутанът – по 0,86 лв. (-6 ст.). В Русе горивата струват 2,18 лв. за литър бензин (-5 ст.), 2,22 лв./л дизел или със 6 ст. по-евтино от средното ниво, и 0,88 лв./л за пропан-бутан (-4 ст.).\n\r\nСтолицата е на 12-то място в класацията с цени от 2,22 лв./л бензин (-1 ст.), 2,27 лв. за литър нафта (-1 стотинка), а пропан-бутанът се продава по бензиностанциите по 0,92 лв./л. Най-скъпи са горивата в Кюстендил с надценка над средните цени съответно от 2 ст. при бензина, който се продава по 2,25 лв./л, с 4 ст. при нафтата (2,32 лв. за литър), и с цели 5 стотинки по-скъпо при пропан-бутана (0,97 лв. за литър).\n\r\nВ класацията на страните от ЕС с най-евтините горивата България се нарежда на четвърто място. На първо място в класацията е Кипър с цени от 2,11 лв./л бензин и 2,29 лв./л дизел. Второто място е за Литва, където цените на горивата са съответно 2,19 лв./л и 2,10 лв./л. Полша се нарежда на трето място с цени от 2,22 лв./л бензин, 2,24 лв./л дизел и 0,91 лв./л пропан-бутан.", "date": "2019.10.25", "title": "Бензинът на родния пазар -  евтин за стандарта в ЕС, скъп за нас"}
{"url": "https://www.dnes.bg/usa/2019/10/25/nad-40-000-dushi-sa-evakuirani-zaradi-pojari-v-sasht.427309", "text": "Американските власти наредиха евакуация на най-малко 40 000 души, след като разпалвани от вятъра горски пожари приближиха околностите на Лос Анджелис, предаде Асошиейтед прес, цитирана от БТА.\n\r\nНяколко къщи са изгорели в четвъртък, след като два пожара, подхранвани от силни ветрове, изпепелиха сухи храсталаци в района на град Санта Кларита. Не се съобщава за пострадали хора.\n\r\nНачалникът на противопожарната служба в окръг Лос Анджелис каза, че нито един от пожарите не е овладян. \n\r\nВластите са прекъснали движението по междущатска магистрала 5, която свързва Лос Анджелис със северните райони.\n\r\nОгънят се разпалва от топъл вятър, който според синоптиците ще се засили до скорост 112 км/ч.\n                    \n                    \n                \n                \n                \n                \r\nМеждувременно компания Пасифик газ енд илектрик (PG&E) съобщи, че нейна предавателна кула е паднала в близост до пожара в окръг Сонома, Северна Калифорния, предадоха Ройтерс и АП. От компанията посочиха, че е рано да се каже дали това е предизвикало горския пожар в района. Енергийната компания съобщи на държавния регулатор, че е научила за рухването на предавателната кула в Гейзервил в сряда вечерта. Минути по-късно там избухна горски пожар, отбелязва АП. Пасифик газ енд илектрик и още две компании спряха с превантивна цел електроподаването на хиляди абонати, но предавателните линии не са прекъснати, посочва агенцията.\n\r\nПри горските пожари в Калифорния през ноември 2018 г. бе установено, че бедствието е предизвикано от неизправност по линията на Пасифик газ енд илектрик в района на град Пулга. Компанията се съгласи да плати глоба от един милиард долара.", "date": "2019.10.25", "title": "Над 40 000 души са евакуирани заради пожари в САЩ"}
{"url": "https://www.dnes.bg/politika/2019/10/25/poslanik-raikov-obsydi-s-kralicata-tragediiata-s-39-imata-v-kamiona.427323", "text": "\n\r\nПосланикът на Република България във Великобритания Марин Райков връчи акредитивните си писма на кралица Елизабет II в Бъкингамския дворец на 24 октомври 2019 г.\n\r\nПосланик Райков има възможността да проведе самостоятелен разговор с кралица Елизабет II. \n\r\nОсвен въпроса за отличните двустранни отношения и други протоколни теми по желание на кралицата българският посланик и Елизабет II обмениха виждания за трагедията с 39-те китайски граждани, намерени мъртви в камион и с българска регистрация, собственост на ирландски гражданин, в Есекс, съобщи МВнР. \n\n\n\n\r\n                    \n                    \n                \n                \n                \n                Посланик Райков подчерта липсата на каквато и да било връзка на български граждани към този случай, а също така изрази своята благодарност за перфектното сътрудничество между британската полиция и българското МВР още в първите часове след разкриването й. \n\r\nЗасегната бе и темата за добрата интеграция на българските граждани, живеещи и работещи в Обединеното кралство.\n\r\nВръчването на акредитивните писма във Великобритания е специална церемония, пропита от множество местни традиции. В началото маршалът на дипломатическия корпус Алистър Харисън съпроводи до Бъкингамския дворец българския посланик и неговата съпруга, както и четирима дипломати от екипа на посолството с държавни каляски, предоставени от Бъкингамския дворец.  Кортежът пропътува разстоянието от Посолството на Република България до Бъкингамския дворец, минавайки през арката на Уелингтън.\n\r\nНа връщане от Бъкингамския дворец  делегацията бе придружена до българското посолството, където се проведе традиционен прием  под домакинството на посланика. Той прие свои колеги – ръководители на мисии, приятели на България и служители на посолството. \n\r\nКакто повелява традицията, преди да започне приемът, посланикът отдели няколко минути, за да благодари и почерпи не само кочияшите, но също така и кралските коне, които получиха свежа награда – български биоябълки и моркови. \n\r\nПоследвалият прием бе открит с приветствие на посланик Райков и със слово на директора на протокола и заместник-маршал на дипломатическия корпус  Нийл Холанд. Двамата вдигнаха тост за здравето на държавните глави, приятелството и благоденствието на България и Великобритания.\n\r\n ", "date": "2019.10.25", "title": "Посланик Райков обсъди с кралицата трагедията с 39-имата в камиона"}
{"url": "https://www.dnes.bg/stranata/2019/10/25/smeniame-strelkite-na-chasovnika-okolo-sedmica-se-adaptirame.427324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В неделя местим стрелките на часовника с един час назад. Ще спим с час повече, а навън ще се стъмва по-рано. Смяната на лятното часово време с астрономическото или зимно, е въведена преди много години с цел да се намалят икономическите разходи и потреблението на електроенергия. Европа вече обмисля да се премахне този механизъм, но страните още не могат да се разберат на кой час е най-добре да останат.\n\r\nЩе трябва обаче отново да променим навиците си. Как най-лесно да настроим биологичния си часовник и може ли смяната да се отрази на настроението и съня ни? \n\r\n\"Смяната към астрономическо време не се отразява кой знае колко лошо на хората. Обикновено по-трудно понасят другата смяна, когато сънят намалява. Една седмица е нормалното време за адаптация. Ако човек не се адаптира за седмица, значи има проблем и трябва да потърси помощ\", обясни д-р Николай Михнев, невролог от \"Аджибадем Сити клиник болница Токуда\".\r\n                    \n                    \n                \n                \n                \n                Събуждане през нощта в нетипични часове, функционирането на съня е  най-честата причина, да сме сигурни, че все още не сме се адаптирали към  новото време.\n\r\nСред сигналите за проблеми той посочи събуждане в нетипични часове през нощта. Не трябва обаче да приемаме медикаменти, а постепенно да се адаптираме, подчерта специалистът в студиото на \"България сутрин\".\n\r\n\"Сезоните пролет и есен са по-трудни за хората, които имат проблеми със съня. Това най-често е свързано със слънцегреенето. Голяма част от хормоните се синтезират в зависимост от слънчевата светлина. Доказано е, че тази смяна с един час назад не е вредна. При другата смяна хората са по-сънливи. Няма как заради смяната на часа човек да получи инсулт или инфаркт\", каза още д-р Михнев пред . \n\r\nПо думите му няма как да изпаднем в депресия заради смяната на часа. А безсънието започва постепенно или след емоционален стрес. Тогава се будим многократно и не спим пълноценно. Безсънието пък може да бъде симптом за много заболявания, стана ясно още от думите на невролога.\n\r\n\"Вечер използвам телефона като книга, но не трябва да бъде нещо възбуждащо, което да ни е твърде интересно. Не трябва да се спортува вечер, защото се отделя голямо количество адреналин и кортизол, след което човек трудно заспива. Много е важно човек да не се приспива с алкохол, защото будува през втората половина на нощта\", разясни д-р Михнев.", "date": "2019.10.25", "title": "Сменяме стрелките на часовника: Около седмица се адаптираме"}
{"url": "https://www.dnes.bg/notifikacii/2019/10/25/zemetresenie-s-magnitud-4-4-razliulia-iujna-italiia.427343", "text": "Земен трус с магнитуд 4,4 беше регистриран днес край брега на южния италиански регион Калабрия, но няма пострадали и не са причинени щети, сочат първите данни, предаде ДПА.\r\n\r\nТрусът е станал в 6.31 ч. тази сутрин, а епицентърът му е бил в морето, на дълбочина 11 километра, край град Скалеа на западния бряг на Калабрия, съобщи италианският геофизичен институт INGV.\r\n\r\n\"Трусът беше усетен от населението, но няма данни за ранени хора и пострадали обекти\", съобщи италианската агенция за гражданска защита.\r\n\r\n/БТА/\r\n ", "date": "2019.10.25", "title": "Земетресение с магнитуд 4,4 разлюля Южна Италия"}
{"url": "https://www.dnes.bg/kino/2019/10/25/irina-mejdu-pernik-i-sofiia.427087", "text": "\n Човешкото у всеки, колкото и дълбоко на пръв поглед да е скрито и без значение от потеклото и мястото на живеене  изследва режисьорът Надежда Косева с пълнометражния си дебют \"Ирина\".\r\nИсторията е ситуирана между Перник и София. В бедна къща в миньорския град живее героинята (Мартина Апостолова) със своя съпруг (Христо Ушев) и невръстното им дете. Сивотата около дома им е всекидневна гледка, контрастираща на природните пейзажи в близките околности. Още по-тъмно става, когато в незаконно изкопана мина в двора им, мъжът на Ирина претърпява инцидент.\r\nИ докато героинята се опитва да намери виновника за трагедията, се налага и да събере емоциите си и да не им обръща внимание с идеята да оцелее семейството.\r\n                    \n                    \n                \n                \n                \n                Косева проследява героинята безпристрастно. Оставя ни да извървим маршрутите й, лъкатушещи сред дребните й прегрешения, редки усмивки и неспирна мисъл за близките. Физическото оцеляване се оказва по-лесно, трудно е духовното.\r\nКомфортен и бляскав е отразен живота в столицата. Хората там изпитват други липси, които именно срещат персонажите на Ирини Жамбонас и Александър Косев с героинята Ирина. Раздробен е дискомфортът в отношенията между тримата. Но разделението не е просто на бедни и богати и всеки стопява границите един към друг по различен начин, при нелеки ситуации.\r\nНадежда Косева деликатно се залавя със сложни теми като сурогатното майчинство, бедността, без да лишава персонажите от човещина, вглъбеност и емоционална дълбочина. Фокусира вниманието ни върху жената и ролята й като майка, сестра, съпруга, непозната. Животът между двата града - Перник и София е като метафора на разделението в обществото, където обаче всеки преживява своите малки, но лични драми.\r\nБогат на атмосфера и пестелив на диалог, \"Ирина\" ни повежда в контрастите на живота, където  нищо не е черно-бяло. Всеки от персонажите си носи своята колебливост, противоречивост, вина и същевременно надежда за щастие.\r\n\"Ирина\" спечели множество награди на международни фестивали, сред които \"Златна роза\" '18 – Най-добър дебют, най-добра актриса (Мартина Апостолова), награда на СБФД Котбус '18 – Най-добър дебютен филм, най-добра актриса (Мартина Апостолова) Тирана '18 – \"Златен бухал\" за най-добър филм Варшава '18 – Наградата на Екуменическото жури, Специалната награда на журито за Мартина Апостолова.\r\nУ нас тръгва в киносалоните от 25 октомври.", "date": "2019.10.25", "title": "\"Ирина\" - между Перник и София"}
{"url": "https://www.dnes.bg/stranata/2019/10/25/19-godishna-jena-padna-v-propast-i-zagina-na-miasto.427344", "text": "19-годишна жена загина при жестока катастрофа на международния път за Гърция край кърджалийското село Загорско.\n Инцидентът е станал около 7 часа тази сутрин. Автомобилът е излязъл от пътното платно и е паднал в пропаст. Все едно не са ясни причините за катастрофата. Районът на село Загорско е известен като отсечката на смъртта. Това е четвъртата катастрофа със загинал от началото на тази година, пише \".\r\n\n                    \n                    \n                \n                \n                \n                \r\nВ средата на април край Загорско стана катастрофа с участието на лидера на партия ДОСТ Лютви Местан, при която загина 6-месечно бебе.\n\r\nПрез юли в същия район смъртоносно беше прегазен глухоням велосипедист. На няколко километра от мястото през август при четворна катастрофа загина и млада жена.", "date": "2019.10.25", "title": "19-годишна жена падна в пропаст и загина на място "}
{"url": "https://www.dnes.bg/mestni-izbori-19/2019/10/25/izbori-i-politici-no-prez-pogleda-na-karikaturistite.427345", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупа столични карикатуристи всяка седмица се събират на маса, за да разискват актуалните теми. Местните избори, разбира се, в момента са една от тях.\n\r\n, че най-приятна за рисуване му е Мая Манолова, а Ангел Джамбазки бил навсякъде и най-вероятно щял да поиска да стане и император. По думите му настоящият кмет Йорданка Фандъкова също е много благодатна за рисуване.\n\r\n\"Интересите са големи, а нищо не става. Роден съм на бул. \"Витоша\" и ми е много мъчно като ходя по тази улица, която е просто съсипана\", коментира друг столичен карикатурист.\n                    \n                    \n                \n                \n                \n                \r\nИнтерес за творците представляват и общинските съветници, които влизали \"мазничко\" и го \"раздавали инкогнито\". Криели се зад гърбовете на известните хора, което не било справедливо.\n\r\n", "date": "2019.10.25", "title": "Избори и политици, но през погледа на карикатуристите"}
{"url": "https://www.dnes.bg/notifikacii/2019/10/25/jertvite-ot-kamiona-v-eseks-zaradi-granichniia-kontrol.427332", "text": "Трагедията с 39-имата мъртви мигранти, открити в камион край Лондон, и днес продължава да е една от основните теми в британските издания.\n\r\nВ. \"Таймс\" се спира на обстоятелството, че полицията и пристанищните власти не са реагирали на многократните сигнали на местни жители за очевиден трафик на хора край доковете, където в контейнер бяха открити мъртвите мигранти. \n\r\nВестникът съобщава, че хора от околността са съобщавали за намерени захвърлени паспорти и са забелязвали как мигранти са сваляни от транспортни контейнери и прехвърляни в междуградски автобуси и микробуси. В един случай дори бил видян бос мигрант, който молел да му дадат обувки.\n\r\nЛондонският в. \"Гардиън\" извежда в заглавие, че жертвите от камиона в Есекс повдигат твърде много въпроси, но важното е да бъдат зададени тези, които трябва.\n                \n                \n                \r\nАвторът, който е експерт по миграцията в Европа, изтъква, че подобни трагедии не се случват поради липсата на граничен контрол - те са цената, плащана заради него. Нашите политици продължават да хранят илюзията, че миграцията може да се пуска или спира подобно на кранче, според желанията на гласоподавателите или нуждите на икономиката.\n\n\n\n\r\nРазбира се, миграцията може да бъде моделирана: държавите могат да предлагат на хората стимули за пътуване или могат да поставят бюрократични и физически препятствия, за да ги затруднят. Но както е болезнено очевидно в много части на света в момента, винаги ще има хора, които се чувстват принудени да тръгнат на път, дори рисковете да са смъртоносни. По-строг контрол кара хората да избират по-опасни маршрути и поставя живота им в ръцете на контрабандисти, които може да не ги е грижа за тяхната сигурност или активно да се опитват да се възползват от тях.\n\r\nВеликобритания не преживя бежанска криза по начина, по който това се случи в други части на Европа като цяло, а делът на молби за убежище на практика спадна, пише авторът \"Гардиън\". Именно за това е от решаващо значение да не позволяваме шокът и паниката да ни тласкат към решения, които ще усложнят живота на самите хора, които може да искаме да защитим.\n\r\nВъв връзка със смъртта на хората, открити в Есекс, се задават важни въпроси: кой носи отговорност и как това би могло да се предотврати в бъдеще. \n\r\nПолицията в Есекс започна разследване за убийство и арестува шофьора на камиона. Националната агенция за борба с престъпността съобщи, че работи за идентифициране на организирани престъпни групи, които може да са замесени. \n\r\nНо има поредица други въпроси, които следва да бъдат зададени. Първият е защо хора въобще биха искали да пътуват по този начин: какво ги кара да напуснат домовете си и защо не са искали да спрат другаде? Ако сред мъртвите има бежанци, защо не са могли да осъществят правата си другаде в Европа? Имало ли е сред тях хора, които са имали право да бъдат в Обединеното кралство, но не са можели да дойдат по легални маршрути поради протакане от страна на британското правителство, както то е правило спрямо стотици непридружени деца, оказали се в Европа.\n\r\nА ако не са били бежанци, какво ги е мотивирало да пътуват по този начин в търсене на работа? Голямо ново изследване на програмата за развитие на ООН илюстрира колко комплексни могат да са отговорите: в интервюта с близо 2000 души от Африка, пътували до Европа да търсят работа по някои от най-смъртоносните мигрантски маршрути, над 90 процента от тях казват, че биха го направили отново.\n\r\nЗадавайки тези въпроси, признаваме, че хората, които страдат по границите ни, не са просто пасивни жертви, а хора, които вземат решения и се опитват да запазят контрол върху живота си, подчертава изданието. Едва тогава ще престанем да разглеждаме този въпрос като проблем, който може да бъде пренебрегнат или потулен и ще започнем да говорим за това как бихме могли да реорганизираме нашата система съобразно потребностите на хората.\n\r\n\"Гардиън\" помества и редакционна статия по темата, в която се изтъква, че строгият граничен контрол не е правилният път. Изданието посочва, че е наложителна международна реакция на мигрантската криза и Великобритания трябва да поеме отговорността да участва в този процес. Ако политиката на блокиране на границите означава, че хората са готови да се катерят в хладилни контейнери, за да преминат граница, тогава може би самата политика е част от проблема, смята \"Гардиън\".\n\r\nШокът, който откриването на 39-те тела предизвика в цяла Великобритания, е осезаем. Но не е достатъчно само да кажем, че такова отношение към човешки същества е нетърпимо. Всички ние и нашите правителства трябва да се запитаме дали не носим някаква отговорност за факта, че Великобритания стана последен пристан за камион, пълен с трупове.\n\r\nЗа разлика от \"Гардиън\" в. Индипендънт\" коментира в заглавие, че Великобритания трябва да втвърди позицията си и да покаже по-категорично отношение против незаконното влизане в страната. Ако Великобритания се отнася сериозно към ограничаване на нелегалната имиграция, тя трябва да връща нелегалните мигранти обратно, подчертава \"Индипендънт\".\r\n \r\n/БТА/\r\n ", "date": "2019.10.25", "title": "Жертвите от камиона в Есекс – заради граничния контрол"}
{"url": "https://www.dnes.bg/rusia/2019/10/25/rusiia-prehvyrli-v-siriia-300-voenni-policai-ot-checheniia.427318", "text": "Русия е прехвърлила допълнително в Сирия около 300 военни полицаи от Чечения за изпълнение на специални задачи в 30-километровата зона по турско-сирийската граница, предаде ТАСС, като се позова на днешно съобщение на министерството на отбраната.\n\r\nТАСС съобщава още, че от Ростовска област и от Краснодарския край военнотранспортни самолети докарват в базата Хмеймим в Сирия над 20 бронирани автомобили \"Тигър\" и \"Тайфун-У\".\n\n\n\r\nВоенните скоро ще започнат да изпълняват своите задачи. Министерството на отбраната на Русия посочва, че те ще се грижат за безопасността на населението, ще поддържат реда и ще патрулират в определени райони. \n                    \n                    \n                \n                \n                \n                \r\nВоенните полицаи ще окажат също съдействие по извеждането на подразделенията на кюрдските отряди за самоотбрана заедно с тяхното въоръжение от 30-километровата зона по турско-сирийската граница, пише БТА.\n\r\nМинистерството на отбраната посочва, че в Сирия са пристигнали най-добре подготвените военни, с опит в подобни операции.", "date": "2019.10.25", "title": "Русия прехвърли в Сирия 300 военни полицаи от Чечeния"}
{"url": "https://www.dnes.bg/mish-mash/2019/10/25/da-rabotish-za-richard-bransyn-i-da-se-vyrnesh-u-doma-zaradi-meda.427326", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Емигрантския живот на Мирослав Опрев е кратък, но бурен. Днес той е графичен дизайнер за английска компания и работи от София, но пътят му почва от хотел на гръцкия остров Санторини. \n\r\nВ кариерата си е работил и за милиардера Ричард Брансън. \n\r\n\"Получих предложение от лидера на пазара за правене на пещи за пица в Англия. Там имах възможността да направя една презентация на продукт, който разработвахме за Ричард Брансън и неговия остров Некер. От мен се искаше да визуализирам продукта и да бъде инсталиран на неговия остров,\" споделя Мирослав Опрев с вълнение за работата си в компанията \"Gozney Group\" в предаването \"Завърналите се с Петя Кертикова\".\n                    \n                    \n                \n                \n                \n                \r\nТой е преминал и през бара на престижен английски пъб, където чести постетители са бившият премиер на Великобритания - Дейвид Камерън и бившият президент на Франция Франсоа Оланд, както и кралското семейство на Швеция, днес Мирослав работи по специалността си като графичен дизайнер за английска компания, базирана в София. \n\r\n\"Тук има надежда. Надежда за нещо по-добро тук на местно ниво, в България и за България като цяло,\" казва Мирослав.\n\r\nПаралелно с работата си като графичен дизайнер, Мирослав иска да прослави България като страната на пчелния мед. За целта преди броени дни той стартира кампания за набиране на средства за изкупуване на български пчелен мед и популяризирането му в Западна Европа.\n\r\n\"В момента събираме сумата от 5000 паунда, която ще ни помогне да направим първата поръчка от нашите партньори-пчелари, с които работим. Има много пчелари, които не могат да си пласират продукцията в България, та камо ли в Европа или САЩ. Искаме да се намесим в този момент да можем да им помогнем да си пласират продукцията в Европа,\" споделя още Мирослав пред . \n\r\nЗасега той работи с пчелари от Лудогорието. Ако кампанията бъде успешна българинът планира да я разшири. \r\n ", "date": "2019.10.25", "title": "Да работиш за Ричард Брансън и да се върнеш у дома... Заради меда! "}
{"url": "https://www.dnes.bg/sport/2019/10/25/levski-obmislia-razdiala-s-novo-popylnenie.427325", "text": "В Левски вече се търси начин за раздяла с гръцкия футболист Янис Каргас. Договорът на \"сините\" с централния бранител е за три сезона, но към този момент изпълнението му е трудно осъществимо.\n\r\nВ последните мачове Каргас е на резервната скамейка, а треньорът Петър Хубчев разчита на този пост на Нуно Рейш, който е с визитка на дефанзивен полузащитник. В Левски не могат да си позволят чуждестранен футболист да е резерва, още повече че и заплатата на Каргас не е никак малка.\n\r\nЕдиният от тандема пред вратаря занапред твърдо ще е Холмар Ейолфсон, който е сред най-добре платените в тима, но пък играе все по-стабилно след отсъствието си поради операция. Рейш вдъхва все повече доверие в треньорската ръководство поради умението си да изнася топката в няколко варианта.\n                    \n                    \n                \n                \n                \n                \r\nПредимство на Каргас е бързината, но за сметка на това той играе рисковано и прави необмислени нарушения. Така най-вероятно Левски ще търси играч на поста дефанзивен халф, който да замести върнатият назад Рейш, пише \"Тема спорт\".\n\r\nКаргас дойде на “Герена” като свободен агент от гръцкия ПАС Янина. В Левски ще се опитат да разтрогнат по взаимно съгласие или да го компенсират с 1 до 3 заплати. Твърде вероятно е бранителят да си намери сам отбор в Гърция, където има богат опит.\n\r\nПрипомняме, че още едно лятно попълнение може да напусне през зимата - Насиру Мохамед.\n\r\n\r\n ", "date": "2019.10.25", "title": "Левски обмисля раздяла с ново попълнение"}
{"url": "https://www.dnes.bg/obshtestvo/2019/10/25/na-posledno-miasto-sme-po-pytna-bezopasnost-na-balkanite.427327", "text": "България тази година се нарежда на последните места по пътна безопасност, изпреварена от съседките ни, а държавата видимо абдикира от пътната безопасност. Това каза пред Радио „Фокус“ експертът по пътна безопасност и бивш директор на КАТ Алекси Стратиев. \n\n\n\r\nПовод за изказването му са зачестилите през последните седмици тежки пътни инциденти. \n\r\n„Към вчерашна дата загиналите по пътищата са със 17 повече спрямо миналата година. Тежките инциденти не са единични случаи, които са се случили в този месец, а просто през цялата година пътната обстановка е неблагоприятна и броят на загиналите тотално нараства. Още повече, че ако изключим трагичния инцидент миналата година при Своге с 20 загинали, броят на загиналите тази година е с 30 повече, което е много тревожно. Но за съжаление нищо не се случва в пътната безопасност. Ние бяхме много по-добре от съседните ни страни Румъния, Гърция и Сърбия, а в момента сме най-зле от всички, което е недопустимо“, обясни експертът по пътна безопасност. \n                    \n                    \n                \n                \n                \n                \r\nТехническите средства са нещото, което решават пътната безопасност в Европа и света, коментира Алекси Стратиев и добави, че бройката на стационарните камери все още е несъизмерима с пътните полицаи, ангажирани с контрола на пътя. \n\r\nАлекси Стратиев допълни, че е необходимо приемането на новия Закон за движение по пътищата, но това се бави заради интереси, които не са свързани с пътната безопасност.", "date": "2019.10.25", "title": "На последно място сме по пътна безопасност на Балканите"}
{"url": "https://www.dnes.bg/politika/2019/10/25/mvnr-pishe-na-rumynskite-vlasti-zaradi-obgaziavaneto-na-ruse.427335", "text": "Министерството на външните работи сезира румънските власти във връзка със замърсения на 24 октомври въздух в Русе заради горящи стърнища на румънска територия, съобщиха от пресцентъра на Външно министерство.\r\n\r\nМВнР е изпратило писмо до румънския посланик Йон Гъля, който от своя страна е алармирал румънското Министерство на външните работи. \nВ същото време посланикът ни в Букурещ Тодор Чуров се е свързал със заместник-кмета на град Гюргево. От там са изпратили екипи, които са установили, че стърнищата са загасени.\r\n\r\nКакто Dnes.bg съобщи, Регионалната инспекция по околната среда и водите започва проверка заради обгазяването в Русе. Малко след 5 следобед в четвъртък градът беше обхванат от гъста пелена дим.\r\n\r\nМного хора се оплакват, че им е трудно да дишат.", "date": "2019.10.25", "title": "МВнР пише на румънските власти заради обгазяването на Русе"}
{"url": "https://www.dnes.bg/mestni-izbori-19/2019/10/25/izborniiat-turizym-ne-e-preodolian-v-koi-obshtini-raste-broia-na-jitelite.427334", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Проблемът с изборния туризъм у нас все още не е преодолян. Въпреки извършените промени и в Изборния кодекс и в Закона за гражданската регистрация, които доведоха до известно ограничаване на проблема, все още има общини, в които има необяснимо увеличаване на броя на жителите, особено на онези по настоящ адрес, непосредствено преди изтичането на крайния срок, в който могат да бъдат извършвани промени, коментира в студиото на \"България сутрин\" програмният директор на Асоциация \"Прозрачност без граници\" Ваня Нушева.\n\r\nСред общините, в които се наблюдава съществено движение в броя на жителите по настоящ адрес, са Кресна, Трекляно, Джебел, Минерални бани, Грамада, Ардино.\n\n\n\n                    \n                    \n                \n                \n                \n                \r\n\"Там промяната спрямо броя на постоянните жители се изразява между 10 и 15%. Подобни има и в Георги Дамяново, Кирково, Якимово, Бобошево, Приморско. Това са топ 10 общини от класацията\", отбеляза още Нушева.\n\r\nПо думите ѝ е необходимо освен осъществяване на контрол по спазване на Закона за адресната регистрация, след изборите да бъдат анализирани отново данните в дискусия, както и да се помисли за допълнителни промени в законодателството. \n\r\nВаня Нушева подчерта, че очаква обработването на изборните книжа в края на деня да се окаже голямото предизвикателство за секционните комисии.\n\r\nПред  изборният наблюдател Стоил Стоилов допълни, че изборният туризъм на практика представлявал кражба на ресурси на местните общности. И проблемът бил именно в това. \n\r\n\"Подобни практики бяха много характерни за курортните зони, когато се използваха строителните работници за целта. Едно подобно изкривяване на изборния процес обаче води до възможността ресурсите на местната общност да бъдат отклонявани в интерес на някой друг\", посочи той.", "date": "2019.10.25", "title": "Изборният туризъм не е преодолян, в кои общини расте броя на жителите?"}
{"url": "https://www.dnes.bg/notifikacii/2019/10/25/zdravnoto-ministerstvo-alarmira-za-opasni-i-falshivi-saitove.427352", "text": "Министерството на здравеопазването изпрати сигнал до директора на Главна дирекция „Борба с организираната престъпност“ главен комисар Ивайло Спиридонов и до комисар Явор Колев, началник на отдел „Компютърни престъпления“ към ГДБОП, относно спекулации с името на заместник-министъра на здравеопазването Светлана Йорданова, с Министерство на здравеопазването и с Българската национална телевизия с цел продажба на стоки, съобщават от Министерството. \n\r\nМинистерството на здравеопазването настоява своевременно да бъдат предприети всички законови действия за идентифициране на източника на фалшивата информация и за подвеждането му под отговорност.\n\r\nМЗ информира всички български гражданите, че министерството по никакъв начин не промотира, нито пък продава лекарствени продукти и хранителни добавки чрез интернет сайтове, както и че министерството не създава лекарства, нито пък притежава аптеки (в това число и аптеки за онлайн търговия).\n                \n                \n                \r\nСайтове като този – предмет на настоящия сигнал () - съдържат категорично невярна информация и правят внушения, които са опасни за потребителите, а могат да бъдат и опасни за тяхното здраве.\r\nНапомняме, че официалният сайт на институцията се намира на интернет адрес \n\r\nАпелираме всеки гражданин, натъкнал се на фалшив сайт на институцията, на сайтове за онлайн продажба на добавки и лекарства, спекулиращи с институцията Министерство на здравеопазването, да подаде сигнал на имейл адрес:  или да се обърне към компетентните органи.", "date": "2019.10.25", "title": "Здравното министерство алармира за опасни и фалшиви сайтове "}
{"url": "https://www.dnes.bg/obshtestvo/2019/10/25/iadem-nai-skypoto-svinsko-meso-ot-10-godini-nasam.427338", "text": "С до 45% е поскъпнало свинското месо у нас. До края на 2019 г. не се очаква поредно поскъпване, но през пролетта вероятно ще има нови скокове. Това коментираха Владимир Иванов, председател на Държавната комисия по стокови борси и тържища (ДКСБТ), и Кирил Вътев, който е собственик на месопреработвателна фирма по bTV.\n\r\nСпоред данните, изнесени от ДКСБТ, поскъпване има и при колбасите, кренвиршите и каймата – в диапазона от 2% до 13%.\nНа годишна база цените на захарта и брашното също бележат значителен ръст – с 15 до 20%.\n\r\nПоскъпват и млечните продукти. При кашкавала и сиренето скокът е между 5%- 6%, а при млеката – между 6%-8%.\n                    \n                    \n                \n                \n                \n                \r\n„Имаме едно шаване на цената на свинското ниво. То е рекордно ниво от гледна точка на последните 10 години – по-висока стойност не е имало. От 5 август тръгна този процес. Започна една вариация на цената – тази вариация стигна до 10 лв. Сви се много ценовата ножица между търговията на едро и на дребно. Даже към момента имаме и нива на търговия на дребно по-ниски от това, което наблюдавате като цена на едро”, посочи Владимир Иванов.", "date": "2019.10.25", "title": "Ядем най-скъпото свинско месо от 10 години насам "}
{"url": "https://www.dnes.bg/notifikacii/2019/10/25/piiani-izpusnaha-fas-v-karuca-podpaliha-ia-edva-spasiha-konia.427380", "text": "Пожарникари са спасили кон, впрегнат в каруца, която пламнала в движение заради небрежност на тумба роми. \r\n\r\nИнцидентът станал около 21,30 часа в четвъртък на пътя между великотърновските села Самоводене и Ресен. \r\n\r\nВ злопоучната вечер група пияни се придвижвали в тъмното с талига натоварена с покъщнина, пише „Труд“. \r\n\r\nПо невнимание пътниците изпуснали незагасен фас, който подпалил струпаните във возилото одеала и дрехи. \r\n\r\nПламъците бързо обвили каруцата и плъзнали към коня.\r\n\r\nОчевидци на горящата талига, подали сигнал на телефон 112 и на място пристигнали огнеборци. \r\n\r\nТе успели да спасят коня. Животното имало леки изгаряния и било отведено при ветеринарен лекар. \r\n\r\nКаруцата с превозваните в нея вещи е изпепелена напълно.\r\n\r\nРомите се оправдали, че възнамерявали да си правят бивак край пътя, където да нощуват.\r\n ", "date": "2019.10.25", "title": "Пияни изпуснаха фас в каруца, подпалиха я, едва спасиха коня"}
{"url": "https://www.dnes.bg/mestni-izbori-19/2019/10/25/na-izbori-no-bez-izbor-3-000-sela-bez-vot-za-kmet.427381", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 3 хиляди села в България няма да избират кмет заради законови промени. Вместо това, в населените места с до 350 жители, ще бъде назначаван кметски наместник. \n\r\nСело Новаковци е само на 12 километра от Габрово. Тук са регистрирани 138 жители. За първи път, и то не на шега, те няма да гласуват за кмет. Вместо това, кой ще поеме местното управление, ще реши общинският съвет в Габрово.\n\r\nХората обаче искат да поемат своята отговорност за селото и да изберат един от тях. В предизборните обещания не вярват и в друго габровско село. Затова жителите в Гергини няма да отидат до урните. \n\r\nБорба за власт на практика няма да има в над половината от населените места в Габровско. В общо 174 села тук няма жители или техният брой е едноцифрен. \n                    \n                    \n                \n                \n                \n                \r\n", "date": "2019.10.25", "title": "На избори, но без избор: 3 000 села без вот за кмет"}
{"url": "https://www.dnes.bg/mestni-izbori-19/2019/10/25/uverenie-tazi-godina-bez-opashki-za-predavane-na-biuletini.427342", "text": "Тази година условията в Арена Армеец ще бъдат много по-добри, организацията е по-добра, увери Полина Витанова, председател на общинската избирателна комисия.\n\r\nИ тази година Арена Армеец ще бъде единственото място в София, където ще се събират изборните книжа. \n\r\nПочти е готова схемата на разпределението на местата за изчакване. Тя ще бъде утвърдена от комисия. \n\r\nЩе има три отделни пункта за приемане на изборните книжа. Последователността на приемането ще става по последователността на пристигането на всяка СИК.\n\n\n\r\nУсловията ще бъдат много по-добри, увери Витанова. Ще има места за гледане на телевизия и играене на игри. Подготвени са български филми, заяви тя пред БНТ.\n                    \n                    \n                \n                \n                \n                \r\nОбученията по попълването на протоколите са минали успешно. Разработено е приложение за проверка за грешки. То може да се ползва на телефон, таблет или компютър.\n\r\n1 609 секции са образувани до този момент. Протоколът за общински съветници е 18 страници, 34 са кандидатските листи, 1 014 са кандидатите за общински съветници. Около 343 са кандидатите за кмет на район, 93 за кметове на кметства.\r\n ", "date": "2019.10.25", "title": "Уверение: Тази година без опашки за предаване на бюлетини!"}
{"url": "https://www.dnes.bg/knigi/2019/10/25/dilyr-na-realnosti-trilyryt-predizvikal-skandal-v-rusiia.427340", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Дилър на реалности\" - футуристичният шпионски трилър на Николас Димитров, който предизвика невъобразим скандал в Русия, ще бъде официално представен на български език у нас през декември.\n\r\nКнигата е написана на руски език и издадена първо от EKSMO в Русия, Беларус, Азербайджан и Казахстан, впоследствие и от издателство \"Фабула\" в Украйна. Предстои публикуването ѝ в Грузия, Полша, Турция, Чехия и други страни.\n\r\n\"Историята разказва за живота на момче, което израства по улиците на Сингапур и се превръща в най-изпечения корпоративен шпионин. Романът всъщност започва от момента, в който главният герой се интегрира в най-могъщата медийна корпорация, за да разбере какъв проект подготвя тя. Той обаче няма никаква представа, че му е отредено да стане месията на първата цифрова религия на света\", сподели в студиото на \"България сутрин\" авторът.\n                    \n                    \n                \n                \n                \n                \r\nРоманът светкавично се изкачва до второ място в класациите за продажби след новата книга на Виктор Пелевин, поражда напрежение и развихря същински скандал. Текстът е заклеймен от Руската православна църква, а социалните мрежи, където книгата има над 50 000 последователи, цензурират трейлъра, предава . \n\r\nНиколас Димитров е от български произход – полиглот, аскет и мечтател, прекарал детството си до 12-годишна възраст в дом за сираци. Този опит оставя незаличим отпечатък у него и го вдъхновява за съвместни дейности с фондацията на Джоан Роулинг - \"Лумос\", чиято цел е да се популяризира идеята за осиновяване на деца в семейства по света като алтернатива на сиропиталищата.", "date": "2019.10.25", "title": "\"Дилър на реалности\" - трилърът, предизвикал скандал в Русия"}
{"url": "https://www.dnes.bg/knigi/2019/10/25/chitatelski-klub-presyzdava-gozbi-ot-knigite.427350", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Храната от приказките и романите оживява в новия смълчан читателски клуб. Инициативата е напълно различна от всички литературни клубове досега, съобщава . \r\n\r\nДесислава Иванова вижда идеята от френска майка, която няма време да чете и започва да си открадва по час за четене.\n\r\n\r\nВсеки, който иска да опита вкусните сладкиши от свой любим роман, е добре дошъл в клуба на смълчаните читатели, където хората четат, готвят и обсъждат прочетените истории, хапвайки вкусните гозби от света на книгите.\r\n ", "date": "2019.10.25", "title": "Читателски клуб пресъздава гозби от книгите "}
{"url": "https://www.dnes.bg/obshtestvo/2019/10/25/da-chetesh-s-deteto-si-v-sedmica-na-bashtata.427398", "text": "\"Истинският мъж не иска да говори празни приказки\". Под това мото между 11 и 17 ноември в цяла България ще се проведе “Седмица на бащата”.\r\nСъбитието ще се състои за шеста поредна година. Втората седмица на ноември повдига темата за осъзнатото бащинство и предлага десетки възможности децата, бащите и майките да прекарат заедно повече хубаво време.\r\nТрадиционно, в Седмицата на бащата се включват над 300 организации, свързани с детското отглеждане и образование: детски ясли и градини, училища, музеи и театри, детски центрове и програми.\n\r\nТази година Седмицата на бащата ще бъде забавна. Защото животът е много по-весел, когато споделяш книга със своето дете - неусетно, вие ставате по-близки, говорите си и се смеете заедно, отбелязват организаторите и допълват: Не просто четем на децата си. Четем заедно с тях.\n                    \n                    \n                \n                \n                \n                \r\n“Седмица на бащата” е инициатива на световната кампания за бащина грижа “Да бъдеш баща”, която под различни форми подкрепя мъжете да бъдат грижовни, отговорни и неагресивни родители в името на по-добрите семейни отношения и успешното развитие на техните деца. \n\r\nПрез 2019-та Седмицата отправя своето послание за истинската връзка между децата и техните родители чрез четенето заедно. Да четеш заедно със своето дете му вдъхва самоувереност, помагайки му да се справи в трудни ситуации (дори и страшните истории помагат), сближава те с него по неповторим начин (кой не помни приспиването с приказки) и започва големия разговор за ценностите и важните неща в живота. \r\n ", "date": "2019.10.25", "title": "Да четеш с детето си в \"Седмица на бащата\""}
{"url": "https://www.dnes.bg/obshtestvo/2019/10/25/koi-e-ivan-geshev-i-kak-stigna-do-vyrha-v-sydebnata-sistema.427383", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИван Гешев беше избран за нов главен прокурор от Висшия съдебен съвет. След 10-часово заседание кадровиците на съдебната власт почти единодушно гласуваха кандидатурата на досегашния заместник на обвинител №1 Сотир Цацаров. \r\n\n\r\nБъдещият главен прокурор завършва школата на МВР. След това започва като оперативен работник в Пето районно управление и следовател. Заменя пагона с тогата през 2006 г. в Софийската районна прокуратура, . \n\nОт 2012 г. преминава в Софийската градска прокуратура. През юли 2016 г. е избран за ръководител на специализираната прокуратура. \n                    \n                    \n                \n                \n                \n                \r\nОт юли 2018 г. Иван Гешев става заместник на главния прокурор. През последната година са повдигнати обвинения на кметовете на столичния район \"Младост\", на пловдивския район \"Северен\", както и на Божурище и Костенец. \n\r\nИмето на Гешев се свързва и с арестите на бизнес фамилии като Баневи и Арабаджиеви.\r\nНа 24 октомври, след над 10-часово изслушване, Иван Гешев беше избран от ВСС за обвинител №1. \n\r\nСега професионалната му съдба е в ръцете на президента Румен Радев, който трябва да реши дали да го назначи с указ или да откаже, което може да върне процедурата отначало. \n\r\nНовият главен прокурор трябва да поеме щафетата от Сотир Цацаров на 10 януари следващата година.", "date": "2019.10.25", "title": "Кой е Иван Гешев и как стигна до върха в съдебната система?"}
{"url": "https://www.dnes.bg/world/2019/10/25/nad-1-mln-chujdenci-v-turciia-sys-statut-na-vremenno-prebivavashti.427388", "text": "1 067 731 е броят на чуждестранните граждани, които са регистрирани през 2018 г. за временно пребиваване в Турция. Документът - вид временен паспорт, осигурява временно пребиваване на чужденците и на турски език се нарича тескере.\n\r\nПо данни на турската Дирекция за миграция най-голям е броят на иракските граждани с временно пребиваване в Турция - 104 444 души.\n\r\nСледват тези от Сирия, Туркменистан, Азербайджан и Иран.\n\r\nНад половината от живеещите в Турция чужденци са регистрирани в Истанбул - 550 564 и най-малко в град Тунджели, Югоизточен Анадол.\n\r\nТескерето за временно пребиваване в Турция дава право на притежателите да живеят и работят в Турция със социална и здравна осигуровка, която е задължителна. Децата им имат право да учат в турските държавни училища.\n                    \n                    \n                \n                \n                \n                \r\nТе обаче нямат право на собственост на жилища и имоти, както и да теглят кредити от турските банки.\n\r\nСирийските мигранти в Турция, чийто брой надхвърля 3,5 милиона души, са със статут на гости.\n\r\nНа 76 443 сирийци бе дадено турско гражданство през тази година.\r\n \r\n/БТА/", "date": "2019.10.25", "title": "Над 1 млн. чужденци в Турция със статут на временно пребиваващи "}
{"url": "https://www.dnes.bg/obshtestvo/2019/10/25/borisov-poiska-proshka-i-podkrepa-izvini-se-za-loshi-remonti.427411", "text": "Премиерът и лидер на ГЕРБ Бойко Борисов излезе с видеообръщение към симпатизантите на партията в последния ден от кампанията преди местния вот в неделя.\r\n\"Извиняваме се, ако някъде с майсторлъка сме направили така, че някой ремонт да не ви хареса много, но за сметка на това сме го поправили след това. Подкрепете ни, мисля, че отборът, който ГЕРБ излъчва, е най-подготвеният, най-можещият, най-знаещ, доказан\", агитира той във видеото.\r\nБорисов уверява, че от партията са научили доста от грешките си и \"в следващите мандати на кметовете няма да ги допуснем\".\r\nТой благодари на вложилите труд и енергия \"в тази нелека надпревара\". Благодаря за заряда, с който работихте във всяко едно село, квартал и град. И този път ние от ГЕРБ бяхме сред хората. Стиснахме ръцете им и чухме критиките им - лично очи в очи\", коментира лидерът на ГЕРБ.\r\n                    \n                    \n                \n                \n                \n                Той поздравява работилите в смесените региони, където според него се е водела най-тежката предизборна надпревара.\r\nБлагодаря Ви, че не отстъпихте от принципите и позициите си. Още веднъж ще кажа, че ГЕРБ ни има, за да правим живота на хората по-добър. Постовете и привилегиите никога не са били важни за нас. Който не е работил в интерес на гражданите – разделяли сме се с него. И занапред ще е така! Винаги сме се учили от грешките, взехме си поука и от последните. Затова днес отново заставаме пред вас, за да поискаме вашата прошка и подкрепа. Благодаря Ви, пише в поста си Борисов.", "date": "2019.10.25", "title": "Борисов поиска прошка и подкрепа, извини се за лоши ремонти "}
{"url": "https://www.dnes.bg/business/2019/10/25/rastejyt-na-ikonomikata-u-nas-se-vliiae-ot-politikata.427403", "text": "Прогнозата на Министерството на финансите за ръст на българската икономика с 3,3% през следващата година е леко оптимистична, заяви Любомир Дацов, финансист, бивш зам-министър на финансите, в предаването ефира на . \n\n\r\nСпоред него факторите, които въздействат върху възхода и падението на икономиката в момента, не са толкова икономически и чисто циклични, а по-скоро политически. Търговската война и политическата нестабилност в страните от Близкия изток са сред основните катализаторите на пазарните процеси у нас. \n\r\n\"България, както и други държави от Централна и Източна Европа, се отличава със стабилен икономически растеж в сравнение със силното забавяне в икономическата активност за някои от големите държави в еврозоната\".\n                    \n                    \n                \n                \n                \n                \r\n\"Излишъкът на пари и ниските и отрицателни лихви подпомагат потребителското търсене и малко по-различното поведение на хората. Това задлъжняване обаче си има цена\", обясни Дацов.\n\r\nВидео с интересния разговор за икономиката на България вижте по .\r\n ", "date": "2019.10.25", "title": "Растежът на икономиката у нас се влияе от политиката"}
{"url": "https://www.dnes.bg/stranata/2019/10/25/topyl-i-slynchev-uikend-no-sedmicata-zapochva-s-oblaci.427372", "text": "През нощта ще бъде предимно ясно и почти тихо. След полунощ в източните райони ще се образува мъгла или ниска слоеста облачност. Минималните температури ще са предимно между 3 и 8 градуса, по-високи по Черноморието. \n\r\nУтре до обяд мъглите в източните райони ще се разсеят и над страната ще бъде слънчево. Ще се появи слаб север-североизточен вятър. Дневните температури ще са малко по-ниски и максималните ще са между 21 и 26 градуса, по морския бряг, където мъглата най-късно ще се разсее - около 20 градуса, прогнозират синоптиците от НИМХ.\n\r\nНад Черноморието преди обяд ще преобладава облачно и мъгливо време, на отделни места ще има и ръмежи. Около и след пладне облачността ще се разкъса и намалее до предимно слънчево време. Ще духа слаб до умерен север-североизточен вятър. Максималните температури ще бъдат 19-21 градуса. Температурата на морската вода е около 20 градуса. Вълнението на морето ще е 1-2 бала.\n                    \n                    \n                \n                \n                \n                \r\nНад планините ще е слънчево. Ще духа слаб север-североизточен вятър. Максималната температура на височина 1200 метра ще е около 19 градуса, на 2000 метра - около 13 градуса.\n\r\nВ неделя и в началото на следващата седмица съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната, в неделя и по поречието на Дунав, в часовете след полунощ и преди обяд ще има ниска облачност или мъгла. \n\r\nВ неделя ще бъде почти тихо, дневните температури ще са между 21 и 26 градуса, сутрешните - между 3 и 8 градуса, по Черноморието - до 12-14 градуса. \n\r\nВ понеделник в Дунавската равнина ще се появи слаб северозападен вятър, а над страната - и разкъсана висока облачност. Преобладаващите максимални температури отново ще са между 22 и 27 градуса, минималните - без особена промяна.", "date": "2019.10.25", "title": "Топъл и слънчев уикенд, но седмицата започва с облаци "}
{"url": "https://www.dnes.bg/stranata/2019/10/25/13-vlaka-shte-prestoiat-chas-na-gari-zaradi-smianata-na-vremeto.427413", "text": "Предстоящата смяна на часовото време в нощта срещу неделя ще наложи промени в пътуването на 13 влака. \n\r\nПри преминаването от лятно към зимно часово време е необходимо някои пътнически влакове да престоят в различни железопътни гари в нощта между 26.10.2019 г. и 27.10.2019 г. Това се налага, за да не бъде нарушен Графикът за движение на влаковете.\n\r\nВ железопътните превози е наложена обичайната практика влаковете да спрат в първата железопътна гара по маршрута си при наближаване на 04:00 ч. и да изчакат 60 минути. По този начин не се нарушава Графикът за движение на влаковете и се избягва по-ранно от обявеното им преминаване през съответните гари.\n\r\nПреминаването от лятно към зимно часово време тази година ще засегне следните влакове с изчакване в най-близката жп гара, които са:\n                    \n                    \n                \n                \n                \n                \r\n·     Международният бърз влак № 492 от Истанбул за София ще престои в гара Свиленград;\n\r\n·     Бързият влак № 2626 от Варна за София (през Горна Оряховица) ще престои в гара Карлуково;\n\r\n·     Бързият влак № 2627 от София за Варна (през Горна Оряховица) ще престои в гара Дралфа;\n\r\n·     Бързият влак № 3636 от Варна за София (през Карлово) ще престои в гара Клисура;\n\r\n·     Бързият влак № 3637 от София за Варна (през Карлово) ще престои в гара Желю войвода;\n\r\n·     Бързият влак № 8626 от Бургас за София (през Пловдив) ще престои в гара Белово;\n\r\n·     Бързият влак № 8627 от София за Бургас (през Пловдив) ще престои в гара Коньово;\n\r\n·     Бързият влак № 8636 от Варна за Пловдив ще престои в гара Черна гора;\n\r\n·     Бързият влак № 8637 от Пловдив за Варна ще престои в гара Търнак;\n\r\n·     Бързият влак № 9647 от София за Силистра ще престои в гара Самуил;\n\r\n·     Пътническият влак № 16101 от Септември за Добринище ще престои в гара Велинград;\n\r\n·     Пътническият влак № 30151 от Карнобат за Варна ще престои в гара Лозарево;\n\r\n·     Крайградският пътнически влак № 20200 от Мездра за София ще престои в гара Лакатник.\n\r\n Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2019.10.25", "title": "13 влака ще престоят час на гари заради смяната на времето"}
{"url": "https://www.dnes.bg/sport/2019/10/25/tejki-bitki-i-ekshyn-na-ringa-obeshtaha-boicite-koito-shte-se-izpraviat-na-senshi.427420", "text": "Заявки за тежки битки и много оспорвани двубои дадоха бойците, които ще се изправят на арената на четвъртата бойна галавечер SENSHI във Варна утре. На официална пресконференция пред медиите те обещаха да дадат всичко от себе си, за да си тръгнат с купа от супертурнира на 26 октомври.\r\nВ събота в зала \"Конгресна\" в Двореца на културата и спорта във Варна едни от най-добрите кикбоксьори и каратисти ще се изправят едни срещу други в общо 12 двубоя. Мачовете ще се играят по три правилника – на К-1, карате фул контакт и по правилата на SENSHI, които позволяват удари в главата, с лакти, както и хвърляния на ринга.\n\r\nЗад микрофона по време на пресконференцията в хотел \"Азалия\" в морския курорт Св. Св. Константин и Елена застана кикбокс легендата Петер Артс, който е трикратен световен шампион от сериите К-1, а днес празнува и рождения си ден.\n                    \n                    \n                \n                \n                \n                \r\n\"Изключително радостен съм от факта, че отново съм в България. Това е четвъртата ми визита във вашата страна. Утре ще видите много оспорвани двубои, сигурен съм в това. Конкуренцията е на високо ниво\", заяви той. В една от срещите на SENSHI утре в сблъсък ще влязат един от най-добрите състезатели на Артс – Томас Дуве, и варненският ас Едуард Алексанян.\n\r\n\"От предишния ми двубой на SENSHI досега промених някои неща в играта си. Ще търся победата по всякакъв начин, ако е с нокаут – още по-добре\", каза и възпитаникът на Артс.\n\r\nКапитанът на националния ни отбор по кикбокс и двукратен световен шампион по кикбокс при професионалистите Атанас Божилов, който в събота ще се изправи срещу майстор на спорта от Беларус, беше категоричен, че е изградил нужната тактика, за да победи съперника си. Българинът даде заявка, че ще търси нокаут.\n\r\n\"Досега всичките ми победи на ринга на SENSHI са чрез съдийско решение. Не мога да кажа какво ще стане утре. Изградил съм нужната тактика. Надявам се да го приключа по-бързо, но съм готов да изкарам и три рунда\", заяви Божилов.\n\r\nПред медиите се изправи и световната ни и европейска шампионка по кикбокс и муай тай за 2019 година Теодора Кирилова, на която се пада тежката задача да направи дебюта си на SENSHI срещу непобеждаваната досега рускиня Бегаим Какчекеева. \"Няма да подценя опонентката ми, въпреки че е по-млада. Очаквам тя да е и по-нахъсаната на ринга. Аз, обаче, имам здрава подготовка\", каза и шампионката ни.\n\r\nРекордьорът по участия на SENSHI Николай Йоргов и многократен медалист по киокушин заяви, че е напълно готов за срещата си с японеца Джо Миахара. \"Не смея да давам предсказания дали ще има нокаут. Добавил съм нови неща към репертоара си и тактиката за мача е напълно изградена\", заяви Йоргов.\n\r\nОт своя страна опонентът му Миахара, който беше обявен за пети в класацията на най-добрите киокушин бойци в света, каза, че ще даде всичко от себе си, за да победи.\n\r\nБойното шоу SENSHI, което ще изправи на ринга кикбоксьори срещу каратисти, започва утре – на 26 октомври, точно в 19 часа в зала „Конгресна“ в Двореца на културата и спорта. VIP маси и билети за бойното шоу може да се закупят от мрежата на Eventim.bg, от касите на Easy Pay, по електронен път от Easy GO. Билетите са на цени от 10 лв. и 20 лв. и се продават и на касите на Двореца на културата и спорта във Варна.", "date": "2019.10.25", "title": "Тежки битки и екшън на ринга обещаха бойците, които ще се изправят на SENSHI"}
{"url": "https://www.dnes.bg/akoshtete-vqrvaite/2019/10/25/100-godishen-razkri-uiski-i-cheren-shokolad-za-dylgoletie.427362", "text": "На празненството по случай стотния рожден ден на Оуен Файлър юбилярът си призна, че дължал дълголетието си на уискито и на черния шоколад, пише в. \"Дейли мейл\".\n\n\r\nТържеството било организирано от 70-годишния син на г-н Файлър в родния им град Кумбран в Южен Уелс. Щом на партито прозвучали първите звуци от музиката, на което били поканени 80 души, столетникът станал да танцува, нищо че в едната си ръка държал бастун. Столетникът купонясвал до 11 часа вечерта, пише БТА. \n\r\n\"Родих се след Първата световна война и преживях Великата депресия, спомня си юбилярът. Баща ми не можеше да си намери работа и бяха много тежки времена. Аз от 15-годишен бях нает в железниците, после служих във военната полиция. Имам четири деца, десет внуци и 14 правнуци!\"\n                    \n                    \n                \n                \n                \n                \r\nСлед смъртта на съпругата му Файлър живее сам и въпреки напредналата си възраст, сам се справя с домакинската работа. Да се поддържа във форма му помагат дългите разходки, а всяка вечер изпива по чаша уиски с късче черен шоколад. Той счита, че те са тайната за неговото дълголетие", "date": "2019.10.25", "title": "100-годишен разкри: Уиски и черен шоколад за дълголетие"}
{"url": "https://www.dnes.bg/usa/2019/10/25/v-sasht-narastva-broia-na-jertvite-na-elektronni-cigari-veche-sa-34.427321", "text": "Тридесет и четири са вече смъртните случаи в САЩ от мистериозно белодробно заболяване, което се свързва с употребата на електронни цигари, предаде ДПА, като се позова на Центъра за контрол и превенция на болестите.\r\nАмериканската агенция по здравеопазване обяви, че са установени 1604 случая на заболяването на различни места в САЩ.\r\nПотвърдени са 34 смъртни случая в 24 щата, предаде БТА.\r\nМакар точната причина за белодробното заболяване да не е установена, Центърът за контрол и превенция на болестите посочи, че единственото общо нещо при всички заболели, е употребата на електронни цигари или вапорайзери.\r\nПоследните изследвания на здравните власти показват, че продукти с ТНС - основната съставка на марихуаната, имат роля за появата на болестта.\r\nДо момента в Европа няма данни за подобни случаи, отбелязва ДПА.", "date": "2019.10.25", "title": "В САЩ нараства броя на жертвите на електронни цигари. Вече са 34"}
{"url": "https://www.dnes.bg/index/2019/10/25/shesti-i-sedmi-dom-v-astrologiiata-kakvo-simvolizirat.427391", "text": "Всеки дом в астрологията е свързан с определена сфера от живота. Общият им брой е 12, точно колкото са и зодиите. Завъртането на Земята определя коя планета ще попадне в тях, като нейният престой в конкретен дом е около 2 часа.\r\n са част от сложната натална карта, по която астролозите правят своите прогнози. За да ви направят по-точен хороскоп, те трябва да знаят в кой дом е вашата зодия.\r\nСлед като ви разказахме как влияят на съдбата ни , ето още интересна информация за следващите два:\r\n                \n                \n                \r\n\r\nТой се свързва най-вече с нашето битие – здраве, семейство, основни задължения, работата, която имаме. Свързва се със знака Дева и се управлява от планетата Меркурий. Отговаря за подчинението ни към хората около нас.\r\nВ шестия дом попадат и жизненоважни въпроси за ежедневието на хората като какво да правят през деня, как да постъпят в конкретна житейска ситуация, колко да се раздават за другите. Основният фокус е към работата и усилията, които сме готови да положим.\r\n\r\n ", "date": "2019.10.25", "title": "Шести и седми дом в астрологията - какво символизират? "}
{"url": "https://www.dnes.bg/crime/2019/10/25/nad-4-tona-kanabis-spipaha-policiite-v-blagoevgradsko-selo.427376", "text": "Над 4 тона канабис са открити в нива край село Михнево, община Струмяни, съобщиха от полицията в Благоевград.\r\n\r\nПри проверка в местността „Дълги дел“ полицаите са установили 1 143  зелени тревисти растения, които при полеви наркотест са реагирали положително на канабис. Те са с общо тегло малко над 4 500 килограма.\r\n\r\nВ хода на акцията служителите на реда открили три сушилни с окачени полусухи канабисови растения, които са били с тегло около 13 тона.", "date": "2019.10.25", "title": "Над 4 тона канабис спипаха полициите в благоевградско село"}
{"url": "https://www.dnes.bg/index/2019/10/25/zashto-se-sluchi-takyv-vzriv-na-nasilieto-v-chili.426861", "text": "Смятана за образец на политическа и икономическа стабилност в Латинска Америка, Република Чили въпреки това страда от сериозни социални трусове, подхранвали от години социално недоволство, което завърши с експлозия, но беше прогнозирано от редица анализатори.\n\r\nВъпреки разполагането на армията по издадена в събота заповед на президента консерватор Себастиан Пинера хиляди чилийци вчера продължиха да дават израз на гнева си по улиците срещу неравенствата на политическа и икономическа система, която в много области почти не се е променила след диктатурата на Аугусто Пиночет (1973-1990 г.).\n\r\n\"Погледнато отвън, можехме да видим единствено успехите на Чили, но гледано отвътре, има повишени равнища на фрагментация, на разделение и една младеж, която, въпреки че не е живяла по времето на диктатурата, от доста години престана да гласува. На младите им дойде до гуша и излязоха на улицата, за да покажат гнева и разочарованието си \", обясни за Франс прес Лусия Дамерт, преподавателка от Университета в Сантяго.\n\n\n\r\n                \n                \n                С годишна инфлация от 2 процента, равнище на бедност от 8,6 на сто и растеж, който се очаква тази година да достигне 2,5 процента от БВП, един от най-високите в район, обхванат от кризи, чилийският модел предизвиква благородна завист в Латинска Америка. Но няколко социални показатели - като здравеопазването, образованието и пенсиите, които в тази страна зависят почти изцяло от частния сектор, показват много силни неравенства.\n\r\n\"Много латентни искания не получиха отговор. Напрежението се натрупа, чувството за неудовлетвореност се увеличава с всеки следващ ден във всекидневието на хората\", подчертава Октавио Аленданьо, социолог и политолог от Чилийският университет.\n\r\nЗа специалиста не е случайно, че генезисът на социалния взрив беше увеличаването с 3 процента на билетите за метрото, повишение, което засяга бита на твърде много чилийци и което президентът Себастиан Пинера в края на краищата отмени в събота, изправен пред демонстрации, станали неконтролируеми.\n\r\nПотребление, задлъжнялост, откъсване от реалността\n\r\nДоходът на глава от населението в Чили, който е над 20 000 долара, е най-високият в Латинска Америка.\n\r\nНо според някои анализатори силно критикуваната пенсионна система, организирана така, че често предлага пенсия, по-ниска от минималната заплата от около 400 долара, високите разходи за здравеопазване и образование, както и прегряването на пазара на недвижими имоти, представляват експлозивна смес.\n\r\nЗа социолога Алберто Майол от Чилийския университет \"в общество, където социалната интеграция се осъществява чрез потребление, хората имат нужда да потребяват, а за да го правят, трябва да влизат в дългове\".\n\r\nЗадлъжняването е една от големите злини, засягащи чилийските домакинства. Според проучване на университета в Сан Себастиан и американската кредитна компания \"Екуифакс\", един от всеки трима пълнолетни не е в състояние да се справя сам с дълговете си.\n\r\nМного чилийци, които през последните години изплуваха от бедността, така или иначе са най-засегнати, защото социалните придобивки са недостатъчни за средната класа, към която сега принадлежат. Именно членовете на тези семейства разпалиха пламъците на този безпрецедентен бунт.\n\r\nПо време на демонстрациите много протестиращи осъдиха също икономическата власт на управниците и несправедливостта на икономическата система, която облагодетелства преди всичко капитала. Самият президент Себастиан Пинера е един от най-богатите хора в Чили, а неговото правителство разчита на множество личности от света на бизнеса.\n\r\nПравителството на Пинера съсредоточава икономическата, политическата и институционалната власт. Това \"триединство\" е в основата на съществен разрив между населението и неговите управници, смята Алберто Майол.\n\r\nТекстовете на много плакати, носени от демонстрантите по време на протестите, освен това визираха корупционни скандали, в които бяха замесени мощни икономически групировки, близки до държавния глава.\n\r\nВ общество, силно разделено по класов признак, политическите лидери, които живеят в богатите квартали на Сантяго, най-често са възприемани като откъснати от реалността.\n\r\n\"Политическият свят трябва да понесе своята вина\", смята Лусия Дамерт. \n\r\nКолкото до Алберто Майол, той смята, че за момента развитието на ситуацията остава \"загадка\".\r\n \r\n/БТА/\r\n ", "date": "2019.10.25", "title": "Защо се случи такъв взрив на насилието в Чили?"}
{"url": "https://www.dnes.bg/index/2019/10/25/sestrata-na-megan-markyl-a-ti-popita-li-tatko-kak-e-sled-infarkta.427404", "text": "\"А ти попита ли татко, как е след двата удара?\". Този въпрос зададе сестрана на Меган Маркъл, Саманта, която обвини съпругата на принц Хари в лицемерие.\r\nВ документален филм по ITV херцогинята на Съсекс едва сдържа сълзите си и благодари на репортера, че я е попитал как е.\r\n\"Не са много хората, които са се интересували дали съм добре\", каза Меган. Двамата с принц Хари бяха на едно мнение, че им е трудно да се справят с постоянните нападки на медиите.\r\nАла се оказва, че въпреки всичко, Меган така и не се е обадила на баща си, дори и за да провери как е.\r\n\"Не знам как имаше смелостта да каже подобно нещо\", заявява Саманта пред Inside Edition. Тя се възмущава и на факта, че Меган се оплаква от отношението на медиите.\r\n                \n                \n                \"Тя знаеше в какво се забърква. Ето, сега получи това, което искаше. Лудост е някой да е ескортиран по целия свят от охрана, струваща милиони, на частни самолети, да се оплаква от каквото и да било\", категорична е Саманта.\r\nМеган и Саманта са полусестри. Двете не са си говорили почти десетилетие.", "date": "2019.10.25", "title": "Сестрата на Меган Маркъл: А ти попита ли татко как е след инфаркта? "}
{"url": "https://www.dnes.bg/notifikacii/2019/10/25/vietnamka-sred-jertvite-v-kamiona-ubiec-v-angliia.427428", "text": "Една от 39-те жертви от камиона с трупове, открит преди два дни в Англия, може да се окаже от Виетнам, предаде Ройтерс, като се позова на виетнамски правозащитник.\n\r\nХоа Нгием от базираната във Виетнам правозащитна организация \"Пространство за човешки права\" каза, че 26-годишната Фам Тхи Тра Ми е изпратила есемес на майка си, в който казвала, че не може да диша.\r\nСъобщението било изпратено по времето, когато хладилният контейнер, в който бяха намерени телата, е бил на път от Белгия за Великобритания, заяви правозащитникът.\r\n\"По новините съобщиха, че всички 39 души са били китайци, но семейство Тра Ми се опитва да провери дали тяхната дъщеря е била сред тях\", каза правозащитникът и допълни, че хора, с които организацията му поддържала контакти, са получили още сигнали, че може да е имало повече виетнамци в контейнера. \r\n                \n                \n                Междувременно британската полиция съобщи, че е арестувала четвърто лице в рамките на своето разследване на смъртта на 39-те души, предаде Ройтерс.\r\nМъжът, на 48 години, от Северна Ирландия, е арестуван на лондонското летище Станстед по подозрение в заговор за трафик на хора и непредумишлено убийство.\r\n(БТА)", "date": "2019.10.25", "title": "Виетнамка сред жертвите в камиона-убиец в Англия?"}
{"url": "https://www.dnes.bg/notifikacii/2019/10/25/predrichat-leka-pobeda-za-kobrata-nad-bivsh-zatvornik.427353", "text": "Кубрат Пулев ще бие лесно Райдъл Букър на 9 ноември. Такова е мнението на водещия експерт на авторитетното германско издание Вохеn1 - Джони Орбан, цитиран от \"Меридиан мач\".\n\r\nАмериканецът Букър беше сред големите имена в тежката категория на професионалния бокс, но това беше преди да се озове в затвора за 12 години за разпространение на наркотици.\n\r\nСлед завръщането си на ринга през 2018 г. той има добър баланс и само една загуба, но не би трябвало да представлява проблем за Кобрата.\n\r\n\"Много се чака завръщането на Кубрат Пулев след инцидента с целувката. Негов опонент е връстникът му Райдъл Букър, който на практика се боксира отново само от година и половина, след като преди това прекара 12 години зад решетките.\n                \n                \n                \r\nВ мача си срещу Пулев американецът е категоричен аутсайдер. Изглежда, че ще може да изпълни единствено функцията да държи под напрежение българина и да му се опъне, докато той получи възможността да се бие за втори път за световната титла\", анализира Орбан.\n\r\nМачът е след малко повече от две седмици, а интересът към него е доста голям. Това ще е втора битка за българската звезда на професионалния бокс на територията на Калифорния. Първата беше през март срещу Богдан Дину и се увенча с драматичен успех, а след нея последваха и проблемите с целувката по устата на Джени Суши и спирането на лиценза на Кобрата в САЩ за няколко месеца.\r\n", "date": "2019.10.25", "title": "Предричат лека победа за Кобрата над бивш затворник"}
{"url": "https://www.dnes.bg/notifikacii/2019/10/25/myj-ot-dom-za-hora-s-psihichni-razstroistva-se-samoubi.427363", "text": "65-годишен психичноболен мъж се самоуби. \r\n\r\nМъжът е скочил от третия етаж на Дом за пълнолетни лица с психични разтройства в село Петково, съобщиха от полицията в Смолян. \r\n\r\nИнцидентът е станал вчера следобед. \r\n\r\nТялото на мъжа е транспортирано за аутопсия в МБАЛ \"Д-р Братан Шукеров\" в Смолян.", "date": "2019.10.25", "title": "Мъж от дом за хора с психични разстройства се самоуби"}
{"url": "https://www.dnes.bg/politika/2019/10/25/radev-oshte-e-v-iaponiia-ne-se-zapoznal-s-reshenieto-za-geshev.427368", "text": "\nДържавният глава Румен Радев ще се запознае с решението на ВСС за избор на главен прокурор Иван Гешев след като се завърне от визитата си в Япония.\r\n\r\nДействията му ще бъдат съобразени с изискванията на Конституцията. Това казаха за БНТ от прессекретариата на президента. \n\n А преди обяд недоволни граждани излязоха на протест пред сградата на президентството срещу избора на Иван Гешев за главен прокурор.\r\n\r\nТе призоваха държавния глава Румен Радев да не подписва указа за назначаването му за обвинител номер едно.\r\n\r\nВ района има засилено е полицейското присъствие \r\n\r\nИван Гешев беше избран за главен прокурор вчера след 10-часово изслушване от Пленума на Висшия съдебен съвет. 20 от тях подкрепиха кандидатурата му, четирима бяха против.\r\n\r\nПо закон, за да бъде избран за нов главен прокурор, са необходими 17 гласа.\r\n\r\n ", "date": "2019.10.25", "title": "Радев още е в Япония, не се запознал с решението за Гешев "}
{"url": "https://www.dnes.bg/index/2019/10/25/turisti-se-stekoha-za-posledno-pri-skalniia-monolit-uluru.427366", "text": "Стотици туристи се стекоха за последно на скалния монолит Улуру в австралийската пустиня, преди той да бъде забранен за посещение.\r\n\r\nОт събота влиза в сила постоянното затваряне за посетители на скалното образувание, считано за свещено от австралийските коренни жители. \r\n\r\nТо вече няма да бъде достъпно за туристите по инициатива на неговите собственици - аборигените от племето анангу.\r\n\r\nСтотици желаещи изчакваха в продължение на часове разрешение, за да започнат последния щурм на скалата. \r\n\r\nПовечето туристи считат, че изкачването на Улуру, известна също като Ейърс рок, е част от нещата, които задължително трябва да се направят при посещението на страната-континент.\r\n\r\nАборигените анангу, които почитат скалното образувание от десетки хиляди години, решиха да забранят за туристи изкачването на Ейърс рок. Те дълго време изтъкваха, че това място е свещено за тях и не трябва да бъде превръщано в увеселителен парк. \r\n \r\n/БТА/", "date": "2019.10.25", "title": "Туристи се стекоха за последно при скалния монолит Улуру"}
{"url": "https://www.dnes.bg/stranata/2019/10/25/puskat-parnoto-v-pernik-ot-ponedelnik.427367", "text": "От понеделник започна поетапно пускане на парното в жилищата в Перник, каза изпълнителният директор на \"Топлофикация\" Любомир Спасов. Съобщава БТА. \n\r\n\r\nСега приоритетно се захранват с топлоенергия постройките, в които се помещават избирателните секции. Парно вече има в почти всички детски градини.\r\n\r\n\"Топлофикация Перник\" разполага с над 100 000 т въглища на склад. Това е единственото гориво, което ще се зарежда в котлите на ТЕЦ \"Република\", увери Спасов.", "date": "2019.10.25", "title": "Пускат парното в Перник от понеделник "}
{"url": "https://www.dnes.bg/index/2019/10/25/cirkova-mechka-napadna-dresiora-si-v-rusiia-rani-go.427319", "text": "\r\nЦиркова мечка нападна и нарани дресьора си по време на представление в Северна Русия, предаде Асошиейтед прес. \r\n\r\nВидеозапис на нападението в Олонец - град, намиращ се на 180 км североизточно от Санкт Петербург, показва как мечката бута ръчна количка, ходейки на два крака, след което напада дресьора, ухапва го и го бута на земята. Друг дресьор се появява бързо и рита мечката неколкократно.\r\n\r\nОнлайн сайтът газета.ру цитира свидетел, според когото мечката се е насочила и към публиката, преди да бъде усмирена с електрошок.\r\n\r\nМежду цирковия манеж и публиката не е имало прегради. Агенция Интерфакс предаде, че следственият комитет е образувал наказателно производство по обвинение в нарушаване на мерките за безопасност.", "date": "2019.10.25", "title": "Циркова мечка нападна дресьора си в Русия, рани го"}
{"url": "https://www.dnes.bg/stranata/2019/10/25/izzeha-preparirani-jivotni-ot-kyshta-v-cherni-osym.427359", "text": "Единадесет препарирани екземпляра от защитени видове животни са иззети от частен дом в троянското село Черни Осъм при съвместна проверка на РИОСВ-Плевен и РУ на МВР - Троян, съобщават от екоинспекцията.\n\r\nПроверката е извършена по сигнал, а на нарушителя е съставен акт за установяване на административно нарушение.\n\r\nИззети са дива котка, калугерица, скален орел, червеноклюна потапница, кафявоглава потапница, малък ястреб, зелен кълвач, обикновен мишелов, пернатонога кукумявка, включени в Приложение 3 към чл. 37 на Закона за биологичното разнообразие.\n\r\nЗа тези защитени видове се забраняват всички форми на умишлено улавяне или убиване на екземпляри с каквито и да е уреди, средства и методи, както и преследване и обезпокояване, особено през периодите на размножаване, отглеждане на малките, презимуване и миграция. \n                    \n                    \n                \n                \n                \n                \r\nЗабранено е препариране, притежаване, излагане на публични места, пренасяне, превозване, изнасяне зад граница, търговия и предлагане за продажба или размяна на препарирани екземпляри.\n\r\nНе се допуска унищожаване или вземане на яйца, включително в случаите, когато те са изоставени. Нарушение на закона е разрушаване, увреждане или преместване на гнезда, увреждане или унищожаване на места за размножаване, почивка и струпване по време на миграция. Вземане на намерени мъртви екземпляри, както и притежаване, отглеждане, пренасяне, превозване, изнасяне зад граница, търговия и предлагане за продажба или размяна на взети от природата екземпляри.\n\r\nЗа нарушение на тези изисквания физическите лица се наказват с глоба от 100 до 5000 лева, а на юридическите лица и едноличните търговци се налага имуществена санкция от 500 до 10 000 лева, припомня БТА.", "date": "2019.10.25", "title": "Иззеха препарирани животни от къща в Черни Осъм"}
{"url": "https://www.dnes.bg/mestni-izbori-19/2019/10/25/sociolozi-obshtinskiiat-syvet-v-sofiia-niama-da-raboti-dobre.427333", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В края на деня предизборната кампания за вота за кметове и общински съветници ще бъде закрита. Събота е ден за размисъл, а на 27 октомври над 6,2 млн. души ще упражнят правото си на глас.\n\n\"Има разлика в предизборната кампания. Свикнали сме да казваме, че при местните избори тя е мръсна. Като цяло тя беше насочена мирно и кротко. Замяната на едното с другото може би е позитивна новина, ако не гледаме качеството на кандидатите\", коментира социологът Кольо Колев пред Bulgaria ON AIR\r\n\n                    \n                    \n                \n                \n                \n                \r\nСпоред него кандидатите за местни избори тази година не са достатъчно добре подготвени.\n\r\nБившият член на ЦИК Цветозар Томов допълни, че освен това съществува интерес към местните избори и от хора, които имат съдебно минало.\n\r\nСпоред него в София ще се получи интересен ефект и той ще бъде, че листата на \"Демократична България\" ще има блокираща квота, непозволяваща възникването на мнозинство освен между БСП и ГЕРБ. И това ще означава, че няма да има функциониращ общински съвет. \n\r\n\"Ще има съвсем различна политическа ситуация в общинския съвет\", категоричен бе той.\n\r\nКолев се съгласи, че ситуацията в общинския съвет ще бъде съвършено различна.\n\r\n\"Висока активност в София няма да видим в неделя. Ще видим традиционно ниска активност\", прогнозира Томов.\n\r\nПо думите на Колев има омерзение към политиците и това не е българска характеристика, а се наблюдава в цяла Европа. От друга страна, в София има интрига и тя ще повиши интереса на избирателите.\n\r\n\"Балотаж ще има абсолютно сигурно. Ще бъде между Мая Манолова и Йорданка Фандъкова. Ще има добро представяне и на Борислав Игнатов, и на Борис Бонев. Няма да има изненади в това отношение\", коментира Колев.\n\r\nТой допълни, че изненади може да има в съотношението на гласовете между кандидатите.", "date": "2019.10.25", "title": "Социолози: Общинският съвет в София няма да работи добре "}
{"url": "https://www.dnes.bg/stranata/2019/10/25/podpisaha-dogovora-za-remont-na-garata-v-stara-zagora.427371", "text": "Договорът за модернизация на гаров комплекс Стара Загора беше подписан от генералния директор на Национална компания \"Железопътна инфраструктура\" инж. Красимир Папукчийски. С това Стара Загора е поредната железопътна гара, която ще бъде обновена по проект, финансиран по ОП \"Транспорт и транспортна инфраструктура\" 2014-2020 г.\n\r\nПриемното здание на жп гара Стара Загора е проектирано през 70-те години и оттогава не е извършван основен ремонт. \n\r\nС изпълнението на проекта то ще бъде изцяло ремонтирано, като съществуващата инфраструктура ще бъде модернизирана и ще отговаря на европейските стандарти в железопътния транспорт. Ще се подобри организацията на обслужване в гарата и ще бъдат създадени необходимите удобства и комфорт за пътниците. \n                    \n                    \n                \n                \n                \n                \r\nСъщо така ще бъдат въведени мерки за енергийна ефективност, ще се подменят всички инсталации, стенни, подови и таванни покрития, нови фасади и ще бъде изградена нова климатизация. Гарата ще разполага с четири асансьора, за да бъде осигурен достъп до всички нива на хора с намалена подвижност.\n\r\nИзпълнител на обекта е ДЗЗД \"Европейска гара – Стара Загора\", което включва фирмите \"Парсек Груп\" ЕООД, \"Престиж бизнес-93\" ООД, \"Бигла – III\" OOД и \"АТМ\" ЕООД. Стойността на договора е 9 726 944, 27 лв. без ДДС, а срокът му за изпълнение е 24 месеца.\n\r\nПроект \"Реконструкция на гаров комплекс Стара Загора – проектиране, строителство и авторски надзор\" се осъществява със съфинансиране от Европейския фонд за регионално развитие, чрез Оперативна програма \"Транспорт и транспортна инфраструктура\" 2014-2020 г.", "date": "2019.10.25", "title": "Подписаха договора за ремонт на гарата в Стара Загора"}
{"url": "https://www.dnes.bg/notifikacii/2019/10/25/dve-stolichni-zavedeniia-s-tainici-za-narkotici.427373", "text": "Служители на ГДНП и СДВР откриха наркотици в столични заведения, предават от пресцентъра на МВР.\r\n\r\nОперацията е проведена вчера, а действията са били насочени срещу разпространение на акцизни стоки без бандерол. В нея са участвали служители на „Икономическа полиция“, ГДНП и колегите им от СДВР.\r\n\r\nВ рамките на операцията са проверени две заведения в столицата. В едно от тях, в тайник в тоалетната, в полиетиленов плик криминалистите открили бяло вещество на бучки със съмнение за наркотик (кокаин, около 100 грама), а в другото - полиетиленов плик с около 100 г амфетамин.\r\n\r\nПо случая е образувано досъдебно производство, работата по документирането му продължава, предстои докладване на материалите в прокуратурата.", "date": "2019.10.25", "title": "Две столични заведения с тайници за наркотици "}
{"url": "https://www.dnes.bg/cars/2019/10/25/briuksel-s-ambiciia-do-2050-g-zabraniava-dvg.427354", "text": "Властите в Брюксел приеха разчет за постепенната отмяна на достъпа до центъра на града на превозни средства с двигатели с вътрешно горене, съобщават местни медии.\n\r\nПредвижда се от 2030 г. да бъдат забранени всякакви дизелови двигатели, а от 2035 г. и двигателите на бензин или газ. Превозни средства с двигатели с вътрешно горене ще бъдат изцяло забранени от 2050 година, пише БТА.\n\r\nОт 2022 г. ограниченията ще обхванат и двуколесните превозни средства. Предвиждат се законодателни промени, насочени към ново данъчно облагане на превозните средства според действителната мощност, използваното гориво и теглото. Всички тези правила не обхващат превозните средства, регистрирани като класически (колекционерски) и произведени преди повече от 25 години.\n                    \n                    \n                \n                \n                \n                \r\nВ последните две години в Белгия използването на автомобил в пътя до работа и обратно към дома е нараснало с 13 на сто, показват нови данни. \n\r\nОтчита се, че въпреки исканията на учениците за по-природосъобразен живот, след като напуснат гимназията 70 на сто младежите избират да достигат до работното си място или до университета с автомобил. \n\r\nЕдва един от трима решава да пътува с колело. Трима от петима избират служебен автомобил, дори да имат възможност да ползват безплатен обществен превоз или да получат обезщетение, че се движат с велосипед.", "date": "2019.10.25", "title": "Брюксел с амбиция: До 2050 г. забранява ДВГ"}
{"url": "https://www.dnes.bg/stranata/2019/10/25/dupki-kasichki-i-mrysen-vyzduh-signalite-tazi-sedmica-v-helpbook.427369", "text": "\nСтартираме днешния обзор с избрани сигнали, получени в платформата на Helpbook.info. \n\r\nЗа начало ще ви запознаем с любопитни въпроси, зададени към Регионалната инспекция по околната среда и водите. Ето какво пише в сигнала: \"Моля да се извърши проверка на кулата в . Забелязах, че средната подпора е наклонена. Интересува ме има ли опасност и има ли повод да се притесняваме? Другото, с което искам да Ви занимая е ограниченият достъп до язовира. Явно консесионерът е решил, че хората нямат работа в близост до водата и е сложил метална порта с катинар. Аз не мисля, че това е редно. Очаквам Вашето компетентно мнение и по двата въпроса.\" \n                    \n                    \n                \n                \n                \n                \r\nНаш потребител ни информира за състоянието на , която очевидно вече не е хубавка. \n\r\nСлужители на телекомуникационна фирма изровили няколко дупки, които просто зарили с изкопаното, оставяйки купчина от настилка и пръст. Изкопните дейности продължават с пълна сила, а в добавка няколко от паркираните автомобили на живущите се оказали блокирани от колата на \"майсторите\". \n\r\nЗа, която трябва да е отговорна за поддържане на инфраструктурата в кв. Западен парк. Отремонтираният пътен участък продължава да се влошава, въпреки че все още не е минала и година от предишния ремонт. \n\r\nНашият потребител си задава въпроса дали някой умишлено си затваря очите, заради стимули и договорки под масата, тъй като ако има гаранция извършеният ремонт, тогава защо фирмата по поддръжка още не е оправила гаранционно некачественото изпълнение. \n\r\nЗавършваме днешния обзор със сигнал за влошеното качество на въздуха, който дишат живущите в столичен квартал: \"Всяка сутрин от началото на месеца в . Категорично, това няма общо с движещите се автомобили, тъй като не мирише на изгорели газове. Времето е топло и не мисля, че е от комините на къщи в района. Коментирах го и с други познати, които живеят наоколо и те също споделят, че не могат да си отворят прозорците. Моля, да се направи необходимото за установяване на причините и за предприемане на необходимите мерки\", апелира нашият потребител. \n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в .\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.25", "title": "\"Дупки-касички\" и мръсен въздух: Сигналите тази седмица в HelpBook"}
{"url": "https://www.dnes.bg/zvezdi/2019/10/25/liubovta-preobraziava-adel-se-vtali-i-podmladi.427360", "text": "Адел се похвали с перфектна фигура и сияйна кожа в Instagram. Звездата не беше много активна в социалните мрежи през последните месеци, но сега изненада феновете си със снимка, на която демонстрира новата си визия.\r\nЛичи си, че тя е отслабнала, а кожата ѝ е много гладна и блестяща, изглежда по-добре отвсякога. Почитателите ѝ веднага заподозряха, че певицата е решила да влезе във форма след като се раздели със съпруга си Саймън Конеки през април.\r\n \r\nСега се говори, че звездата има връзка с рапъра Скепта. Изпълнителката показа новата си визия на рождения ден на рапъра Дрейк в клуб в Лос Анджелис. Там тя е била в компанията на Скепта, а някои от гостите на партито качиха снимки в Instagram Stories, на които се вижда, че Адел действително е свалила доста килограми, пишат от \"The Sun\".\r\nПевицата сподели, че Дрейк е един от най-добрите хора, които познава и си е изкарала страхотно на купона.\r\n \r\n\"Адел доказва, че да зарежеш мъжа си е най-добрият режим за постигане на перфектна кожа\", шегуват се феновете в социалните мрежи. Те смятат, че звездата се е подмладила.\r\n \r\n", "date": "2019.10.25", "title": "Любовта преобразява: Адел се втали и подмлади"}
{"url": "https://www.dnes.bg/stranata/2019/10/25/ot-igrachka-plachka-dyvki-prichiniavashti-tok-hit-sred-decata.427337", "text": "Детски играчки, от които удря ток и причиняват изгаряния са се появили на пазара у нас, предупреждава Нова тв. Те се продават свободно в търговската мрежа и са се  превърнали в истинска мода сред най-малките.\n\r\n\"Черпенето\" с дъвка или с диня и банан може да се превърне от майтап в лош инцидент. Стоките, наподобяващи любими за децата герои или храни, са сред най-новите опасни играчки на пазара, показват последните проверки на контролните органи.\r\nЧаст от тях крият риск от токов удар, нараняване, изгаряне и дори задушаване. През последната година сигналите за рискови играчки са сред най-масовите и в системата за опасни стоки на Европейската комисия.\r\nПреди ден Силвия Денева попада на опасна играчка, с която си играе 8-годишния й син и съучениците му. На пръв поглед кутия с дъвки, а всъщност пластмасова имитация, при която бие ток при допир. Силвена използва ефекта върху себе си. \n                    \n                    \n                \n                \n                \n                \r\nЕлектрошок дъвките са истински хит сред учениците от началните класове. Клипове с модерната игра, в която деца се майтапят като се \"черпят\" с дъвка, биеща ток, се намират и в сайтовете за видеосподеляне. В интернет децата дори се учат как сами да правят опасните дъвки.\r\nИграчката може спокойно да се купи от деца. \"Те са достъпни, слагат се най-отпред на касата около касата да привличат вниманието\", обяснява майката. Играчките се продават в някои книжарници и магазините за евтини стоки. Оферти с електро шок дъвки има и в интернет за цена около 4 лева.\n\r\nСлед като и компетентните органи категорично установяват, че дъвките могат да са вредни за здравето, продажбата им ще бъде забранена, а всички открити количества – изтеглени от пазара.\r\n ", "date": "2019.10.25", "title": "От \"Играчка-плачка\": Дъвки, причиняващи ток - хит сред децата"}
{"url": "https://www.dnes.bg/akoshtete-vqrvaite/2019/10/25/izbraha-top-10-na-kucheshkite-imena-na-ostrova.427341", "text": "Вестник \"Мирър\" публикува списъка на десетте най-популярни имена, с които ще бъдат кръщавани английските шаровци, като на първо място фигурира Чарли.\n\r\n\r\nПредвижданията бяха направени от фирма, предлагащи изкуствени кокали за дъвчене на домашни любимци. И догодина ще бъдат най-популярни имената за шаровци, заимствани от екранни герои. Според статистиките на компанията миналата година 20 процента от всички кучета във Великобритания са били кръстени на филмови герои, пише БТА. \r\n\r\nИ догодина комиксите ще са главен източник на вдъхновение, като на втора позиция е класирано името \"Локи\" от света на комиксите \"Марвел\". На трета позиция пък е Харли, вдъхновен от \"Отряд самоубийци\". Други имена от ленти на Дисни, като Елса, Симба и Лейди също влизат в десетката на предвижданията за догодина. \r\n\r\nЕто и пълният списък: 1.Чарли.2.Локи.3.Харли.4.Елса.5.Бела.6.Люк.7.Симба.8.Лейди.9.Мили.10.Маги.", "date": "2019.10.25", "title": "Избраха топ 10 на кучешките имена на Острова"}
{"url": "https://www.dnes.bg/obshtestvo/2019/10/25/iadem-nai-skypoto-svinsko-meso-ot-10-godini-nasam.427338", "text": "С до 45% е поскъпнало свинското месо у нас. До края на 2019 г. не се очаква поредно поскъпване, но през пролетта вероятно ще има нови скокове. Това коментираха Владимир Иванов, председател на Държавната комисия по стокови борси и тържища (ДКСБТ), и Кирил Вътев, който е собственик на месопреработвателна фирма по bTV.\n\r\nСпоред данните, изнесени от ДКСБТ, поскъпване има и при колбасите, кренвиршите и каймата – в диапазона от 2% до 13%.\nНа годишна база цените на захарта и брашното също бележат значителен ръст – с 15 до 20%.\n\r\nПоскъпват и млечните продукти. При кашкавала и сиренето скокът е между 5%- 6%, а при млеката – между 6%-8%.\n                    \n                    \n                \n                \n                \n                \r\n„Имаме едно шаване на цената на свинското ниво. То е рекордно ниво от гледна точка на последните 10 години – по-висока стойност не е имало. От 5 август тръгна този процес. Започна една вариация на цената – тази вариация стигна до 10 лв. Сви се много ценовата ножица между търговията на едро и на дребно. Даже към момента имаме и нива на търговия на дребно по-ниски от това, което наблюдавате като цена на едро”, посочи Владимир Иванов.", "date": "2019.10.25", "title": "Ядем най-скъпото свинско месо от 10 години насам "}
{"url": "https://www.dnes.bg/technology/2019/10/25/socialnite-mreji-facebook-i-instagram-se-srinaha.427311", "text": "Потребители на социалните мрежи Facebook и Instagram в цял свят, включително и у нас, се оплакват от проблеми при работата с тях тази нощ, съобщава агенция ТАСС, като се позовава на данни на страницата на услугата Даундетектор (Downdetector), която следи работата на популярните интернет-страници.\r\n\r\nНай-големи затруднения при работата със социалните мрежи имат потребителите в САЩ, Канада, Германия, Великобритания, Португалия и други европейски страни. \r\n\r\nВ Русия проблеми срещат потребителите в Москва.\r\n\r\nСпоред данните на Даундетектор около 45 процента от потребителите на Facebook се оплакват от проблеми с лентата за новините, 34 процента изобщо не могат да влязат в социалната мрежа, а 19 процента не могат да влязат в профила си. \r\n\r\nПотребителите на Instagram също изпитват трудности с преглеждането на лентата с новините (около 83 процента), девет процента се оплакват от цялостната работа със сайта, а шест на сто не могат да си прегледат съобщенията. \r\n\r\n ", "date": "2019.10.25", "title": "Социалните мрежи Facebook и Instagram се сринаха"}
{"url": "https://www.dnes.bg/sofia/2019/10/25/pusnaha-dvijenieto-prez-orlov-most-vdignaha-palatkite.427312", "text": "Движението в района на \"Орлов мост\" в София е възстановето, съобщиха от пресцентъра на МВР. \r\n\r\nПоради нерегламентирани протестни действия ключовото кръстовище остана блокирано цяла нощ.  \n \r\nПротестиращите срещу избор на новия главен прокурор Иван Гешев се събраха още вчера на \"Орлов мост\".\r\n\r\nДвижението в района беше преустановено, а колите минаваха по съседни пътни артерии, които също са много натоварени. \r\n\r\nОчаква се днес недоволните да организират шествие през президентството. \r\n ", "date": "2019.10.25", "title": "Пуснаха движението през \"Орлов мост\", вдигнаха палатките"}
{"url": "https://www.dnes.bg/index/2019/10/25/receptata-dnes-pica-s-butertesto-i-parmezan.427203", "text": ":\r\n1 охладено бутертесто\r\n200 г кашкавал нарязан на тънко\r\n200 г колбас по ваш избор\r\nЗа намазване:\r\n2 с.л. разтопено масло\r\n1 скилидка стрит чесън\r\n1 ч.л. ситно нарязан магданоз\r\n1 ч.л. настърган пармезан\r\n \r\n:\r\n \r\nИзвадете тестото от опаковката и го разгърнете върху кухненския плот. В средата му сложете резените кашкавал, а върху тях подредете колбасите. С помощта на остър нож направете по този начин ивици, с които след това загърнете плънката.\r\n \r\nВ купичка комбинирайте маслото с останалите съставки за намазване. Намажете тестото и печете (върху хартия за печене) в предварително загрята фурна на 220 градуса за около 20 – 25 минути.\r\n\r\n", "date": "2019.10.25", "title": "Рецептата Dnes: Пица с бутертесто и пармезан"}
{"url": "https://www.dnes.bg/blizak-iztok/2019/10/25/sasht-prashta-oshte-voinici-v-siriia-da-paziat-petrolnite-poleta.427313", "text": "Министерството на отбраната на САЩ изпраща допълнителни подкрепления в Североизточна Сирия за охрана на петролните полета от бойците от терористичната групировка \"Ислямска държава\", съобщават информационните агенции, цитирани от БТА.\n\n САЩ укрепват своите позиции в координация с партньорите от Сирийските демократични сили с допълнителни войници и средства за предотвратяване на връщането на петролните полета в ръцете на \"Ислямска държава\" (ИД) или други дестабилизиращи фактори, се посочва в прессъобщение на Пентагона.\n\r\nОттам посочиха още, че борбата с терористите от ИД продължава.\n\r\n\"Ние сме длъжни да лишим ИД от този важен източник на приходи, за да гарантираме отсъствието на възможност за възраждането й\", посочват от министерството.\n                    \n                    \n                \n                \n                \n                \r\nСъобщението идва след като американският президент Доналд Тръмп взе по-рано този месец спорното решение да изтегли американските сили от Североизточна Сирия, с което откри пътя за турска военна операция там.\n\r\nТръмп обоснова тази стъпка с желанието да върне около 1000 американски военни у дома и да сложи край на американската намеса в зоната. По-рано той заяви, че \"малък брой\" американски военни ще останат в Сирия, за да охраняват петролните полета, но според съобщения в американски медии допълнителните сили ще включват танкове и стотици войници, пише ДПА.\n\r\n ", "date": "2019.10.25", "title": "САЩ праща още войници в Сирия да пазят петролните полета"}
{"url": "https://www.dnes.bg/eu/2019/10/25/sagata-brexit-i-predsrochnite-izbori-v-angliia.427314", "text": "Британската опозиционна Лейбъристка партия още не е решила дали да подкрепи искането на премиера Борис Джонсън за свикване на предсрочни парламентарни избори, предаде БТА като се позова на Асошиейтед прес.\n\r\nЛидерът на лейбъристите Джереми Корбин каза, че ще изчака да види дали Европейският съюз ще се съгласи да отложи предвиденото за 31 октомври излизане на Великобритания от съюза.\n\n\r\nКорбин допълни, че ще подкрепи варианта за предсрочни избори, само ако бъде изключена възможността за Брекзит без сделка.\n\r\nПремиерът Борис Джонсън призова парламента да гласува по въпроса за предсрочни избори в понеделник. Без гласовете на Лейбъристката партия той не може да събере необходимото мнозинство от две трети за свикване на предсрочен вот, пояснява АП. \n                    \n                    \n                \n                \n                \n                \r\nДжонсън се надява с избори на 12 декември да излезе от безизходицата около Брекзит. Социологическите анкети показват, че неговата Консервативна партия е много по-полуряна от Лейбъристката, отбелязва АП.\n\r\n \"За съжаление, във вторник парламентът отново реши да отложи Брекзит и аз се страхувам, че ще иска за всичко нови отлагания, и така ние никога няма да излезем от ЕС\", заяви Джонсън във видео на страницата си в Туитър, обяснявайки защо иска обновяване на състава на Камарата на общините. \n\r\nПосланиците на страните членки на ЕС ще обсъдят на заседание днес продължителността на отсрочката за Брекзит, съобщава Ройтерс. Според европейски източник ЕС може да даде на Великобритания отлагане с нови три месеца (до 31 януари 2020 г.) или да определи нова дата в зависимост от процеса на ратификация на новото споразумение, което Борис Джонсън договори с ЕС. \n\r\nИзточникът, пожелал анонимност, посочи, че решението може и да не бъде взето днес, тъй като някои представители може да искат да видят резултата от гласуването в британския парламент по въпроса за предсрочните избори.", "date": "2019.10.25", "title": "Сагата Brexit и предсрочните избори в Англия"}
{"url": "https://www.dnes.bg/world/2019/10/25/nad-100-000-iaponci-shte-bydat-evakuirani-zaradi-dyjdove.427315", "text": "Над 100 000 души получиха днес от японските власти препоръка за евакуация от райони около Токио заради очаквани проливни дъждове, съобщават ТАСС и Ройтерс.\r\n\r\nПрогнозите са за между 200 и 300 мм дъжд, съобщиха японските метеоролози.\r\n\r\nСамо преди две седмици същият район бе ударен от тайфуна Хагибис, който предизвика наводнения и свлачища и отне живота на 86 души. Осем души все още се водят за изчезнали. \r\n\r\nЩетите за селското стопанство и риболова на Япония от тайфуна се изчисляват на почти един трилион йени, или 9,2 млрд. долара.\r\n\r\nВластите предупреждават днес за опасност от нови наводнения и свлачища, особено в зоните, където бяха разрушени диги, които още не са възстановени, дори временно. /БТА/\r\n\r\n ", "date": "2019.10.25", "title": "Над 100 000 японци ще бъдат евакуирани заради дъждове"}
{"url": "https://www.dnes.bg/notifikacii/2019/10/25/ne-e-sigurno-che-telata-v-kamiona-kovcheg-sa-samo-na-kitaici.427316", "text": "Китайското посолство в Лондон заяви, че британската полиция все още не може да потвърди, че 39-те човека, намерени мъртви в камион в Англия, са китайски граждани, предаде БТА, позовавайки се на Ройтерс.\n\n\r\nКомюникето с вчерашна дата е публикувано на сайта на посолството. Генералният консул на Китай Тун СюеЦзюан, който ръководи китайския екип, заминал за мястото, където бе намерен камионът, призова полицията възможно най-бързо да открие истината, предаде Асошиейтед прес.\r\nБританската полиция каза вчера, че се смята, че жертвите са китайски граждани, но добави, че процесът на установяване на самоличността им ще е дълъг и сложен.", "date": "2019.10.25", "title": "Не е сигурно, че телата в камиона-ковчег са само на китайци"}
{"url": "https://www.dnes.bg/akoshtete-vqrvaite/2019/10/25/liubovniiat-vi-horoskop-za-noemvri.427283", "text": "Ноември идва наситен с много емоции. В любовта няма да липсват и отрицателни. Какво ви очаква според зодията, вижте в любовния хороскоп на Az-jenata.bg\r\n\r\nНоември може да се окаже студен за Козирозите по отношение на любовта. Ако копнеете за романтика, ще трябва да поработите върху онези неща, които пречат на взаимното разбиране и емоционалното свързване с половинката ви. Прекалените претенции само ще влошат ситуацията. За семейните предстоят изпитания, но не бива да действат прибързано. Необвързаните да покажат малко повече чувственост и да не позволяват на работата да краде от времето за личен живот.\r\n \r\n\r\nЯрки събития очакват Водолеите. Просто погледнете на всичко не през призмата на илюзиите, а реалистично. Не се колебайте при взимането на решения. Поставете работата на заден план, за да създадете силна любовна връзка. Звездите ви съветват да обърнете внимание на въпросите, свързани с недвижимите имоти и наследството. Възможно е да се наложи бързо да реагирате в тази посока. Дори и малките кавги може да се окажат основа за големи проблеми, ако не сте готови на компромиси.\r\n                    \n                    \n                \n                \n                \n                Самотните ще имат шанс за нов любовен роман, но не бива да бездействат.\r\n", "date": "2019.10.25", "title": "Любовният ви хороскоп за ноември"}
{"url": "https://www.dnes.bg/stranata/2019/10/25/treti-den-bez-sleda-ot-malkoto-dete-ot-s-nikolaevo.427320", "text": "Трети ден издирват 18-месечното бебе, което изчезна в стражишкото село Николаево. В търсенето му се включиха повече от 100 души - униформени и цивилни. През целия ден вчера бяха обхождани дерета и изоставени сгради, съобщава bTV.\r\nПроверени бяха кладенци и водоеми. В тъмната част на денонощието районът се обхожда и с термокамери.\r\nМомченцето е в неизвестност от вторник вечерта. Още вчера полицията поиска съдействие и от гражданите за сведения, които да помогнат за намирането на детето.\n\n\r\nПред БНТ родителите обясниха, че оставили детето си за десетина минути в двора, докато приготвяли в къщата банята за къпане. След като не го открили веднага подали сигнал на телефон 112. На място пристигнали екипи на жандармерията и полицията. \n                    \n                    \n                \n                \n                \n                \r\n Родителите на момченцето, както и хора от Николаево, подозират, че то може да е отвлечено. По случая е образувано досъдебно производство за неупражнен контрол и неположени грижи за дете.\n\r\n ", "date": "2019.10.25", "title": "Трети ден без следа от малкото дете от с. Николаево"}
{"url": "https://www.dnes.bg/muzika/2019/10/25/vasil-naidenov-za-katastrofata-tejka-beshe-minahme-metyr.427322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Васил Найденов е добре след катастрофата на магистрала \"Тракия\". \r\n\r\nПевецът е прегледан в болницата в Казанлък. След инцидента той се оплака от болки в коляното, но лекарите са установили, че няма пукнати кости. \n\r\n\r\nЗвездата на българската естрада катастрофира вчера на 46-ия километър в посока Бургас, автомобилът му се е ударил в колата пред него. \r\n\r\nВасил Найденов каза, че катастрофата не е била лека, а след инцидента колегата му е с пукнато ребро.\r\n\r\n\"В болницата казаха, че не съм пукнал краката, но съм имал проблеми. Колегата ми е със спукано ребро. Но при такава силна катастрофа минахме метър. Колата до половината я няма, бая силна беше катастрофата. Краката ме боляха, не ми беше до уплаха\", обясни певецът пред  Bulgaria ON AIR.\r\n \r\n ", "date": "2019.10.25", "title": "Васил Найденов за катастрофата: Тежка беше, минахме метър!"}
{"url": "https://www.dnes.bg/mestni-izbori-19/2019/10/25/borisov-razhojdash-se-po-orlov-most-i-govorish-za-vyrhovenstvo-na-zakona.427329", "text": "Бойко Борисов коментира блокадата на Орлов мост, която буквално парализира вчера столицата, а движението бе пуснато тази сутрин.\n\r\n\"Не може да се разхождаш по Орлов мост и да говориш за върховенство на закона. Има 2 милиона души, които не са съгласни с това. Осигурили са им трасе, за да стигнат до президентството, където да си протестират\", каза премиерът пред Нова тв. Такава демонстрация се очаква в петъчния ден, когато държавният глава Румен Радев може да подпише указа за назначаването на Гешев.\r\n\n                    \n                    \n                \n                \n                \n                \r\nПо думите му, ако са били издигнали и друг кандидат за нов главен прокурор, освен Гешев, е щяло да бъде лицемерно. \n\r\n\"Обществото щеше ли да вярва на партиен кандидат?\", попита Борисов. Той бе категоричен, че не е искал да посочва човек, на когото няма доверие.\n\nНа финала на предизборната кампания за местни избори, Борисов я определи като \"най-евтината\".\n\r\n\"Похарчили сме толкова, колкото законът позволява – в рамките на субсидията и по банков път. Дарения не приемаме и не сме приемали\", каза премиерът. Той каза още, че до момента в рамките на кампанията преди местния вот не е чул лъжа, която силно да го е засегнала.\n\r\nБорисов отхвърли възможността кандидатът на ГЕРБ за кмет на София – Йорданка Фандъкова, да не стигне до евентуален балотаж, но на много места ще има втори тур.\n\r\n\"Това е демокрация. Това е хубаво, защото пък на много места е и ГЕРБ. И освен видимите резултати, които са безспорни – в партията има и хора, с които се разделяме. С едни се разделих, с други предстои да се разделя\", заяви Бойко Борисов и допълни, че Цветан Цветанов не пречи на местните структури по места. \n\r\nПремиерът заяви категорично, че ТЕЦ Варна не е пример за обвързаност между ГЕРБ и ДПС. \n\r\n\"Каква е тази обвързаност? Става дума за енергетиката. Нека всеки си гледа работата\".\n\r\nТой заяви, че за него най-важно е ГЕРБ да е първа политическа сила и след местните избори. Партията му обаче ще действа безкомпромисно към кметовете, \"действащи като дерибеи\", и даде пример с градоначалника на Ямбол.\n\r\nЛидерът на ГЕРБ призна, че може да има и умора в обществото от неговата партия.\n\r\n\"Нормално е да омръзнем. Но това е като собствена жена или мъж – омръзва ти за момент, но после си казваш: \"По-добро от това няма\".", "date": "2019.10.25", "title": "Борисов: Разхождаш се по Орлов мост и говориш за върховенство на закона?"}
{"url": "https://www.dnes.bg/obshtestvo/2019/10/25/bivsh-chlen-na-vss-niama-prichina-ukazyt-za-geshev-da-ne-byde-podpisan.427328", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС  \"20\" гласа за и \"4\" против пленумът на ВСС избра Иван Гешев за нов главен прокурор. Веднага след гласуването се заговори дали президентът Румен Радев ще подпише указа за назначаването на Гешев, посъветван от колегата си президента Росен Плевнелиев да не го прави.\r\nПроцедурата е такава, че ако изборът на Иван Гешев бъде върнат от държавния глава, следва неговата номинация да се подложи отново на гласуване. При повторно гласуване и избиране на Гешев за главен прокурор президентът е длъжен да издаде указ за назначаването му. \n\n\n\n\"Считам този апел на президента Плевнелиев за недопустим и незаконосъобразен. Изцяло в правомощията на настоящия държавен глава е да направи преценка дали да подпише такъв указ. Няма основания указ да не бъде подписан\", коментира Ясен Тодоров - бивш член на ВСС, в момента следовател от Националната следствена служба в \"България сутрин\".\n                    \n                    \n                \n                \n                \n                \r\nТодоров обясни, че би било добре указът да бъде подписан навреме или ако бъде върната процедурата на ВСС, да е в срок преди 10 януари, когато изтича мандатът на настоящия главен прокурор, за да не остава държавата без върховен обвинител.\n\r\n\"Факт е, че карирерата на г-н Гешев е последователна и това е първи такъв случай в историята на България след демократичните промени. Човек, тръгнал от най-ниското ниво, служител на МВР, станал заместник-главвен прокурор, става главен прокурор, което е много добър пример и стимул за всички млади хора, които стават магистрати\", .\n\r\nНа въпроса кой се страхува от избора на Иван Гешев, бившият член на ВСС беше категоричен:\n\r\n\"Страхуват се тези, които са подсъдими, кандидати за подсъдими или са обвиняеми. Защото работата на Прокуратурата е да защитава законните интереси на гражданите и тези, които ги нарушават да влизат в затвора\",  допълни Ясен Тодоров.", "date": "2019.10.25", "title": "Бивш член на ВСС: Няма причина указът за Гешев да не бъде подписан"}
{"url": "https://www.dnes.bg/usa/2019/10/25/srybski-pechat-amerika-ima-tri-celi-v-syrbiia.427330", "text": "Америка има три цели в Сърбия. Вашингтон желае да изтръгне Западните Балкани от обятията на Русия, да въвлече страните от региона в НАТО и да накара Белград и Прищина да поставят печат на международното признаване на Косово, пише сръбското издание пише \"Вечерне новости\".\n\r\nВестникът посочва, че за постигането на тези цели Вашингтон подготвя цял \"арсенал\" от нови изнудвания, насочени преди всичко срещу Сърбия. За тази стратегия говори и Матю Палмър, специален представител на САЩ за Западните Балкани, който в сряда заяви в Сената, че нормализацията на отношенията между Белград и Прищина е сред приоритетите на САЩ на Балканите, пише изданието, цитирано от БТА.\n\r\n\"Метла 2020\" ще се нарича движението, което ще формират Демократическата партия на Сърбия и няколко коалиционни партньори за предстоящите парламентарни избори, съобщава в. \"Блиц\". Необичайното име вече е регистрирано официално. Според \"Блиц\" Демократическата партия на Сърбия е взела окончателно решение да участва в изборите. Лидерът на партията Милош Йованович заяви, че новото движение ще обедини хора, които мислят, че е нужна пълна промяна на системата.\r\n ", "date": "2019.10.25", "title": "Сръбски печат: Америка има три цели в Сърбия"}
{"url": "https://www.dnes.bg/video-prognoza/2019/10/25/prez-uikenda-otnovo-ni-ochakvat-topli-dni-posle-zahlajdane.427317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         През последните дни на месеца ни очаква захлаждане. Температурите в края на следващата седмица ще паднат драстично. С идването на ноември ще приветстваме и хладното време, сигурни валежи от дъжд, а на места дори и сняг. \n\r\nДнес в повечето райони на страната ще остане слънчево. Сутринта на места в низините ще има мъгли и ниски облаци, по-трайни по Дунава и Черноморието. \n\r\nМаксималните температури са от 21 до 26 градуса. Това прогнозира синоптикът на Владимира Илиева.\n\r\nНад Черноморието през по-голямата част на деня ще бъде предимно облачно и с намалена видимост. Временно разкъсване на облаците ще има в следобедните часове. Ще духа слаб вятър от изток-югоизток. Температурата на въздуха ще бъде от 18 до 21 градуса. Вълнението ще бъде слабо. \n                \n                \n                \r\nНад планините ще остане все така слънчево. Вятърът ще бъде слаб от югозапад. Температурата на височина 2500 м. ще достига 11 градуса, а на 1500 метра – 16-17. Възползвайте се от последните дни, подходящи за разходки и туризъм. \n\r\nВ събота, след сутрешните мъгли и ниски облаци, следобедът ще бъде слънчев и топъл. В неделя и в понеделник слънчевото време ще продължи. \n\r\nДневните температури ще се задържат с 5-8 градуса над обичайните за края на октомври, достигайки 22-27 градуса. Във вторник ще остане все още топло, но вятърът ще се усилва и ще има повече облаци.", "date": "2019.10.25", "title": "През уикенда отново ни очакват топли дни, после - захлаждане"}
{"url": "https://www.dnes.bg/obshtestvo/2019/10/25/da-pomognem-na-koki-da-raste-zdrav-speshno-triabvat-7500-lv.427339", "text": "Състоянието на Калоян Казаков от Шумен значително се подобри след втората вливка на стволови клетки, съобщи майката на детето Наталия Казакова.\n\r\nПо думите й детето е напреднало по отношение на разбирането, което е било огромен проблем при него. Освен това, на база лечението до сега, диагнозата му вторичен недоимък на лактазата, нецелиакична глутеновата непоносимост и детски аутизъм вече е отпаднала и от март месец т.г. той е с нова диагноза: разстройство на експресивната реч. Това означава, че все още има забавяне в развитието и лечението и терапиите продължават.\n\r\nДо 20 октомври семейството трябваше да преведе сумата от 16 000$ към болницата за третото вливане на стволови клетки, като веднага след това ще започне и приемът на имуностимулатор, който струва около 4000 €. Сумата не бе събрана, но от болницата са дали отстрочка до 31 октомври.\n                    \n                    \n                \n                \n                \n                \r\nОстават 7500 лв., нека помогнем на Коки да расте здрав!\n\r\nОсвен това всекидневните терапии продължават, като детето посещава логопед, психолог, специален педагог, барокамера, плуване и електростимулация.\n\r\nТерапиите спомагат за още по-бързото му възстановяване, но месечно струват над 3000 лв.\n\r\n\"Всички тези суми са непосилни за нас и не можем да се справим без подкрепата на дарители. Молим ви, нека довършим тази битка, нека Коко бъде самостоятелен. Разходите са огромни, но, за щастие, резултатите са налице\", споделя Наталия Казакова.\n\r\nВсеки, който има желание да помогне, може да го направи на специализираната , чрез Чрез PayPal – help_koko@abv.bg и на дарителската сметка:\n\r\nIBAN:BG89PRCB92301049318117\r\nBIC: PRCBBGSF\r\nПроКредит Банк\r\nКалоян Пейчев Казаков", "date": "2019.10.25", "title": "Да помогнем на Коки да расте здрав, спешно трябват 7500 лв."}
{"url": "https://www.dnes.bg/politika/2019/10/25/poslanik-raikov-obsydi-s-kralicata-tragediiata-s-39-imata-v-kamiona.427323", "text": "\n\r\nПосланикът на Република България във Великобритания Марин Райков връчи акредитивните си писма на кралица Елизабет II в Бъкингамския дворец на 24 октомври 2019 г.\n\r\nПосланик Райков има възможността да проведе самостоятелен разговор с кралица Елизабет II. \n\r\nОсвен въпроса за отличните двустранни отношения и други протоколни теми по желание на кралицата българският посланик и Елизабет II обмениха виждания за трагедията с 39-те китайски граждани, намерени мъртви в камион и с българска регистрация, собственост на ирландски гражданин, в Есекс, съобщи МВнР. \n\n\n\n\r\n                    \n                    \n                \n                \n                \n                Посланик Райков подчерта липсата на каквато и да било връзка на български граждани към този случай, а също така изрази своята благодарност за перфектното сътрудничество между британската полиция и българското МВР още в първите часове след разкриването й. \n\r\nЗасегната бе и темата за добрата интеграция на българските граждани, живеещи и работещи в Обединеното кралство.\n\r\nВръчването на акредитивните писма във Великобритания е специална церемония, пропита от множество местни традиции. В началото маршалът на дипломатическия корпус Алистър Харисън съпроводи до Бъкингамския дворец българския посланик и неговата съпруга, както и четирима дипломати от екипа на посолството с държавни каляски, предоставени от Бъкингамския дворец.  Кортежът пропътува разстоянието от Посолството на Република България до Бъкингамския дворец, минавайки през арката на Уелингтън.\n\r\nНа връщане от Бъкингамския дворец  делегацията бе придружена до българското посолството, където се проведе традиционен прием  под домакинството на посланика. Той прие свои колеги – ръководители на мисии, приятели на България и служители на посолството. \n\r\nКакто повелява традицията, преди да започне приемът, посланикът отдели няколко минути, за да благодари и почерпи не само кочияшите, но също така и кралските коне, които получиха свежа награда – български биоябълки и моркови. \n\r\nПоследвалият прием бе открит с приветствие на посланик Райков и със слово на директора на протокола и заместник-маршал на дипломатическия корпус  Нийл Холанд. Двамата вдигнаха тост за здравето на държавните глави, приятелството и благоденствието на България и Великобритания.\n\r\n ", "date": "2019.10.25", "title": "Посланик Райков обсъди с кралицата трагедията с 39-имата в камиона"}
{"url": "https://www.dnes.bg/akoshtete-vqrvaite/2019/10/25/tiineidjyrite-koito-ne-spiat-dostatychno-ne-polzvat-prezervativ.427239", "text": "Тийнейджърите, които са изморени и не спят достатъчно, по-често правят секс, без да използват предпазни средства, показва ново проучване. То е проведено от агенцията \"RAND Corp.\", а резултатите са публикувани в научното списание \"Health Psychology\".\r\nОт 2013 г. до 2017 г. са били разпитани 1 850 тийнейджъри от Калифорния. През 2013 г., когато започнало изследването, те са били на 16 години, а когато завършило - на 20 г. Било установено, че за тийнейджърите, които не спали достатъчно през седмицата, било 2 пъти по-вероятно да не внимават, когато правят секс - или не използвали презервативи, или правили секс само заради въздействието на алкохол или наркотици.\r\n \r\n\"Тийнейджърите, които спят малко през учебни дни (около 6 часа и 20 минути на нощ) и спят малко и през уикенда (около 7 часа и 47 минути), не са си набавили нужното количество сън по време на учебната седмица и не са наваксвали през уикенда, затова винаги са били недоспали и уморени. Недостатъчният сън може да увеличи рисковете при правенето на секс\", казва авторът на проучването.\r\n \r\n", "date": "2019.10.25", "title": "Тийнейджърите, които не спят достатъчно, не ползват презерватив"}
{"url": "https://www.dnes.bg/stranata/2019/10/25/nesebyr-na-protest-v-zashtita-na-arestuvaniia-kmet.427301", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Несебър в четвъртък се проведе шествие в подкрепа на арестувания кмет на града и независим кандидат за нов мандат - Николай Димитров. \n\nПротестът блокира провлака към Стария град. Жителите на общината не вярват на обвиненията, че Николай Димитров е замесен в схема за купуване на гласове.\r\n\r\nНа протеста беше обяснено, че Димитров не е заличен от избирателните списъци, както и останалите четирима обвинени и за тях може да се гласува.\r\n", "date": "2019.10.25", "title": "Несебър на протест в защита на арестувания кмет"}
{"url": "https://www.dnes.bg/obshtestvo/2019/10/25/antonii-gylybov-monitoringoviiat-mehanizym-otdavna-e-izgubil-smisyl.427300", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕК почти свали мониторинга над правосъдието и вътрешните работи, с което предизвика бурни и противоречиви реакции в обществото. Политологът Антоний Гълъбов коментира темата в предаването \"Видимо и невидимо\".\n\r\n\"По отношение на мониторинговия механизъм - ясно е, че той много отдавна беше изгубил смисъл, ясно е, че ние някак терапевтично го преведохме - \"Механизъм за сътрудничество и проверка\". Не. Той се казва \"Механизъм за сътрудничество и верификация\". Това идва от \"веритас\", от истина, удостоверяване на истинността на това, което България и Румъния твърдяха за процесите в съдебната власт и в сферата на сигурността.\r\n                    \n                    \n                \n                \n                \n                Ясно е, че становището на Европейската комисия в момента е, че ние сме изпълнили техните препоръки. Това не означава, че ние сме изградили устойчива и предвидима система. Не, ние сме отговорили на онези административно определени препоръки, които сме получили. Другият въпрос е отношението към Румъния. Румъния има проблем. В момента отделянето ѝ и изваждането ѝ от тази група от две страни не е добро решение\".\n\r\n\r\nИ още! Какви процеси текат в ЕС и докъде ще доведат те? По време на комунизма в СССР бе популярна пословицата „ Кокошката не е птица и България не е чужбина“? Валидна ли е тя и днес? Да очакваме ли ново, по-добро управление на местните избори?", "date": "2019.10.25", "title": "Антоний Гълъбов: Мониторинговият механизъм отдавна е изгубил смисъл!"}
{"url": "https://www.dnes.bg/mestni-izbori-19/2019/10/25/policai-na-vseki-metyr-za-vota-paziat-i-biuletinite-pri-raznasianeto-im.427307", "text": "14 000 полицаи ще следят за сигурността в деня на изборите на 27 октомври. Органите на реда имат задачата да следят не само за осигуряване на спокойното протичане на вота, но и за охраната на бюлетините при разнасянето им, както и за обезпечаването на самите секции, пише \"Монитор\". \n\n\n\r\nВ София освен избирателни комисии ще се охранява и общинската избирателна комисия, която ще приема протоколите в зала „Арена Армеец”. Именно там ще се намират трите приемателни пункта, въпреки че ЦИК препоръча те да са на различни места. В столицата 170 патрулни коли ще ескортира бусовете с протоколи и бюлетините от секциите до зала „Арена Армеец”.\n                    \n                    \n                \n                \n                \n                \r\nВсе още не е ясен броят на полицаите, които ще охраняват залата, но е ясно, че входът към нея ще бъде само един.\n\r\nВ подготовката на изборите от МВР са извършили обследвания на печатниците за бюлетините. Те са 3 в София, една в Пловдив и една в Плевен. \n\r\n„Във всичко области и места, където се съхраняват изборните книжа и бюлетини, има денонощна полицейска охрана\", увери инспектор Красимира Стоядинова от СДВР. Специален щаб в МВР ще следи за пресичане на всички опити за купуване на гласове. До настоящия момент има 365 сигнала за нарушение на изборния процес, 31 са образуваните производства, 11 са задържаните лица, написани са 4 акта”, заяви на свой ред зам.- шефът на Националната полиция старши комисар Тодор Гребенаров. \n\r\nХората, които са с изтекла, изгубена или изчезнала лична карта, ще могат да гласуват в изборния ден със специално удостоверение, като бюрата на МВР за издаването на този документ ще работят в събота и в неделя. Тези удостоверения обаче ще важат само през изборния ден, за да могат да упражнят правото си на глас, но не и за балотажа на 3 ноември. За тогава трябва да се издадат нови. До този момент са издадени над 61 000 лични карти, а от 22 до 23 октомври са издадени общо 321 удостоверения. Пожарната вече е издала предписания на комисиите как да обезопасят изборния ден, като са проверени 5145 обекта. Секциите в страната са 11 886, а тези с подвижна урна 181.\n\r\nНад 2100 са регистрираните в ЦИК наблюдатели, които ще следят за грешки и нарушения на изборите. \n\r\nМеждународните организации са две – от общинския офис в естонската столица Талин и от ПАЧИС. Българските НПО -та които ще имат свои представители са общо 13. От ЦИК напомниха, че в деня на изборите камерите в школата ще бъдат изключени от 7.00 до 20.00 часа, както на първи, така и на втори тур. \n\r\nСлед изборите общините трябва да предадат списъците в ГРАО, които пък да проверят дали някой не е гласувал в нарушение на закона – два или повече пъти. Жалбите от началото на кампанията са 252, а сигналите 87. Общият брой на избирателите е м алко над 6,227 млн. Души, чужденците от ЕС с право на глас и с адрес у нас са 770. Кандидатите, които се борят за местната власт са общо 36 251. Най-голямата листа за общински съветници е в София, следвана от Пловдив, Благоевград и Шумен.\n\r\nЗабраняват лова на дивеч в деня на вота в неделя, съобщава БНР. Заповедта е на директора на Агенцията по горите и вече е изпратена до ловните дружини.В районите, където няма избран кмет на първи тур, забраната ще бъде в сила и за деня на балотажа, 3 ноември.\n\r\nПо традиция ловът се забранява в изборния ден, за да се предотвратят инциденти по време на ловните излети. От Националното ловно-рибарско сдружение обаче уточняват, че в заповедта е посочено единствено, че няма да се утвърждават графици за групов лов. Според тях това би трябвало да означава, че притежателите на разрешителни за индивидуален лов могат да отстрелват разрешените за сезона видове. Инициативният комитет за защита правата на българските ловци настоява това да се запише изрично в писмото до горските. \n\r\nОсвен това членовете на комитета са на мнение, че заповедта не е достатъчно ясна и настояват да се уточни, че забраната за ловуване в цялата страна ще е в сила само за изборния ден - 27 октомври, а за 3 ноември там, където няма да се провежда балотаж, да се направи допълнителен график и в тези райони да се ловува.", "date": "2019.10.25", "title": "Полицай на всеки метър за вота, пазят и бюлетините при разнасянето им"}
{"url": "https://www.dnes.bg/top-novini/2019/10/25/benzinyt-na-rodniia-pazar-evtin-za-standarta-v-es-skyp-za-nas.427308", "text": "Велико Търново, Пловдив и Русе са с най-евтините горива у нас, показа справка на “Труд” в специализирания сайт за цените на бензина и дизела в страната Fuelo.net. Вчера трите града оглавиха класацията на областите с най-ниски цени на горивата в България. В момента средните цени за страната са 2,23 лв. за литър бензин, 2,28 лв./л за дизел и 0,92 лв./л за пропан-бутан.\n\r\nСъс 7 стотинки е по-ниска цената на нафтата на бензиностанциите във Велико Търново (2,21 лв./л), спрямо средната за страната. Литър бензин в града пък е с 6 ст. по-евтин и струва 2,17 лв. за литър. Пропан-бутанът във Велико Търново се продава по 0,87 лв. за литър, или с 5 ст. по-малко спрямо средната цена за страната.\n                \n                \n                \r\nВ Пловдив литър бензин струва 2,18 лв. (-5 ст.), дизелът се продава по 2,22 лв./л (-6 ст.), а пропан-бутанът – по 0,86 лв. (-6 ст.). В Русе горивата струват 2,18 лв. за литър бензин (-5 ст.), 2,22 лв./л дизел или със 6 ст. по-евтино от средното ниво, и 0,88 лв./л за пропан-бутан (-4 ст.).\n\r\nСтолицата е на 12-то място в класацията с цени от 2,22 лв./л бензин (-1 ст.), 2,27 лв. за литър нафта (-1 стотинка), а пропан-бутанът се продава по бензиностанциите по 0,92 лв./л. Най-скъпи са горивата в Кюстендил с надценка над средните цени съответно от 2 ст. при бензина, който се продава по 2,25 лв./л, с 4 ст. при нафтата (2,32 лв. за литър), и с цели 5 стотинки по-скъпо при пропан-бутана (0,97 лв. за литър).\n\r\nВ класацията на страните от ЕС с най-евтините горивата България се нарежда на четвърто място. На първо място в класацията е Кипър с цени от 2,11 лв./л бензин и 2,29 лв./л дизел. Второто място е за Литва, където цените на горивата са съответно 2,19 лв./л и 2,10 лв./л. Полша се нарежда на трето място с цени от 2,22 лв./л бензин, 2,24 лв./л дизел и 0,91 лв./л пропан-бутан.", "date": "2019.10.25", "title": "Бензинът на родния пазар -  евтин за стандарта в ЕС, скъп за нас"}
{"url": "https://www.dnes.bg/usa/2019/10/25/nad-40-000-dushi-sa-evakuirani-zaradi-pojari-v-sasht.427309", "text": "Американските власти наредиха евакуация на най-малко 40 000 души, след като разпалвани от вятъра горски пожари приближиха околностите на Лос Анджелис, предаде Асошиейтед прес, цитирана от БТА.\n\r\nНяколко къщи са изгорели в четвъртък, след като два пожара, подхранвани от силни ветрове, изпепелиха сухи храсталаци в района на град Санта Кларита. Не се съобщава за пострадали хора.\n\r\nНачалникът на противопожарната служба в окръг Лос Анджелис каза, че нито един от пожарите не е овладян. \n\r\nВластите са прекъснали движението по междущатска магистрала 5, която свързва Лос Анджелис със северните райони.\n\r\nОгънят се разпалва от топъл вятър, който според синоптиците ще се засили до скорост 112 км/ч.\n                    \n                    \n                \n                \n                \n                \r\nМеждувременно компания Пасифик газ енд илектрик (PG&E) съобщи, че нейна предавателна кула е паднала в близост до пожара в окръг Сонома, Северна Калифорния, предадоха Ройтерс и АП. От компанията посочиха, че е рано да се каже дали това е предизвикало горския пожар в района. Енергийната компания съобщи на държавния регулатор, че е научила за рухването на предавателната кула в Гейзервил в сряда вечерта. Минути по-късно там избухна горски пожар, отбелязва АП. Пасифик газ енд илектрик и още две компании спряха с превантивна цел електроподаването на хиляди абонати, но предавателните линии не са прекъснати, посочва агенцията.\n\r\nПри горските пожари в Калифорния през ноември 2018 г. бе установено, че бедствието е предизвикано от неизправност по линията на Пасифик газ енд илектрик в района на град Пулга. Компанията се съгласи да плати глоба от един милиард долара.", "date": "2019.10.25", "title": "Над 40 000 души са евакуирани заради пожари в САЩ"}
{"url": "https://www.dnes.bg/stranata/2019/10/25/proveriavat-vyzduha-v-ruse-gysta-pelena-dim-padna-nad-grada.427310", "text": "Регионалната инспекция по околната среда и водите започва проверка, заради обгазяването в Русе. Малко след 5 следобед в четвъртък градът беше обхванат от гъста пелена дим. \r\n\r\nМного хора се оплакват, че им е трудно да дишат. \n\r\n\r\nВероятно причината за задушливата миризма са пожари в селскостопански земи в Румъния.\r\n\r\nИзмервателната станция в Русе е отчела пик на фините прахови частици, като в 17 часа те са достигнали до 400 микрограма на кубичен метър. \r\n\r\nПовишени са нормите и за въглероден оксид.", "date": "2019.10.25", "title": "Проверяват въздуха в Русе, гъста пeлена дим падна над града"}
{"url": "https://www.dnes.bg/stranata/2019/10/25/smeniame-strelkite-na-chasovnika-okolo-sedmica-se-adaptirame.427324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В неделя местим стрелките на часовника с един час назад. Ще спим с час повече, а навън ще се стъмва по-рано. Смяната на лятното часово време с астрономическото или зимно, е въведена преди много години с цел да се намалят икономическите разходи и потреблението на електроенергия. Европа вече обмисля да се премахне този механизъм, но страните още не могат да се разберат на кой час е най-добре да останат.\n\r\nЩе трябва обаче отново да променим навиците си. Как най-лесно да настроим биологичния си часовник и може ли смяната да се отрази на настроението и съня ни? \n\r\n\"Смяната към астрономическо време не се отразява кой знае колко лошо на хората. Обикновено по-трудно понасят другата смяна, когато сънят намалява. Една седмица е нормалното време за адаптация. Ако човек не се адаптира за седмица, значи има проблем и трябва да потърси помощ\", обясни д-р Николай Михнев, невролог от \"Аджибадем Сити клиник болница Токуда\".\r\n                    \n                    \n                \n                \n                \n                Събуждане през нощта в нетипични часове, функционирането на съня е  най-честата причина, да сме сигурни, че все още не сме се адаптирали към  новото време.\n\r\nСред сигналите за проблеми той посочи събуждане в нетипични часове през нощта. Не трябва обаче да приемаме медикаменти, а постепенно да се адаптираме, подчерта специалистът в студиото на \"България сутрин\".\n\r\n\"Сезоните пролет и есен са по-трудни за хората, които имат проблеми със съня. Това най-често е свързано със слънцегреенето. Голяма част от хормоните се синтезират в зависимост от слънчевата светлина. Доказано е, че тази смяна с един час назад не е вредна. При другата смяна хората са по-сънливи. Няма как заради смяната на часа човек да получи инсулт или инфаркт\", каза още д-р Михнев пред . \n\r\nПо думите му няма как да изпаднем в депресия заради смяната на часа. А безсънието започва постепенно или след емоционален стрес. Тогава се будим многократно и не спим пълноценно. Безсънието пък може да бъде симптом за много заболявания, стана ясно още от думите на невролога.\n\r\n\"Вечер използвам телефона като книга, но не трябва да бъде нещо възбуждащо, което да ни е твърде интересно. Не трябва да се спортува вечер, защото се отделя голямо количество адреналин и кортизол, след което човек трудно заспива. Много е важно човек да не се приспива с алкохол, защото будува през втората половина на нощта\", разясни д-р Михнев.", "date": "2019.10.25", "title": "Сменяме стрелките на часовника: Около седмица се адаптираме"}
{"url": "https://www.dnes.bg/notifikacii/2019/10/25/zemetresenie-s-magnitud-4-4-razliulia-iujna-italiia.427343", "text": "Земен трус с магнитуд 4,4 беше регистриран днес край брега на южния италиански регион Калабрия, но няма пострадали и не са причинени щети, сочат първите данни, предаде ДПА.\r\n\r\nТрусът е станал в 6.31 ч. тази сутрин, а епицентърът му е бил в морето, на дълбочина 11 километра, край град Скалеа на западния бряг на Калабрия, съобщи италианският геофизичен институт INGV.\r\n\r\n\"Трусът беше усетен от населението, но няма данни за ранени хора и пострадали обекти\", съобщи италианската агенция за гражданска защита.\r\n\r\n/БТА/\r\n ", "date": "2019.10.25", "title": "Земетресение с магнитуд 4,4 разлюля Южна Италия"}
{"url": "https://www.dnes.bg/kino/2019/10/25/irina-mejdu-pernik-i-sofiia.427087", "text": "\n Човешкото у всеки, колкото и дълбоко на пръв поглед да е скрито и без значение от потеклото и мястото на живеене  изследва режисьорът Надежда Косева с пълнометражния си дебют \"Ирина\".\r\nИсторията е ситуирана между Перник и София. В бедна къща в миньорския град живее героинята (Мартина Апостолова) със своя съпруг (Христо Ушев) и невръстното им дете. Сивотата около дома им е всекидневна гледка, контрастираща на природните пейзажи в близките околности. Още по-тъмно става, когато в незаконно изкопана мина в двора им, мъжът на Ирина претърпява инцидент.\r\nИ докато героинята се опитва да намери виновника за трагедията, се налага и да събере емоциите си и да не им обръща внимание с идеята да оцелее семейството.\r\n                    \n                    \n                \n                \n                \n                Косева проследява героинята безпристрастно. Оставя ни да извървим маршрутите й, лъкатушещи сред дребните й прегрешения, редки усмивки и неспирна мисъл за близките. Физическото оцеляване се оказва по-лесно, трудно е духовното.\r\nКомфортен и бляскав е отразен живота в столицата. Хората там изпитват други липси, които именно срещат персонажите на Ирини Жамбонас и Александър Косев с героинята Ирина. Раздробен е дискомфортът в отношенията между тримата. Но разделението не е просто на бедни и богати и всеки стопява границите един към друг по различен начин, при нелеки ситуации.\r\nНадежда Косева деликатно се залавя със сложни теми като сурогатното майчинство, бедността, без да лишава персонажите от човещина, вглъбеност и емоционална дълбочина. Фокусира вниманието ни върху жената и ролята й като майка, сестра, съпруга, непозната. Животът между двата града - Перник и София е като метафора на разделението в обществото, където обаче всеки преживява своите малки, но лични драми.\r\nБогат на атмосфера и пестелив на диалог, \"Ирина\" ни повежда в контрастите на живота, където  нищо не е черно-бяло. Всеки от персонажите си носи своята колебливост, противоречивост, вина и същевременно надежда за щастие.\r\n\"Ирина\" спечели множество награди на международни фестивали, сред които \"Златна роза\" '18 – Най-добър дебют, най-добра актриса (Мартина Апостолова), награда на СБФД Котбус '18 – Най-добър дебютен филм, най-добра актриса (Мартина Апостолова) Тирана '18 – \"Златен бухал\" за най-добър филм Варшава '18 – Наградата на Екуменическото жури, Специалната награда на журито за Мартина Апостолова.\r\nУ нас тръгва в киносалоните от 25 октомври.", "date": "2019.10.25", "title": "\"Ирина\" - между Перник и София"}
{"url": "https://www.dnes.bg/stranata/2019/10/25/19-godishna-jena-padna-v-propast-i-zagina-na-miasto.427344", "text": "19-годишна жена загина при жестока катастрофа на международния път за Гърция край кърджалийското село Загорско.\n Инцидентът е станал около 7 часа тази сутрин. Автомобилът е излязъл от пътното платно и е паднал в пропаст. Все едно не са ясни причините за катастрофата. Районът на село Загорско е известен като отсечката на смъртта. Това е четвъртата катастрофа със загинал от началото на тази година, пише \".\r\n\n                    \n                    \n                \n                \n                \n                \r\nВ средата на април край Загорско стана катастрофа с участието на лидера на партия ДОСТ Лютви Местан, при която загина 6-месечно бебе.\n\r\nПрез юли в същия район смъртоносно беше прегазен глухоням велосипедист. На няколко километра от мястото през август при четворна катастрофа загина и млада жена.", "date": "2019.10.25", "title": "19-годишна жена падна в пропаст и загина на място "}
{"url": "https://www.dnes.bg/mestni-izbori-19/2019/10/25/izbori-i-politici-no-prez-pogleda-na-karikaturistite.427345", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрупа столични карикатуристи всяка седмица се събират на маса, за да разискват актуалните теми. Местните избори, разбира се, в момента са една от тях.\n\r\n, че най-приятна за рисуване му е Мая Манолова, а Ангел Джамбазки бил навсякъде и най-вероятно щял да поиска да стане и император. По думите му настоящият кмет Йорданка Фандъкова също е много благодатна за рисуване.\n\r\n\"Интересите са големи, а нищо не става. Роден съм на бул. \"Витоша\" и ми е много мъчно като ходя по тази улица, която е просто съсипана\", коментира друг столичен карикатурист.\n                    \n                    \n                \n                \n                \n                \r\nИнтерес за творците представляват и общинските съветници, които влизали \"мазничко\" и го \"раздавали инкогнито\". Криели се зад гърбовете на известните хора, което не било справедливо.\n\r\n", "date": "2019.10.25", "title": "Избори и политици, но през погледа на карикатуристите"}
{"url": "https://www.dnes.bg/notifikacii/2019/10/25/jertvite-ot-kamiona-v-eseks-zaradi-granichniia-kontrol.427332", "text": "Трагедията с 39-имата мъртви мигранти, открити в камион край Лондон, и днес продължава да е една от основните теми в британските издания.\n\r\nВ. \"Таймс\" се спира на обстоятелството, че полицията и пристанищните власти не са реагирали на многократните сигнали на местни жители за очевиден трафик на хора край доковете, където в контейнер бяха открити мъртвите мигранти. \n\r\nВестникът съобщава, че хора от околността са съобщавали за намерени захвърлени паспорти и са забелязвали как мигранти са сваляни от транспортни контейнери и прехвърляни в междуградски автобуси и микробуси. В един случай дори бил видян бос мигрант, който молел да му дадат обувки.\n\r\nЛондонският в. \"Гардиън\" извежда в заглавие, че жертвите от камиона в Есекс повдигат твърде много въпроси, но важното е да бъдат зададени тези, които трябва.\n                \n                \n                \r\nАвторът, който е експерт по миграцията в Европа, изтъква, че подобни трагедии не се случват поради липсата на граничен контрол - те са цената, плащана заради него. Нашите политици продължават да хранят илюзията, че миграцията може да се пуска или спира подобно на кранче, според желанията на гласоподавателите или нуждите на икономиката.\n\n\n\n\r\nРазбира се, миграцията може да бъде моделирана: държавите могат да предлагат на хората стимули за пътуване или могат да поставят бюрократични и физически препятствия, за да ги затруднят. Но както е болезнено очевидно в много части на света в момента, винаги ще има хора, които се чувстват принудени да тръгнат на път, дори рисковете да са смъртоносни. По-строг контрол кара хората да избират по-опасни маршрути и поставя живота им в ръцете на контрабандисти, които може да не ги е грижа за тяхната сигурност или активно да се опитват да се възползват от тях.\n\r\nВеликобритания не преживя бежанска криза по начина, по който това се случи в други части на Европа като цяло, а делът на молби за убежище на практика спадна, пише авторът \"Гардиън\". Именно за това е от решаващо значение да не позволяваме шокът и паниката да ни тласкат към решения, които ще усложнят живота на самите хора, които може да искаме да защитим.\n\r\nВъв връзка със смъртта на хората, открити в Есекс, се задават важни въпроси: кой носи отговорност и как това би могло да се предотврати в бъдеще. \n\r\nПолицията в Есекс започна разследване за убийство и арестува шофьора на камиона. Националната агенция за борба с престъпността съобщи, че работи за идентифициране на организирани престъпни групи, които може да са замесени. \n\r\nНо има поредица други въпроси, които следва да бъдат зададени. Първият е защо хора въобще биха искали да пътуват по този начин: какво ги кара да напуснат домовете си и защо не са искали да спрат другаде? Ако сред мъртвите има бежанци, защо не са могли да осъществят правата си другаде в Европа? Имало ли е сред тях хора, които са имали право да бъдат в Обединеното кралство, но не са можели да дойдат по легални маршрути поради протакане от страна на британското правителство, както то е правило спрямо стотици непридружени деца, оказали се в Европа.\n\r\nА ако не са били бежанци, какво ги е мотивирало да пътуват по този начин в търсене на работа? Голямо ново изследване на програмата за развитие на ООН илюстрира колко комплексни могат да са отговорите: в интервюта с близо 2000 души от Африка, пътували до Европа да търсят работа по някои от най-смъртоносните мигрантски маршрути, над 90 процента от тях казват, че биха го направили отново.\n\r\nЗадавайки тези въпроси, признаваме, че хората, които страдат по границите ни, не са просто пасивни жертви, а хора, които вземат решения и се опитват да запазят контрол върху живота си, подчертава изданието. Едва тогава ще престанем да разглеждаме този въпрос като проблем, който може да бъде пренебрегнат или потулен и ще започнем да говорим за това как бихме могли да реорганизираме нашата система съобразно потребностите на хората.\n\r\n\"Гардиън\" помества и редакционна статия по темата, в която се изтъква, че строгият граничен контрол не е правилният път. Изданието посочва, че е наложителна международна реакция на мигрантската криза и Великобритания трябва да поеме отговорността да участва в този процес. Ако политиката на блокиране на границите означава, че хората са готови да се катерят в хладилни контейнери, за да преминат граница, тогава може би самата политика е част от проблема, смята \"Гардиън\".\n\r\nШокът, който откриването на 39-те тела предизвика в цяла Великобритания, е осезаем. Но не е достатъчно само да кажем, че такова отношение към човешки същества е нетърпимо. Всички ние и нашите правителства трябва да се запитаме дали не носим някаква отговорност за факта, че Великобритания стана последен пристан за камион, пълен с трупове.\n\r\nЗа разлика от \"Гардиън\" в. Индипендънт\" коментира в заглавие, че Великобритания трябва да втвърди позицията си и да покаже по-категорично отношение против незаконното влизане в страната. Ако Великобритания се отнася сериозно към ограничаване на нелегалната имиграция, тя трябва да връща нелегалните мигранти обратно, подчертава \"Индипендънт\".\r\n \r\n/БТА/\r\n ", "date": "2019.10.25", "title": "Жертвите от камиона в Есекс – заради граничния контрол"}
{"url": "https://www.dnes.bg/rusia/2019/10/25/rusiia-prehvyrli-v-siriia-300-voenni-policai-ot-checheniia.427318", "text": "Русия е прехвърлила допълнително в Сирия около 300 военни полицаи от Чечения за изпълнение на специални задачи в 30-километровата зона по турско-сирийската граница, предаде ТАСС, като се позова на днешно съобщение на министерството на отбраната.\n\r\nТАСС съобщава още, че от Ростовска област и от Краснодарския край военнотранспортни самолети докарват в базата Хмеймим в Сирия над 20 бронирани автомобили \"Тигър\" и \"Тайфун-У\".\n\n\n\r\nВоенните скоро ще започнат да изпълняват своите задачи. Министерството на отбраната на Русия посочва, че те ще се грижат за безопасността на населението, ще поддържат реда и ще патрулират в определени райони. \n                    \n                    \n                \n                \n                \n                \r\nВоенните полицаи ще окажат също съдействие по извеждането на подразделенията на кюрдските отряди за самоотбрана заедно с тяхното въоръжение от 30-километровата зона по турско-сирийската граница, пише БТА.\n\r\nМинистерството на отбраната посочва, че в Сирия са пристигнали най-добре подготвените военни, с опит в подобни операции.", "date": "2019.10.25", "title": "Русия прехвърли в Сирия 300 военни полицаи от Чечeния"}
{"url": "https://www.dnes.bg/mish-mash/2019/10/25/da-rabotish-za-richard-bransyn-i-da-se-vyrnesh-u-doma-zaradi-meda.427326", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Емигрантския живот на Мирослав Опрев е кратък, но бурен. Днес той е графичен дизайнер за английска компания и работи от София, но пътят му почва от хотел на гръцкия остров Санторини. \n\r\nВ кариерата си е работил и за милиардера Ричард Брансън. \n\r\n\"Получих предложение от лидера на пазара за правене на пещи за пица в Англия. Там имах възможността да направя една презентация на продукт, който разработвахме за Ричард Брансън и неговия остров Некер. От мен се искаше да визуализирам продукта и да бъде инсталиран на неговия остров,\" споделя Мирослав Опрев с вълнение за работата си в компанията \"Gozney Group\" в предаването \"Завърналите се с Петя Кертикова\".\n                    \n                    \n                \n                \n                \n                \r\nТой е преминал и през бара на престижен английски пъб, където чести постетители са бившият премиер на Великобритания - Дейвид Камерън и бившият президент на Франция Франсоа Оланд, както и кралското семейство на Швеция, днес Мирослав работи по специалността си като графичен дизайнер за английска компания, базирана в София. \n\r\n\"Тук има надежда. Надежда за нещо по-добро тук на местно ниво, в България и за България като цяло,\" казва Мирослав.\n\r\nПаралелно с работата си като графичен дизайнер, Мирослав иска да прослави България като страната на пчелния мед. За целта преди броени дни той стартира кампания за набиране на средства за изкупуване на български пчелен мед и популяризирането му в Западна Европа.\n\r\n\"В момента събираме сумата от 5000 паунда, която ще ни помогне да направим първата поръчка от нашите партньори-пчелари, с които работим. Има много пчелари, които не могат да си пласират продукцията в България, та камо ли в Европа или САЩ. Искаме да се намесим в този момент да можем да им помогнем да си пласират продукцията в Европа,\" споделя още Мирослав пред . \n\r\nЗасега той работи с пчелари от Лудогорието. Ако кампанията бъде успешна българинът планира да я разшири. \r\n ", "date": "2019.10.25", "title": "Да работиш за Ричард Брансън и да се върнеш у дома... Заради меда! "}
{"url": "https://www.dnes.bg/sport/2019/10/25/levski-obmislia-razdiala-s-novo-popylnenie.427325", "text": "В Левски вече се търси начин за раздяла с гръцкия футболист Янис Каргас. Договорът на \"сините\" с централния бранител е за три сезона, но към този момент изпълнението му е трудно осъществимо.\n\r\nВ последните мачове Каргас е на резервната скамейка, а треньорът Петър Хубчев разчита на този пост на Нуно Рейш, който е с визитка на дефанзивен полузащитник. В Левски не могат да си позволят чуждестранен футболист да е резерва, още повече че и заплатата на Каргас не е никак малка.\n\r\nЕдиният от тандема пред вратаря занапред твърдо ще е Холмар Ейолфсон, който е сред най-добре платените в тима, но пък играе все по-стабилно след отсъствието си поради операция. Рейш вдъхва все повече доверие в треньорската ръководство поради умението си да изнася топката в няколко варианта.\n                    \n                    \n                \n                \n                \n                \r\nПредимство на Каргас е бързината, но за сметка на това той играе рисковано и прави необмислени нарушения. Така най-вероятно Левски ще търси играч на поста дефанзивен халф, който да замести върнатият назад Рейш, пише \"Тема спорт\".\n\r\nКаргас дойде на “Герена” като свободен агент от гръцкия ПАС Янина. В Левски ще се опитат да разтрогнат по взаимно съгласие или да го компенсират с 1 до 3 заплати. Твърде вероятно е бранителят да си намери сам отбор в Гърция, където има богат опит.\n\r\nПрипомняме, че още едно лятно попълнение може да напусне през зимата - Насиру Мохамед.\n\r\n\r\n ", "date": "2019.10.25", "title": "Левски обмисля раздяла с ново попълнение"}
{"url": "https://www.dnes.bg/obshtestvo/2019/10/25/na-posledno-miasto-sme-po-pytna-bezopasnost-na-balkanite.427327", "text": "България тази година се нарежда на последните места по пътна безопасност, изпреварена от съседките ни, а държавата видимо абдикира от пътната безопасност. Това каза пред Радио „Фокус“ експертът по пътна безопасност и бивш директор на КАТ Алекси Стратиев. \n\n\n\r\nПовод за изказването му са зачестилите през последните седмици тежки пътни инциденти. \n\r\n„Към вчерашна дата загиналите по пътищата са със 17 повече спрямо миналата година. Тежките инциденти не са единични случаи, които са се случили в този месец, а просто през цялата година пътната обстановка е неблагоприятна и броят на загиналите тотално нараства. Още повече, че ако изключим трагичния инцидент миналата година при Своге с 20 загинали, броят на загиналите тази година е с 30 повече, което е много тревожно. Но за съжаление нищо не се случва в пътната безопасност. Ние бяхме много по-добре от съседните ни страни Румъния, Гърция и Сърбия, а в момента сме най-зле от всички, което е недопустимо“, обясни експертът по пътна безопасност. \n                    \n                    \n                \n                \n                \n                \r\nТехническите средства са нещото, което решават пътната безопасност в Европа и света, коментира Алекси Стратиев и добави, че бройката на стационарните камери все още е несъизмерима с пътните полицаи, ангажирани с контрола на пътя. \n\r\nАлекси Стратиев допълни, че е необходимо приемането на новия Закон за движение по пътищата, но това се бави заради интереси, които не са свързани с пътната безопасност.", "date": "2019.10.25", "title": "На последно място сме по пътна безопасност на Балканите"}
{"url": "https://www.dnes.bg/politika/2019/10/25/mvnr-pishe-na-rumynskite-vlasti-zaradi-obgaziavaneto-na-ruse.427335", "text": "Министерството на външните работи сезира румънските власти във връзка със замърсения на 24 октомври въздух в Русе заради горящи стърнища на румънска територия, съобщиха от пресцентъра на Външно министерство.\r\n\r\nМВнР е изпратило писмо до румънския посланик Йон Гъля, който от своя страна е алармирал румънското Министерство на външните работи. \nВ същото време посланикът ни в Букурещ Тодор Чуров се е свързал със заместник-кмета на град Гюргево. От там са изпратили екипи, които са установили, че стърнищата са загасени.\r\n\r\nКакто Dnes.bg съобщи, Регионалната инспекция по околната среда и водите започва проверка заради обгазяването в Русе. Малко след 5 следобед в четвъртък градът беше обхванат от гъста пелена дим.\r\n\r\nМного хора се оплакват, че им е трудно да дишат.", "date": "2019.10.25", "title": "МВнР пише на румънските власти заради обгазяването на Русе"}
{"url": "https://www.dnes.bg/mestni-izbori-19/2019/10/25/izborniiat-turizym-ne-e-preodolian-v-koi-obshtini-raste-broia-na-jitelite.427334", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Проблемът с изборния туризъм у нас все още не е преодолян. Въпреки извършените промени и в Изборния кодекс и в Закона за гражданската регистрация, които доведоха до известно ограничаване на проблема, все още има общини, в които има необяснимо увеличаване на броя на жителите, особено на онези по настоящ адрес, непосредствено преди изтичането на крайния срок, в който могат да бъдат извършвани промени, коментира в студиото на \"България сутрин\" програмният директор на Асоциация \"Прозрачност без граници\" Ваня Нушева.\n\r\nСред общините, в които се наблюдава съществено движение в броя на жителите по настоящ адрес, са Кресна, Трекляно, Джебел, Минерални бани, Грамада, Ардино.\n\n\n\n                    \n                    \n                \n                \n                \n                \r\n\"Там промяната спрямо броя на постоянните жители се изразява между 10 и 15%. Подобни има и в Георги Дамяново, Кирково, Якимово, Бобошево, Приморско. Това са топ 10 общини от класацията\", отбеляза още Нушева.\n\r\nПо думите ѝ е необходимо освен осъществяване на контрол по спазване на Закона за адресната регистрация, след изборите да бъдат анализирани отново данните в дискусия, както и да се помисли за допълнителни промени в законодателството. \n\r\nВаня Нушева подчерта, че очаква обработването на изборните книжа в края на деня да се окаже голямото предизвикателство за секционните комисии.\n\r\nПред  изборният наблюдател Стоил Стоилов допълни, че изборният туризъм на практика представлявал кражба на ресурси на местните общности. И проблемът бил именно в това. \n\r\n\"Подобни практики бяха много характерни за курортните зони, когато се използваха строителните работници за целта. Едно подобно изкривяване на изборния процес обаче води до възможността ресурсите на местната общност да бъдат отклонявани в интерес на някой друг\", посочи той.", "date": "2019.10.25", "title": "Изборният туризъм не е преодолян, в кои общини расте броя на жителите?"}
{"url": "https://www.dnes.bg/notifikacii/2019/10/25/zdravnoto-ministerstvo-alarmira-za-opasni-i-falshivi-saitove.427352", "text": "Министерството на здравеопазването изпрати сигнал до директора на Главна дирекция „Борба с организираната престъпност“ главен комисар Ивайло Спиридонов и до комисар Явор Колев, началник на отдел „Компютърни престъпления“ към ГДБОП, относно спекулации с името на заместник-министъра на здравеопазването Светлана Йорданова, с Министерство на здравеопазването и с Българската национална телевизия с цел продажба на стоки, съобщават от Министерството. \n\r\nМинистерството на здравеопазването настоява своевременно да бъдат предприети всички законови действия за идентифициране на източника на фалшивата информация и за подвеждането му под отговорност.\n\r\nМЗ информира всички български гражданите, че министерството по никакъв начин не промотира, нито пък продава лекарствени продукти и хранителни добавки чрез интернет сайтове, както и че министерството не създава лекарства, нито пък притежава аптеки (в това число и аптеки за онлайн търговия).\n                \n                \n                \r\nСайтове като този – предмет на настоящия сигнал () - съдържат категорично невярна информация и правят внушения, които са опасни за потребителите, а могат да бъдат и опасни за тяхното здраве.\r\nНапомняме, че официалният сайт на институцията се намира на интернет адрес \n\r\nАпелираме всеки гражданин, натъкнал се на фалшив сайт на институцията, на сайтове за онлайн продажба на добавки и лекарства, спекулиращи с институцията Министерство на здравеопазването, да подаде сигнал на имейл адрес:  или да се обърне към компетентните органи.", "date": "2019.10.25", "title": "Здравното министерство алармира за опасни и фалшиви сайтове "}
{"url": "https://www.dnes.bg/crime/2019/10/25/nad-400-shofiori-na-avtobusi-otnesoha-globi-za-sedmica.427356", "text": "За една седмица от Пътна полиция са глобили водачите на 3476 товарни автомобила и 425 автобуса, а на 22 от тях е наложена забрана да продължат по пътя си.\r\n\r\nДействията на КАТ са част от акция на Европейската мрежа на службите на Пътна полиция – TISPOL и в нея са се включили служители на  Криминална и на Икономическа полиция, както и на Изпълнителната агенция „Автомобилна администрация“, информират от МВР.\r\n \r\nВ периода от 14 до 20 октомври са проверени 8400 товарни автомобила и 1711 автобуса.\r\n\r\nОт Пътна полиция допълват, че при възникване на тежки пътнотранспортни инциденти с такива превозни средства, последиците са значително по-големи.\r\n ", "date": "2019.10.25", "title": "Над 400 шофьори на автобуси отнесоха глоби за седмица "}
{"url": "https://www.dnes.bg/notifikacii/2019/10/25/piiani-izpusnaha-fas-v-karuca-podpaliha-ia-edva-spasiha-konia.427380", "text": "Пожарникари са спасили кон, впрегнат в каруца, която пламнала в движение заради небрежност на тумба роми. \r\n\r\nИнцидентът станал около 21,30 часа в четвъртък на пътя между великотърновските села Самоводене и Ресен. \r\n\r\nВ злопоучната вечер група пияни се придвижвали в тъмното с талига натоварена с покъщнина, пише „Труд“. \r\n\r\nПо невнимание пътниците изпуснали незагасен фас, който подпалил струпаните във возилото одеала и дрехи. \r\n\r\nПламъците бързо обвили каруцата и плъзнали към коня.\r\n\r\nОчевидци на горящата талига, подали сигнал на телефон 112 и на място пристигнали огнеборци. \r\n\r\nТе успели да спасят коня. Животното имало леки изгаряния и било отведено при ветеринарен лекар. \r\n\r\nКаруцата с превозваните в нея вещи е изпепелена напълно.\r\n\r\nРомите се оправдали, че възнамерявали да си правят бивак край пътя, където да нощуват.\r\n ", "date": "2019.10.25", "title": "Пияни изпуснаха фас в каруца, подпалиха я, едва спасиха коня"}
{"url": "https://www.dnes.bg/mestni-izbori-19/2019/10/25/na-izbori-no-bez-izbor-3-000-sela-bez-vot-za-kmet.427381", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 3 хиляди села в България няма да избират кмет заради законови промени. Вместо това, в населените места с до 350 жители, ще бъде назначаван кметски наместник. \n\r\nСело Новаковци е само на 12 километра от Габрово. Тук са регистрирани 138 жители. За първи път, и то не на шега, те няма да гласуват за кмет. Вместо това, кой ще поеме местното управление, ще реши общинският съвет в Габрово.\n\r\nХората обаче искат да поемат своята отговорност за селото и да изберат един от тях. В предизборните обещания не вярват и в друго габровско село. Затова жителите в Гергини няма да отидат до урните. \n\r\nБорба за власт на практика няма да има в над половината от населените места в Габровско. В общо 174 села тук няма жители или техният брой е едноцифрен. \n                    \n                    \n                \n                \n                \n                \r\n", "date": "2019.10.25", "title": "На избори, но без избор: 3 000 села без вот за кмет"}
{"url": "https://www.dnes.bg/mestni-izbori-19/2019/10/25/uverenie-tazi-godina-bez-opashki-za-predavane-na-biuletini.427342", "text": "Тази година условията в Арена Армеец ще бъдат много по-добри, организацията е по-добра, увери Полина Витанова, председател на общинската избирателна комисия.\n\r\nИ тази година Арена Армеец ще бъде единственото място в София, където ще се събират изборните книжа. \n\r\nПочти е готова схемата на разпределението на местата за изчакване. Тя ще бъде утвърдена от комисия. \n\r\nЩе има три отделни пункта за приемане на изборните книжа. Последователността на приемането ще става по последователността на пристигането на всяка СИК.\n\n\n\r\nУсловията ще бъдат много по-добри, увери Витанова. Ще има места за гледане на телевизия и играене на игри. Подготвени са български филми, заяви тя пред БНТ.\n                    \n                    \n                \n                \n                \n                \r\nОбученията по попълването на протоколите са минали успешно. Разработено е приложение за проверка за грешки. То може да се ползва на телефон, таблет или компютър.\n\r\n1 609 секции са образувани до този момент. Протоколът за общински съветници е 18 страници, 34 са кандидатските листи, 1 014 са кандидатите за общински съветници. Около 343 са кандидатите за кмет на район, 93 за кметове на кметства.\r\n ", "date": "2019.10.25", "title": "Уверение: Тази година без опашки за предаване на бюлетини!"}
{"url": "https://www.dnes.bg/knigi/2019/10/25/dilyr-na-realnosti-trilyryt-predizvikal-skandal-v-rusiia.427340", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Дилър на реалности\" - футуристичният шпионски трилър на Николас Димитров, който предизвика невъобразим скандал в Русия, ще бъде официално представен на български език у нас през декември.\n\r\nКнигата е написана на руски език и издадена първо от EKSMO в Русия, Беларус, Азербайджан и Казахстан, впоследствие и от издателство \"Фабула\" в Украйна. Предстои публикуването ѝ в Грузия, Полша, Турция, Чехия и други страни.\n\r\n\"Историята разказва за живота на момче, което израства по улиците на Сингапур и се превръща в най-изпечения корпоративен шпионин. Романът всъщност започва от момента, в който главният герой се интегрира в най-могъщата медийна корпорация, за да разбере какъв проект подготвя тя. Той обаче няма никаква представа, че му е отредено да стане месията на първата цифрова религия на света\", сподели в студиото на \"България сутрин\" авторът.\n                    \n                    \n                \n                \n                \n                \r\nРоманът светкавично се изкачва до второ място в класациите за продажби след новата книга на Виктор Пелевин, поражда напрежение и развихря същински скандал. Текстът е заклеймен от Руската православна църква, а социалните мрежи, където книгата има над 50 000 последователи, цензурират трейлъра, предава . \n\r\nНиколас Димитров е от български произход – полиглот, аскет и мечтател, прекарал детството си до 12-годишна възраст в дом за сираци. Този опит оставя незаличим отпечатък у него и го вдъхновява за съвместни дейности с фондацията на Джоан Роулинг - \"Лумос\", чиято цел е да се популяризира идеята за осиновяване на деца в семейства по света като алтернатива на сиропиталищата.", "date": "2019.10.25", "title": "\"Дилър на реалности\" - трилърът, предизвикал скандал в Русия"}
{"url": "https://www.dnes.bg/knigi/2019/10/25/chitatelski-klub-presyzdava-gozbi-ot-knigite.427350", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Храната от приказките и романите оживява в новия смълчан читателски клуб. Инициативата е напълно различна от всички литературни клубове досега, съобщава . \r\n\r\nДесислава Иванова вижда идеята от френска майка, която няма време да чете и започва да си открадва по час за четене.\n\r\n\r\nВсеки, който иска да опита вкусните сладкиши от свой любим роман, е добре дошъл в клуба на смълчаните читатели, където хората четат, готвят и обсъждат прочетените истории, хапвайки вкусните гозби от света на книгите.\r\n ", "date": "2019.10.25", "title": "Читателски клуб пресъздава гозби от книгите "}
{"url": "https://www.dnes.bg/technology/2019/10/25/vdyhnoveni-ot-magiosnicite-toyota-syzdadoha-letiashta-metla.427347", "text": "Японската компания Toyota показа много странен експонат на автомобилното изложение в Токио - електрическа летяща метла, наречена e-broom. \r\nНейната мисия е да демонстрира градската мобилност на бъдещето. Разработчиците посочиха че са били вдъхновени от метлите, използвани като превозни средства от вещиците и магьосниците в приказките.\r\n\r\nЗа метлата на Toyota се знае само, че е оборудвана с електромотор, но няма други подробности. Въпреки, че е летяща метла, тя е оборудвана и с колело. \r\nПремиерата на странното устройство обаче повдигна много въпроси. Мъж, облечен в костюм на робот, се появи на сцената и \"поязди\" метлата, нахлузил ролкови кънки. В същото време шефът на компанията Акио Тойода заяви пред ахналата публика, че електронната метла, всъщност...още не може да лети.\r\n", "date": "2019.10.25", "title": "Вдъхновени от магьосниците: Toyota създадоха летяща метла"}
{"url": "https://www.dnes.bg/index/2019/10/25/myj-ostana-zakliuchen-v-tesla-izgoria-jiv-sled-kato-se-udari-v-palma.427385", "text": "Tesla може и да се хвали с колите си, оборудвани с най-новите технологии, ала понякога те могат да костват човешки живот.\r\nОмар Аван имал една мечта - да кара Tesla. Успял да си купи лъскав син Model S, но именно той го убил. Един ден, докато шофирал в Южна Флорида, той изгубил контрол над автомобила и се блъснал в палма. Но не починал заради катастрофата, а заради футуристичния дизайн на колата. \n\n\r\nЛитиево-йонната батерия на колата се запалила, а дим и пламъци изпълнили купето. Аван изгорял жив, а около автомобила се събрали хора, които не можели да направят нищо. Това се случило заради високотехнологичните дръжки на превозното средство, които се прибират навътре във вратата и се подават едва когато засекат ключа наблизо. Но тази система се развалила и никой не успял да отвори вратата на автомобила, за да измъкне Омар.\r\n                \n                \n                Тялото му изгоряло до неузнаваемост, а сега семейството му ще съди Tesla.\r\n48-годишният Омар Аван бил анестезиолог, баща на пет деца. Купил автомобила поради няколко причини - бил отговорен към природата и имал високи изисквания към сигурността. Tesla сами се похвалиха, че Model S се е представил най-добре на краш тествотете от всички автомобили. За това Аван, който можел да си позволи да си купи всяка друга кола, се спрял именно на тази.\r\n\"Тези коли... те просто обичат да горят\", казва Стюарт Гросман, говорител на семейството.\r\nTesla не е коментирала делото срещу компанията, но малко след инцидента техен говорител заяви, че в \"Tesla са много натъжени от инцидента, тъй като автомобилите им са проектирани да са едни от най-безопасните в света.\"\r\n \r\n ", "date": "2019.10.25", "title": "Мъж остана заключен в Tesla. Изгоря жив след като се удари в палма"}
{"url": "https://www.dnes.bg/mestni-izbori-19/2019/10/25/spirat-dvijenieto-okolo-arena-armeec-zaradi-vota.427387", "text": "Във връзка с провеждането на изборите за общински съветници и кметове на 27 октомври ще се въведат промени в организацията на движение, съобщиха от Столичната община.\r\n\r\nОт 18.00 часа на 27 октомври до приключване на транспортирането и предаването на изборните материали ще се забрани престоят и паркирането на пътни превозни средства по бул.\"Асен Йорданов\", между Площад на авиацията и бул.\"Шипченски проход\".\r\n\r\nОт 20.00 часа на 27 октомври до приключване на транспортирането и предаването на изборните материали ще се ограничи движението по бул. \"Асен Йорданов\" между Площад на авиацията и бул. \"Шипченски проход\".", "date": "2019.10.25", "title": "Спират движението около \"Арена Армеец\" заради вота"}
{"url": "https://www.dnes.bg/index/2019/10/25/zashto-39-kitaici-biha-biagali-ot-vtorata-nai-silna-ikonomika.427377", "text": "Смъртта на 39 души в хладилно ремарке на камион шокира целия свят. Публично, малко се знае за самоличността на жертвите или как точно са стигнали до там. Ясна е само националността ми.\r\n39 китайици тръгват към Великобритания в камиона. А въпросът, който тормози много е един – защо гражданите на страната с втората най-икономика в света пътуват към Обединеното кралство, независимо дали по собствено желание или по принуда, по този варварски начин?\r\nЦифрите са следните – от 258 милиона бежанци по цял свят, 10 милиона идват от Китай. Така азиатската държава не просто има втората най-силна икономика, но и е втора в света, от която тръгват най-много мигранти. 2,5 милиона се намират в САЩ, 712 хил. души в Канада и 473 хил. в Австралия. Във Великобритания само през 2018 година са издадени 730 хил. визи на китайски граждани от общо 2,9 милиона. Това е 25% от всички визи и растежът в сравнение с 2017 г. е 11%.\r\n                \n                \n                Твърди се, че мигрантите често са онези, които са най-бедни, без умения и търсят работа, която не изисква много опит или бягат от терор. Но случаят с китайските мигранти е много по-различен.\r\n\"Има голямо разнообразие от китайски мигранти – нискоквалифицирани, средно квалифицирани, висококвалифицирани\", казва Наталия Банулеску-Богдан, директор на Института по мигрантски политики.\r\nПо думите й онези, които се отправят към Европа или САЩ не са „най-бедните от най-бедните“, тъй като за да се предвижат от Китай до която и да е страна, се изискват сериозни средства. Независимо дали това става легално или не.\r\n„Ако пътуваш легално, трябва да мислиш за паспорти и такси за виза. Ако решиш да пътуваш нелегално, трафикантите имат сравнително високи такси“, казва тя.\r\nМиграцията на китайците има различни форми. Според експертите мястото, където решават да живеят висококвалифицираните граждани на страната, се различава от това, където живеят нискоквалифицираните.\r\n„Има миграционни пътища за хората от академиите в научните и технологични сектори, които отвеждат гражданите на Китай в САЩ или други развити страни. Има и пътища за строители, които ги отвеждат в Африка или Източна Европа. Така че числата са много различни“, обяснява Наталия Банулеску-Богдан пред CNN.\r\nСпоред Института по мигрантски политики между 10 и 20% от китайските мигранти се намират в Африка. Много китайски студенти също учат в чужбина – само във Великобритания са издадени 100 хил. студентски визи, с 13% повече от миналата година и до 40% от всички. Студентите в Обединеното кралство идват от богати семейства и са склонни да си плащат таксите и да живеят в големи и скъпи градове, като Лондон.\r\nНякои обаче нямат този късмет – според доклада на Великобритания за „съвременното робство“, китайците са четвъртата най-често срещана нация сред „съвременните роби“, след британците, албанците и виетнамците. \r\nПрез 2017 г. „съвременните роби“ от Китай във Великобритания са били 293. Но това число е сравнително малко в сравнение с онези, които работят в Италия или Испания например, но това се дължи на факта, че влизането в Англия е по-трудно.\r\nПрез 2018 г. 1077 китайски граждани са били заловени от граничния контрол, опитвайки се да влязат в САЩ.\r\n\r\nЗа растежа на икономиката в Китай помогна огромната миграция от селските към градските райони, а пенсионните реформи помогнаха за извеждането на китайските граждани от бедност.\r\n„Китай се разви драматично, бедността намаля драстично, икономическите обстоятелства се подобриха - дали това ще продължи с тези темпове в бъдеще е съмнително, казава  икономистът Крисчън Дъстман. - И въпреки че всички промени, които виждаме, са положителни, това не означава, че не са се отразили негативно на определени групи от обществото.”\r\nСпоред Банулеску-Богдан колкото по-богато било китайското общество, толкова е по-неравно.\r\n„Възможностите в огромна страна като Китай не са еднакви за всички. Да, имаме високият край на спектрума, но имаме и хора в доста по-отчаяно положение“, обяснява тя.\r\nСпоред  Института по мигрантски политики китайските граждани напускат страната си по много причини – заради политическа репресия, желанието да учат в чужбина или правилото да имат само едно дете.\r\n„Но възможностите, които има за мигриране, не са еднакви за всички. И тук идват трафикантите“, казва Банулеску-Богдан\r\nВсе още не може да се каже, че смъртта на 39-те души е била трафикантска операция, която се е провалила. Не се знае и дали шофьорът е бил наясно, че превозва хора.", "date": "2019.10.25", "title": "Защо 39 китайци биха бягали от втората най-силна икономика? "}
{"url": "https://www.dnes.bg/notifikacii/2019/10/25/mladej-vleze-v-zatvora-za-da-specheli-obratno-gadjeto-si.427379", "text": "Германските пожарникари е трябвало да се отзоват на сигнал за 18-годишен младеж, който е бил заседнал на стената на германски затвор. \n\r\n18-годишният младеж се опитал да се вмъкне в затвора в северозападния германски град Вехта, заяви говорител на наказателната институция в четвъртък. \n\r\nТийнейджърът искал да достигне до бившата си приятелка, която е в затвора. Малко преди това тя приключила връзката си с младежа. \n\r\nСпоред властите той е използвал стълб от улична лампа, за да прехвърли 4-метровата ограда на затвора, пише DW.\n\r\nСпоред публичната телевизия NDR младежът е искал да стигне до прозореца на приятелката си, която била в килия на първия етаж. \n\r\nПреди това обаче бил открит от служителите на затвора, които го приканили да слезе, но той категорично отказал. \n                \n                \n                \r\nТрябвало пожарникарите да дойдат на място и да го свалят. Той получил незначителни наранявания. \n\r\nТой е добре, но пък не е ясно дали е успял да спечели обратно сърцето на възлюбената си. \n\r\nМладежът е обект на разследване за незаконно влизане и неправомерен контакт със затворник.", "date": "2019.10.25", "title": "Младеж влезе в затвора... За да спечели обратно гаджето си!"}
{"url": "https://www.dnes.bg/top-novini/2019/10/25/arestuvaha-myj-i-jena-za-smyrtta-na-39-imata-v-kamiona.427396", "text": "Британската полиция съобщи, че мъж и жена на 38 години от Северна Англия са арестувани в рамките на разследването на случая с намерените 39-трупа в хладилен камион.\r\n\r\nЗадържаните са от град Уорингтън. Те са арестувани по подозрение за причиняване на смърт и за участие в престъпен сговор за незаконен превоз на хора през границата, се казва в съобщението на полицията.\n\n\n\r\nВ ареста продължава да се намира шофьорът на камиона - 25-годишен гражданин на Северна Ирландия.\r\n\r\nБи Би Си припомня, че полицията смята, че намерените в камиона 31 мъже и 8 жени може да са китайци. Китайското посолство обаче каза днес, че продължава да се проверява самоличността на жертвите и че тяхната националност все още не е потвърдена, допълва Асошиейтед прес.\r\n\r\nКамионът с труповете беше открит в сряда близо до пристанище в Югоизточна Англия, припомня БТА.\r\n ", "date": "2019.10.25", "title": "Арестуваха мъж и жена за смъртта на 39-имата в камиона"}
{"url": "https://www.dnes.bg/index/2019/10/25/biagstvo-za-uikenda-razhodka-do-peshtera-prohodna.427394", "text": "Знаете ли къде се намира най-дългият пещерен тунел в България? Ако до момента не сте имали случай да го посетите, то почивните дни ви дават възможност за това. След като ви разказахме за , днешното ни предложение е друга забележителност в района – „Очите на Бога“.\r\nНаричат така, защото има два естествени отвора на тавана, които сякаш приличат на очи. Оттам идва и наименованието.\r\n \r\nВ случай, че тръгвате като нас от София, трябва да знаете, че въпросният обект се намира на 112 км от столицата и само на 2 км от село Карлуково.\r\n \r\nАко до момента не сте пътували до мястото, най-добре си включете джипиеса на телефона и търсете хижа „Пещерен дом“, защото ще се объркате по табелите. Там има голям паркинг, където да си оставите колата. След което ще вървите пеша до пещерата максимум 10-15 минути. Минете ли през Карлуково, след 2 километра ще видите отбивка, която води до малкия ѝ вход. Ние избрахме втория вариант и също имаше достатъчно място за паркиране.\r\n \r\nОбщата дължина на пещерата е 365 метра, а височината й е 56 метра. Тя разполага с два входа, като малкият е 35 метра висок. Заставайки на него и поглеждайки нагоре, ще видите красивите карстови образувания. После следвайте пътеката навътре.\r\n \r\nВървейки, ще се спирате като нас постоянно. Едно е сигурно – ще останете запленени от окната – отворите, които са се получили вследствие на ерозията от водата, просмукваща се през тавана. Именно заради тях много хора решават да посетят пещерата. Някои дори вярват, че мястото зарежда с положителна енергия и „свързва“ с Бога.\r\n\r\n", "date": "2019.10.25", "title": "Бягство за уикенда - разходка до пещера \"Проходна\""}
{"url": "https://www.dnes.bg/rusia/2019/10/25/ruski-voenen-zastrelia-8-svoi-kolegi.427402", "text": "Военнослужещ от ремонтно-техническа база, намираща се в Забайкалския край в Русия, застреля осем свои колеги. Това съобщи руското министерство на отбраната. \n\r\n„На 25 октомври около 18,20 часа /местно време/ при смяната на караула военнослужещ от ремонтно-техническата база, дислоцирана на територията на Забайкалския край /в Далечния изток/, откри огън срещу своите колеги със служебното си огнестрелно оръжие. На място са загинали осем военнослужещи, други двама са ранени“, се казва в съобщението, цитирано от ТАСС. \n\r\nЗа мястото на трагедията е заминала комисия. „Към мястото на инцидента излетя комисия на Министерството на отбраната на Русия начело със заместник-министъра на отбраната генерал-полковник Андрей Картаполов. Провеждат се следствени действия за установяване на всички обстоятелства около случилото се“, добавиха от руското военно министерство. \n                    \n                    \n                \n                \n                \n                \r\nСтрелецът е задържан. \n\r\nОт министерството на отбраната предполагат, че случилото се може да е вследствие на нервен срив поради лични проблеми, пише РИА Новости.\r\nСпоред изданието Baza войникът, който е на срочна служба, е бил в армията от 4 месеца. Стрелбата е станала в комплекса за военна подготовка, който се намира на територията на поделението. \n\r\nВойникът се е целел в главата на всяка от жертвите си и е доубивал ранените с контролни изстрели. \n\r\nСред загиналите са двама професионални войници и двама офицери. Личността на останалите загинали се установява.", "date": "2019.10.25", "title": "Руски военен застреля 8 свои колеги "}
{"url": "https://www.dnes.bg/notifikacii/2019/10/25/kobrata-se-gotvi-za-macha-sreshtu-bukyr-niama-skoro-da-se-bie-u-nas.427425", "text": "Кубрат Пулев се готви за поредното изпитание в професионалния бокс. Кобрата ще се бие на 9 ноември във Фресно, Калифорния срещу Райдъл Букър.\r\n\"Не приемам Букър като дългогодишен затворник, а като боксьор с опит на ринга. В момента е на ниво. Спаринг партньор на Джошуа. Човек с опит и хубава школа\", каза Пулев в интервю за \"България Днес\" на въпрос за съперника си. \n\r\nТой не е гледал много негови мачове, защото няма толкова срещи в интернет. Гледах три двубоя. Добър боксьор. Мисля, че неговият ръст ще ми бъде удобен, когато хвана дистанцията, заяви Кобрата.\r\nТой коментира, че е бил готов да играе още през април и имал много енергия. \n\r\n\"Възстанових се бързо от мача с Дину. Аркадата ме спираше, както и наказанието от комисията на Калифорния заради случката с целувката. Не спирам да тренирам. Поддържам форма и се чувствам супер\", каза боксьорът ни.\r\n                \n                \n                Според него ще стане уникален мач в Калифорния\n\r\n\"Вярвам, че ще има много българи в залата, които ще се изкефят. Победата ще бъде за тях\", каза Кобрата.\n\r\nСпоред него у нас няма условия за тренировки - има един Белмекен, но като цяло базата е много занемарена. \n\r\n\"Засега няма как да се бия в България с мача в Калифорния. Ако спечеля, битката за световната титла няма как да е в родината. В София ми е много по-хубаво, когато играя. За съжаление няма да е скоро\", коментира той.\n\r\n\n\r\n ", "date": "2019.10.25", "title": "Кобрата се готви за мача срещу Букър, няма скоро да се бие у нас"}
{"url": "https://www.dnes.bg/crime/2019/10/25/sviha-6-bona-ot-nezakliuchen-avtomobil-vyv-veliko-tyrnovo.427357", "text": "Кражба на 6000 лв. от лек автомобил, паркиран в района на пл. „Славейков“ в старопрестолния град, разследват местни криминалисти, съобщи полицията.\n\r\n\r\nДеянието е извършено в четвъртък, докато возилото за кратко е било оставено отключено. \r\n\r\nПо случая е започнато досъдебно производство.", "date": "2019.10.25", "title": "Свиха 6 бона от незаключен автомобил във Велико Търново"}
{"url": "https://www.dnes.bg/science/2019/10/25/krystiha-bubolechka-na-greta-tunberg.427414", "text": "Миниатюрен бръмбар в кехлибарен цвят бе кръстен на активистката Грета Тунберг от открилия съществуването му ентомолог, се казва в информация на Лондонския природонаучен музей, цитирана от Франс прес.\r\n\r\n\"Избрах това название, защото съм много впечатлен от дейността на младата активистка и искам да почета невероятния й принос за разглеждането на екологични въпроси\", заяви Майкъл Дарби, който открил миниатюрния бръмбар от семейство Ptinidae сред 22 милиона екземпляра в колекцията на музея. \r\n\r\nНасекомото Neloptodes gretae е с дължина по-малко от 1 милиметър и няма очи, нито крила. Открито е в почвата в Найроби през 60-те години на миналия век, се уточнява в комюнике на музея.\r\n\r\nЕкспертът Макс Баркли от музея поясни, че стотици видове предстои да бъдат открити в същата колекция и в света, някои от коите ще изчезнат преди дори да бъдат идентифицирани заради намаляването на биоразнообразието, съобщава БТА.", "date": "2019.10.25", "title": "Кръстиха буболечка на Грета Тунберг"}
{"url": "https://www.dnes.bg/stranata/2019/10/25/sled-3-desetiletiia-stara-zagora-otnovo-ima-literaturen-muzei.427331", "text": "След близо три десетилетия първият извънстоличен литературен музей отваря врати в Стара Загора, информират от пресцентъра на общината. \n\r\nЖителите и гостите на града ще могат да се запознаят с богато литературно наследство на града, известен още и като град на поетите.\n\r\nНад 700 000 лв. е инвестирала Общината в преустройството на помещенията, намиращи се в сутеренния етаж на останалия недовършен след 10 ноември 1989 г. Партиен дом в центъра на града.\n\r\nМузей \"Литературна Стара Загора\" е създаден през далечната 1961 г. с решение на тогавашния Градски общински съвет. След реституцията на сградата, където се намираше, години наред той съхраняваше безценното си богатство в кашони в помещение под наем.\n                    \n                    \n                \n                \n                \n                \r\nНад 80 000 са фондовите единици, които се пазят в музей \"Литературна Стара Загора\", те са старателно описани от дългогодишният уредник Иван Матев. Сред тях са ръкописи, писма, архивни документи, лични вещи, пишещите машини на поетите Иван Хаджихристов и Иван Мирчев, оригиналната посмъртна маска на Кирил Христов, направена от Андрей Николов.\n\r\nТук са събрани и над сто картини, сред майсторите на четката са Димитър Гюдженов, Петър Морозов, Борис Денев, Александър Божинов, Борис Митов, Елисавета Консулова- Вазова. Някои от тях са на старозагорски художници, а други са били притежания на старозагорски поети или писатели. Всички са дарени от потомците на авторите. \n\r\nВ бронираните витрини са подредени и ръкописите на фантастичните романи в българската литература - \"О Корс\" и \" Теут се бунтува\" на старозагореца Георги Илиев.\n\r\nНовата експозиция е създадена от старозагорските художници - братята Михаил и Димо Косеви, тя е върху площ от 640 км. м. Те са определили акцент върху 18 автори, родени в Стара Загора и сред тях са Кирил Христов, Гео Милев, Петър Иванов и Веселин Ханчев.", "date": "2019.10.25", "title": "След 3 десетилетия: Стара Загора отново има литературен музей"}
{"url": "https://www.dnes.bg/index/2019/10/25/bejancite-mejdu-smyrtta-i-smyrtta-i-edno-remarke-na-kamion.427346", "text": "В гората близо до Дюнкерк се намира лагер пълен с бежанци. Тук се редиш за опашка за всичко – храна, вода, дрехи, докато чакаш да дойде камион, който да те откара във Великобритания.\r\nВ тази „чакалня на открито“, мигранти от Ирак, Иран и Афганистан са опънали тенти край дърветата. Техният брой е около 500. Новините за 39-те жертви в ремаркето на ТИР е достигнала до тях.\r\n„Много е тежко. Сега всички се страхуваме да влезем в камион“, казва Сербез пред BBC. Той пристига в лагера от Ирак преди седмица. С него е и жена му, която е бременна в осмия месец.\r\nНа пристанищата охраната е засилена, за това нелегалният превоз с камиони е единствената надежда на тези хора да стигнат до Великобритания. „Ала не знаеш с какво се захващаш“, допълва Сербез.\r\n                \n                \n                „Ако кажат „Влезте в този камион!“, трябва да го направиш. Нямаш избор. Те могат да направят всичко. Когато имаш работа с тях, трябва да им се подчиняваш и каквото ти кажат – трябва да го сториш“, казва Сербез.\r\nЕдна от жените в лагера пристига на мястото също с камион. Тя разказва как заедно с другите жени започнали да се затрудняват да дишат. Когато започнали да блъскат по стените на контейнера и да викат за помощ, шофьорът просто ги напсувал. За това се обадили на полицията, които проследили GPS-а на телефоните им и ги спасили.\r\nКюрдът Тайш се опитвал няколко пъти да прекоси Канала в хладилно ремарке. Всеки път обаче го хващали на границата.\r\n„Понякога се радваме, че ни спасяват живота. Понякога сме тъжни, тъй като не ни пускат във Великобритания“, казва той. Въпреки новината за 39 трупа, мъжът е категоричен, че няма да се откаже да се опитва да влезе в Англия.\r\n„Ние сме между смъртта и... смъртта. Ако се върнем обратно – умираме. Ако тръгнем към Великобритания, може би умираме също. 39 души умряха в този камион, но хиляди измират в страната ми. Според мен, това е добра смърт. По-добра от тази в страната ми“, допълва Тайш.\r\nВъпреки че както на пристанището в Дюнкерк, така и в Кале, охраната е засилена, те са привлекателни както за мигрантите, така и за трафикантите на хора, тъй като са близо до Великобритания. „Ако ще прекосяваш Канала в ремаркето на камион, по-добре да ти отнеме три, а не седем часа“, казва един от бежанците.\r\nТази игра на живот и смърт струва на мигрантите близо 10 хил. евро. За да са сигурни, че ще получат пари, трафикантите блокират пътя до всички паркинги на тирове, за да не се опита някой да се качи на собствена глава.\r\n„Има смърт в морето и смърт в камионите. Честно, не знаем по кой път да поемем“, казва Сербез.", "date": "2019.10.25", "title": "Бежанците между смъртта и... смъртта! И едно ремарке на камион! "}
{"url": "https://www.dnes.bg/notifikacii/2019/10/25/gyrciia-s-izvynredni-merki-za-trafika-za-3-dni.427427", "text": "Извънредни мерки за движението по пътищата в Гърция се въвеждат за 26, 27 и 28 октомври, които са почивни дни за страната. Целта е безопасното пътуване на гражданите и предотвратяването на пътни инциденти, предвид очаквания засилен трафик, съобщиха от МВнР.\r\nПредвижданите мерки включват:\r\n- Охраняване на пътната мрежа по сектори, според пътните условия във всеки район;\r\n- Повишено полицейско присъствие и засилено охраняване на отсечки от пътната мрежа, където се наблюдават по-често пътнотранспортни произшествия;\r\n- Засилени мерки на \"Пътна полиция\" при влизане и излизане от големите градски центрове, където има оживено движение;\r\n- Засилени мерки на пътна полиция на места, където има масово придвижване на пътници (летища, пристанища, гари и др.);\r\n- Специални мерки на места, където ще има празнични чествания.\r\n                \n                \n                Забрана за движение на камиони с полезен товар над 1,5 тона от 25 октомври следобед до 28 октомври включително ще има на отделни пътни участъци на автомагирстралите Α8 (Атина – Патра), Α1 (Атина – Солун – Евзони), А11(Схиматари – Халкида) , А5 (Йониа одос), А7(Централен Пелопонес), А71 (Левктро – Спарта) , както и националните магистрали Солун - Неа Муданиа и Солун-Кавала.\r\nПри необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 и с генералното консулство в Солун на телефони: +30 2310 829 210, +30 2310 869 510, +30 2310 854 004.", "date": "2019.10.25", "title": "Гърция с извънредни мерки за трафика за 3 дни "}
{"url": "https://www.dnes.bg/index/2019/10/25/sauditkite-veche-imat-pasport-no-mogat-li-svobodno-da-pytuvat.427266", "text": "Саудитска Арабия смекчи ограниченията за пътуване на жените, но \"попечителят от мъжки пол\" запазва правото си да ограничава движението им или да ги затваря в центрове за настаняване, наподобяващи затвори.\n\r\nПрез август Рияд даде право на жените над 21 години да имат паспорт и да пътуват в чужбина без предварително съгласие на \"попечител\", който обикновено е баща, съпруг или близък роднина, пише Франс прес.\n\r\nТази промяна, инициирана от принца престолонаследник Мохамед бин Салман, който иска да модернизира образа на страната си, сложи край на едно дългогодишно ограничение, което тласкаше саудитките да бягат от родината си.\n\r\nТова смекчаване на ограниченията обаче не отменя властта на \"попечителя от мъжки пол\", тъй като кралството не е отменило правилата за отсъствието, които позволяват жената да бъде върната със сила в дома й или да бъде вкарана в център за настаняване.\n\n\n\r\n                \n                \n                \"Попечителят\" може да сигнализира в полицията за отсъствието на своята роднина, \"което може да доведе до арест и до евентуалното й вкарване в центъра за настаняване на жени\", обяснява пред Франс прес Еман Алхусейн, саудитска изследователка, специалистка по Персийския залив и сътрудник на Европейския съвет за международни отношения.\n\r\nТова е \"огромна слабост\" на реформата на паспортите, казва пред Франс прес западен дипломат.\n\r\n\"Саудитците не могат да попречат на дъщерите си да се сдобият с паспорт, но все още могат да съобщят за отсъствието им в полицията, която да се заеме с тяхното прибиране у дома\", добавя той.\n\r\nМиналата година членовете на Консултативния съвет предложиха на министерството на правосъдието да отмени правилата за отсъствието, но предложението изглежда бе игнорирано.\n\r\n\n\r\nСпоред властите много саудитки искат паспорти.\n\r\n\"Днес дойдох да поискам паспорт за първи път през живота си\", казва 40-годишна жена в административна служба. \"Много съм щастлива, защото тази реформа дава увереност на саудитките\", добавя тя.\n\r\nРеформата бе приветствана, но също така критикувана и осмивана в социалните мрежи. В мрежите бяха разпространени рисунки на жени, бързащи към летищата, и на такива, минаващи под огради от бодлива тел и появяващи се оскъдно облечени от другата страна на оградата.\n\r\nСпоред \"Хюман райтс уоч\" попечителят може да се сдобие със съдебна заповед, забраняваща на роднината да пътува, а също така да подаде жалба срещу своя близка за \"неподчинение\", което може да доведе до вкарването й в затвора.\n\r\nЖените, на които им бе разрешено да шофират от юни 2018 г., все още имат нужда от разрешението на наставник, за да се оженят или да излязат от център за настаняване.\n\r\nДве саудитки, прекарали близо година в един от тези центрове заради това, че са избягали от семействата си, които, според тях, са се държали зле с тях, разказват пред Франс прес, че в центъра са били следени от камери 24 часа в денонощието. Когато наказват жените в центъра, това става с бичуване, което се извършва от мъже.\r\n\n\r\nЕдна от жените твърди, че служителите в центъра в Рияд си водят дневник, за да следят времето на менструация на жените - практика, чието съществуване е потвърдено от \"Хюман райтс уоч\". В периода на менструация на тях им се разрешава да не извършват мюсюлманските молитви, които са задължителни в тези центрове.\n\r\nДокумент от центъра в Рияд, до който Франс прес си осигури достъп, описва една от жените като \"недоволна\", \"непокорна\" и целяща да опетни репутацията на семейството си.\n\r\n\"Някои жени могат да останат дълго време в подобен център, ако попечителите им не поискат да бъдат пуснати оттам\", казва изследователката Еман Алхусейн.\r\nТъй като семействата им не поискали тяхното пускане от центъра, двете жени били прехвърлени в друго заведение, наречено \"приют\".\n\r\nСпоред тях става дума за център, пълен с отчаяни жени, които семействата им не са потърсили в продължение на дълги години.\n\r\nВ заведението цари насилие и няколко жени са се опитали да избягат въпреки засилените мерки за сигурност, разказват жените.\n\r\nСаудитските власти не са откликнали на многократните молби за предоставяне на подслон.\n\r\n\"Мнозина са затворени там от години и част от тях се надяват някой да дойде и да се ожени за тях. А мъжете идват с конкретни предпочитания, като например \"Искам едро момиче\", казва Ротна Бегум, изследователка от \"Хюман райтс уоч\".\r\n/БТА/", "date": "2019.10.25", "title": "Саудитките вече имат паспорт, но могат ли свободно да пътуват?"}
{"url": "https://www.dnes.bg/stranata/2019/10/25/2-meseca-do-koleda-vyv-varna-veche-slagat-ukrasata.427389", "text": "\n\r\nТочно 2 месеца остават до Коледа, а във Варна вече започнаха да приготвят украсата за празника.\r\n\r\nПоставянето на градското коледно осветление в центъра на Варна вече започна, видя репортер на Булфото. \r\n\r\nОбикновено работниците от осветителната фирма монтират лампички в началото на ноември, но този път обаче са решили да започнат по-рано. \r\n\r\nПоставянето на коледна украса ще става поетапно. През изминалата 2018-а година морската столица грейна с 50 км празнични гирлянди и около 1900 тематични елементи - свещи, камбанки, елхички, снежинки и др., които красиха големите булеварди, центъра на града и сградите на Драматичния театър, Съдебната палата и Общината.\r\n\r\nРазбира се, светлините ще бъдат запалени на доста по-късен етап, но мнозина варненци вече усетиха, че коледният дух наближава.", "date": "2019.10.25", "title": "2 месеца до Коледа: Във Варна вече слагат украсата"}
{"url": "https://www.dnes.bg/stranata/2019/10/25/jena-pochina-pometena-ot-kola-na-varnenski-bulevard.427430", "text": "42-годишна пешеходка е загинала, след като е била блъсната от кола на бул. \"Януш Хунияди\" във Варна. Това съобщиха от ОДМВР - Варна.\r\nИнцидентът е станал на 24 октомври около 23.40 часа. 42-годишният водач на лек автомобил \"Тойота\" от София, по време на движението си блъска жената, която пресича булеварда на нерегламентирано за това място.\r\nПострадалата е починала в болнично заведение по-късно. По случая е образувано досъдебно производство.", "date": "2019.10.25", "title": "Жена почина, пометена от кола на варненски булевард"}
{"url": "https://www.dnes.bg/akoshtete-vqrvaite/2019/10/25/mejduzvezdno-porsche-shte-go-vidim-v-star-wars.427336", "text": "Германският автомобилен производител Porsche и създателите на сагата \"Междузвездни войни\" се обединиха, за да създадат вдъхновен от електромобила Taycan космически кораб.\r\nТази идея е напълно закономерна, тъй като премиерата на последния филм от сагата - \"Възходът на Скайуокър\", както и колата, ще дебютират по едно и също време в Америка на 20 декември.\r\n\r\nПо-рано този месец се появи информация, че Porsche и филмовата компания Lucasfilm ще работят заедно по \"Възходът на Скайуокър\".\r\nСпоред представители на германската марка разработчиците на електрическия спортен седан и Lucasfilm ще създадат космически кораб, който \"ще играе важна роля в Междузвездни войни\".\r\n", "date": "2019.10.25", "title": "Междузвездно Porsche? Ще го видим в Star Wars"}
{"url": "https://www.dnes.bg/obshtestvo/2019/10/25/biudjet-2020-balansiran-kolko-e-predvideno-za-harchove.427429", "text": "Бюджетът за 2020 година е планиран да бъде балансиран, тоест без дефицит или излишък.\r\nРазчетено е да се съберат и да се изхарчат по 46,826 млрд. лева, става ясно от проекта, публикуван на сайта на финансовото министерство. \r\nЗаложено  е увеличение на минималната работна заплата от 1 януари 2020 г.  на 610 лв., от 1 януари 2021 г. на 650 лв., като размерът от 650 лв. ще  се запази и през 2022 г.\r\nПредвижда се от 1 юли 2020 г. всички пенсии, отпуснати до 31 декември  2019 г., да се увеличават с 6,7%.\r\nПланирано е увеличение с 10% на средствата за  заплати в бюджетния сектор.\r\n\r\nРавнищата на минималните осигурителни доходи се запазват, като  се извършва корекция само по отношение на позициите, които са под  размера на минималната работна заплата за 2020 г. – 610 лева.  Максималният осигурителен доход за всички осигурени се запазва в  размер на 3 000 лева.\r\nНовият държавен дълг, който може да бъде поет догодина, е 2,2 милиарда лева.\r\n\r\n ", "date": "2019.10.25", "title": "Бюджет 2020 балансиран. Колко е предвидено за харчове?"}
{"url": "https://www.dnes.bg/rusia/2019/10/25/bezprecedentnata-borba-za-afrika-rusiia-se-zavryshta-mashtabno-tam.427374", "text": "Лидерският форум Русия-Африка, приключил в Сочи, вече бе наречен безпрецедентен. И твърде вероятно наистина е такъв. Не си спомням подобно нещо дори по съветско време. На среща с Владимир Путин в курортната столица на Русия долетяха главите на 43 страни и правителства, а още 11 държави от континента изпратиха министри или посланици. По един или друг начин в Сочи бяха представени повечето африкански страни,  Александър Желенин от ИА Росбалт.\n\r\nНе ще и дума, с тази проява Кремъл гръмна с един куршум два заека. Първо, анонсира пред цял свят мащабно завръщане на Москва в Африка; второ, успя да спести време и сили. Вместо самият президент да лети през девет земи в десета, за да посети лично всяка от представените в Сочи африкански държави, по-добре да покани на гости техните глави или представители вкупом и да обсъди с всички желаещи форматите на предстоящото сътрудничество.\n                    \n                    \n                \n                \n                \n                \r\nАко се помъчим да опишем днешните интереси на Москва на африканския континент с термините на добрия стар марксизъм, става дума за следното: младият руски империализъм в лицето на различни кремълски \"готвачи\" *, частни и държавни компании (формално държавните фирми от рода на \"Газпром\" или \"Роснефт\" де факто са частна собственост на техните топмениджъри) в контекста на международни санкции срещу тях излиза на лов за ресурси.\n\r\nДнешната експанзия на руски капитали в Африка се дължи на всичко, привличащо там и западни, и китайски, и индийски фирми (Индия също е нов империалистически хищник на световната арена) - диаманти, петрол, злато, платина, редки метали и най-вече евтина работна сила. Защото Африка навярно е последният на планетата резерват, осигуряващ почти безплатен труд.\n\n\r\nТук могат да я конкурират само някои малки, бедни на ресурси страни от Централна Америка. \n\r\nДори в Югоизточна Азия стойността на работната ръка постепенно расте. А да не споменаваме Китай, четири десетилетия смазвал съперниците си на международния пазар с евтини стоки, произвеждани на негова територия - до голяма степен благодарение на ниските разходи за работна сила. Но това е вече минало - минималната заплата в КНР днес надхвърля тази в Русия. Тъкмо по тази причина китайският бизнес се хвърли през последните години да завладява Африка - и то доста успешно.\n\r\nВ сегашния устрем на Руската федерация към Черния континент се откроява любопитна особеност. Докато другите инвеститори - европейски, американски, китайски и индийски, отиват там на първо място с капитали и едва след тях може да пратят въоръжени сили, за руската експанзия е специфично, че там влизат най-напред руски военни в лицето на различни частни военни компании и \"съветници\". Тъкмо последните гарантират успех за интересите на руския бизнес, свързан с Кремъл.\n\r\nИ докато европейците и американците често поставят искания, съвсем неприемливи за редица местни управници, например спазване на човешките права и демократично развитие, руските условия са далеч по-комфортни. Днешна Русия бди и пази прословутите си духовни свръзки **, тъй че не я плашат самобитните, даже най-канибалските (понякога в буквален смисъл) традиции от африканската политика.\n\r\nТа нали за нея суверенитетът - и собственият, и на партньорите й, стои над всичко, както за пореден път заяви пред форума в Сочи Владимир Путин: \"В крайна сметка всички тези програми имат обща цел: да подпомогнат африканците сами да решават наличните проблеми с оглед укрепване на самите африкански държави, на техния суверенитет и независимост\".\n\r\nИ още една специфична черта на днешната руска политика в Африка: търговските интереси на частни компании по чудотворен начин се налагат, опаковани в \"антиимпериалистическа\" риторика отпреди 40-50 години. Африканските лидери май не се сещат, че днешна Русия също е империалистическа страна, а навярно и нехаят за тези теоретични нюанси. Да купят оръжия без никакви предварителни условия от страна на продавача, да грабнат от него хубав процент под масата без разни глупави обвинения в корупция - ето какво искат мнозина глави на африкански страни. Всичко друго е второстепенно.\n\r\nРуският капитализъм впрочем отдавна е минал в империалистическия стадий. Основен признак е износът (или \"оттокът\" според патетичната терминология на патриотичните икономисти) на капитали в различни колонии и слабо развити страни. През 18-и и 19-и век е преобладавал износът на стоки, произведени в развитите държави, но през 20-и и 21-и век едрият бизнес изнася вече не толкова стоки, колкото капитал. Изнася го там, където е по-евтина работната сила, значи стоките може да се произвеждат с далеч по-малко разноски, отколкото в развитите държави. \n\r\nВ съвременния свят на практика не са останали колонии, но слабо развити страни все още има - и повечето са в Африка.\n\r\nДруг въпрос е, че в борбата за новия пазар с размерите на цял континент младият руски империализъм неизбежно ще се сблъска не само със старите империалистически държави - САЩ и членките на ЕС, а и с нови - Китай и Индия. Това със сигурност няма да породи повече стабилност, за каквато говори в Сочи Владимир Путин - нито в Африка, нито в света като цяло. Напротив, в тази борба \"за интереси\" ще се появят цял куп нови противоречия и рискове. Което е само въпрос на време.\n\r\n---------------------\r\n\r\n/БТА/\r\n ", "date": "2019.10.25", "title": "Безпрецедентната борба за Африка: Русия се завръща мащабно там "}
{"url": "https://www.dnes.bg/index/2019/10/25/neochakvano-kim-chen-un-razpali-spa-voini-otkri-nov-kurort.427382", "text": "\n\r\nВ бяла риза и черни панталонки, Ким Чен Ун отиде на инспекция в новия СПА курорт Yangdok Country Hot Spring Resort. Но лидерът на Северна Корея не бе там само на инспекция или да си почива. Той разпали поредния конфликт между родината му и врага - Южна Корея.\r\nYangdok Country Hot Spring Resort е напълно нов курорт, чийто строеж приключил съвсем наскоро. Ким Чен Ун, разбира се, не спрял да сипе суперлативи по него. Той бил \"екстравагантен и перфектно пасвал на географските арактиристики и природата в района\", цитират от държавната севернокорейска медия KCNA.\r\nИ типично в негов стил, той не пропусна да нападне врага, сравянявайки \"перфектния\" нов курорт с този в планината Къмгансан, който лично е поръчал да се разруши.\r\n                \n                \n                Нападките към ски курорта по склоновете на Къмгансан не са случайни. Строежът му е бил финансиран от Южна Корея, която наляла милиони долари с надеждата, че това ще подобри отношенията между двете държави, които от десетилетия са в постоянен срив.\r\nПроектът в планината бе замразен през 2008 година, когато южнокорейска туристка беше застреляна, след като навлезе във военната зона на Северна Корея. От тогава сградите там са изоставени и бяха използвани едва миналата година, когато разделени от границата северно и южнокорейски семейства получиха разрешение да се съберат.\r\nЗа курорта в Къмгансан Ким Чен Ун заяви, че \"изобщо няма национален характер, а сградите са построени като импровизирани палатки в засегната от бедствия зона или отделения за изолация.\"\r\nЛидерът пожела хотелите или да бъдат преобразени по начин, който отговаря на естетиката на Северна Корея, или да бъдат разрушени.\r\nЮжна Корея бе изненадана от изненадващото желание на Ким, но реши да отговори спокойно на провокацията.", "date": "2019.10.25", "title": "Неочаквано: Ким Чен Ун разпали СПА войни, откри нов курорт "}
{"url": "https://www.dnes.bg/index/2019/10/25/kupuvane-na-kozmetika-onlain-za-kakvo-da-vnimavate.427401", "text": "Много е удобно за една жена да отвори конкретен сайт на мобилния или лаптопа, където само с няколко клика да поръча козметиката, от която се нуждае. Така може да си спести нерви и време, което губи в обикаляне из магазините. Но въпросът е какво печели?\r\nПонякога продуктите, които купуваме онлайн, са по-скъпи в сравнение с тези в редовните магазини. Има и случаи, в които някои неща излизат много по-евтино. Каква е причината? Много примери показват, че всичко зависи от качеството. Най-често то е ниско и въпреки това продуктът се продава на твърде завишена цена. Да, но клиентът не знае за това, защото вижда лъскавата реклама.\r\nПроучване на компанията Nielsen показва, че американците харчат над 12 милиарда долара годишно за козметика, която купуват в интернет. В САЩ, както и у нас, онлайн пазарът все още не е строго регулиран и има риск да попаднем на стоки, които да ни причинят здравословни проблеми.\r\n                \n                \n                В края на 2018 г. полицията в Лос Анджелис изземва продукти зад над 7000 долара, които са с фалшиви етикети на Urban Decay и Kylie Cosmetics. Те съдържали канцерогенни съединения като арсен.По-рано този месец жена от Калифорния влезе в болница след като бе използвала крем, който съдържа метил живак. Продуктът бил внесен от Мексико.\r\nИменно внасянето на най-различни некачествени продукти на пазара прави огромни печалби за онлайн търговците. Те купуват парфюми, шампоани, кремове и какви ли не други ментета, които продават за оригинали. При тях обаче липсва контролът за качество, който осъществяват големите козметични гиганти.\r\n", "date": "2019.10.25", "title": "Купуване на козметика онлайн - за какво да внимавате?"}
