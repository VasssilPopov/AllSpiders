{"url": "https://www.dnes.bg/business/2019/07/26/biznesyt-vse-oshte-ne-znae-kakvo-go-ochakva-s-naredba-n-18.417725", "text": "Бизнесът се интересува как точно да бъде интерпретирано всяко изискване на Наредба Н-18. Към момента има дефиниции само на част от понятията, като много от тях остават неизяснени. Това каза , в ефира на .\r\nБроят на спорните текстове е много по-голям, отколкото НАП могат да смогнат да отговорят, отбеляза Бориславова.\r\n\"Трябва да се задават много конкретни въпроси, за да се дадат верни отговори и да не се подвежда бизнесът относно начина на интерпретиране на разпоредби към всеки индивидуален казус от страна на приходната администрация\", коментира тя.\r\n                    \n                    \n                \r\n                \r\n                \r\n                Остават само 2 месеца до влизането в сила на изискванията към софтуерите от тип СУПТО, заяви , .\r\n\"Хората все още имат нужда от разяснения върху основни въпроси по отношение на териториалния обхват на търговския обект, използването на интегрирана система от няколко фирми\", обясни той.\r\nОт НАП не бяха дадени индикации, че може да има ново удължаване на сроковете. Срокът остава 30-ти септември, заяви Бориславова. \r\n.", "date": "2019.07.26", "title": "Бизнесът все още не знае какво го очаква с наредба Н-18"}
{"url": "https://www.dnes.bg/stranata/2019/07/26/nabiha-gorski-slujiteli-dokato-pisheli-akt-za-nezakonna-sech.417699", "text": "Пребиха служители на Държавното ловно стопанство в Шерба, докато пишели акт за незаконна сеч, съобщават от ДЛС-Шумен.\r\nДо саморазправата си стигнало, след като четирима горски чули резачки в гората и то в район, в който в момента не би трябвало да се извършват сечи, приближили до мястото и видели нарушители, които товарели дърва в няколко автомобила.\r\n\r\nГорските започнали да пишат акт, но през това време  крадците извикали роднини и приятели и нападнали служителите на стопанството.\r\n\r\nГорските успели да подадат сигнал на телефон 112, но един от тях получил удари в главата и ръцете при опит да се защити.\r\n\r\nПострадалия е закаран в болница.", "date": "2019.07.26", "title": "Набиха горски служители, докато пишели акт за незаконна сеч"}
{"url": "https://www.dnes.bg/stranata/2019/07/26/otkriha-chuma-po-svinete-v-treta-ferma-v-rusensko.417729", "text": "Българската агенция по безопасност на храните (БАБХ) констатира ново огнище на Африканска чума по свинете в индустриална ферма в село Голямо Враново, община Сливо поле, област Русе, съобщиха от пресцентъра на БАБХ. \n\r\nПоложителните проби са били лабораторно потвърдени днес от Националната референтна лаборатория в Националния диагностичен научноизследователски ветеринарномедицински институт в София. \n\n\nЗасегнатият свинекомплекс е със затворен производствен цикъл, а в него се отглеждат около 30 000 животни. Това е третият случай на потвърдено огнище със заболяването в индустриална ферма в областта.\n\r\nСвинекомплексът в село Голямо Враново попада в надзорната зона около обявеното огнище в свинекомплекса в село Бръшлен. \n                    \n                    \n                \r\n                \r\n                \r\n                \r\nПредприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС, отбелязват от БАБХ. Предстои принудителното умъртвяване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход.\n\r\nСъздадени са зони на рестрикция (3 км - предпазна, и 10 км - надзорна), в които са наложени мерки за контрол и ликвидиране на Африканската чума по свинете.\n\r\nБАБХ напомня, че заболяването е опасно и бързо разпространяващо се и превенцията му изисква отговорност, стриктност в прилагане на правилата за биосигурност и последователност на мерките. \n\r\nЗаради всичко това се удължава срокът на бедственото положение на територията на Русенска област до 21 август, съобщиха от областната администрация.\n\r\nВ заповедта с днешна дата на Областния управител на Русе се посочва, че удължаването е поради установените нови положителни проби на болестта в свинекомплекса в село Бръшлен, община Сливо поле.\n\r\nКонтролът по изпълнението на заповедта ще се осъществява лично от Областния управител.\n\r\nБедствено положение в Русенска област бе обявено на 23 юли със срок до 29 юли тази година. В заповедта се посочваше, че при необходимост то може да бъде удължено след съгласуване с Министъра на вътрешните работи.", "date": "2019.07.26", "title": "Откриха чума по свинете в трета ферма в Русенско"}
{"url": "https://www.dnes.bg/mish-mash/2019/07/26/iskate-povishenie-eto-kak-da-go-poluchite.417592", "text": "Ако сте работили достатъчно дълго в дадена фирма, компания или организация и смятате, че е крайно време да бъдете повишени, не се страхувайте да го поискате, ако все още никой не е забелязал, че го заслужавате.\r\nМного често поради скромност или недостатъчно самочувствие хората не смеят да поискат онова, което смятат, че заслужават. Така се пропускат немалко шансове в иначе не толкова дългия професионален живот, който повечето от нас имат.\r\n \r\nЗатова не се страхувайте от това да поискате повишение. За да го получите обаче е нужно да приложите някои стратегии, които увеличават шанса реално да получите желаното повишение.\r\n \r\n\r\n \r\nВсеки има своята определена роля, когато работи в екип. При груповите типове работа е лесно да не се забележат както постиженията на някои по-способни членове, така и мързелът на други, не особено мотивирани колеги. И когато екипът се окаже успешен, всички печелят симпатии, а не е честно.\r\n \r\nЗатова, ако смятате, че в даден проект успехите са се случили до голяма степен благодарение на вашия професионализъм и отдаденост, изтъкнете го. Това ще бъде част от мотивацията ви, когато поискате повишение.\r\n\r\n\r\n \r\nПреди да поискате повишение, трябва да визуализирате и определите позицията, за която смятате, че сте подходящи. Тази позиция е придружена и с подходящата заплата. Помислете добре върху това, за да сте подготвени, когато шефът ви ви попита как си представяте новата си роля във фирмата.\r\n\r\n", "date": "2019.07.26", "title": "Искате повишение? Ето как да го получите!"}
{"url": "https://www.dnes.bg/eu/2019/07/26/ivo-hristov-poiska-ot-es-70-mln-za-spraviane-s-afrikanskata-chuma.417706", "text": "Допълнителни 70 милиона евро за борба с африканската чума по свинете да бъдат предвидени в бюджета на ЕС за 2020 г. – такова предложение направиха евродепутатите Иво Христов и Кармен Аврам от Румъния, членове на Комисията по земеделие и развитие на селските райони, съобщават от пресцентъра на БСП.\n\r\nИскането на Христов идва само няколко часа след като Европейската комисия обяви, че ще поеме 75% от разходите по умъртвяването на заразените животни.\r\nИскането е за практическо увеличение с 50 милиона евро за перото \"Фонд за спешни мерки, свързани със здравето на животните и растенията\" и с 20 милиона евро - перото \"Осигуряване на по-висок здравен статус на животните и висока степен на защита на животните в Съюза.\n\n\n\n                    \n                    \n                \r\n                \r\n                \r\n                \r\nПредложението си Христов аргументира с факта, че това е необходим ресурс, защото на практика перспектива за край на разпространение на чумата няма.\n\r\n\"Налице е постоянен ръст на заболеваемостта и икономическите щети граничат с икономически срив за сектор, който има много добри показатели и ръст през последните няколко години в България\", каза той.\n\r\nВторото предложение цели да бъдат предвидени допълнителни 20 милиона евро за проучване и разработка на ваксина срещу африканската чума по свинете.  Към момента ваксина срещу заболяването няма. Разработването на такава отнема между 6 и 8 години. В САЩ вече се работи в това направление, макар че там заболяването не е разпространено. При все това, САЩ търгуват със страни, където има огнища на африканската чума по свинете\", обясни евродепутатът.\n\r\nСпоред Христов с разработването на такава ваксина в Европа ще се намали вероятността да зависим от трета страна, която не е член на ЕС, от ваксина, която решава належащ проблем в границите на Съюза. И двете предложения касаят бюджета на ЕС, но идеята е допълнителните средства да бъдат насочени към най-засегнатите.\n\r\nДо момента данните показват, че до средата на месец юли има регистрирани 3 548 случая на африканска чума по свинете в ЕС - 334 случая при дивите прасета и 3 214 сред домашните прасета (това включва животните в индустриалните комплекси и домашните такива).\n\r\nВ България щетите от заболяването се увеличават драстично. Два индустриални комплекса бяха засегнати (в област Русе - с. Бръшлен и с. Николаево), три области обявиха бедствено положение (Русе, Плевен и Разград). \n\r\nВчера еврокомисарят по здравеопазването и безопасността на храните Витянис Андрюкайтис изказа голямо разочарование от българските власти за действията им във връзка с разпространението на африканската чума по свинете. \n\r\nВ интервю за БНР Андрюкайтис заяви, че ако властите в страната ни не вземат своевременно мерки, България може да загуби цялото си свиневъдство.", "date": "2019.07.26", "title": "Иво Христов поиска от ЕС €70 млн. за справяне с африканската чума"}
{"url": "https://www.dnes.bg/politika/2019/07/26/vyrnaha-shofiorskata-knijka-na-liutvi-mestan.417712", "text": "\n\n\nКърджалийският окръжен съд  Лютви Местан, съобщиха от съда. Тя му беше отнета след катастрофа с  негово участие, при която загина 6-месечно бебе.\r\nИнцидентът стана на 14 април тази година на разклон край момчилградското село Загорско. При опит на Местан да се включи в главния път, автомобилът му се сблъска с друга кола.\r\nНепосредствено след катастрофата Лютви Местан беше привлечен като  при пътно-транспортно произшествие.\r\nРешението, с което магистратите отменят постановлението на окръжна прокуратура за отнемане на книжката на политика, е окончателно и . Според магистратите разследваното деяние не се отличавало с по-висока от типичната за този тип престъпления обществена опасност.", "date": "2019.07.26", "title": "Върнаха шофьорската книжка на Лютви Местан"}
{"url": "https://www.dnes.bg/obshtestvo/2019/07/26/bylgari-i-rumynci-atakuvat-shveicariia-a-kakvo-rabotiat-tam.417704", "text": "През юни 2019 броят на българите и румънците, получили разрешителни за престой и право на работа в Швейцария, е нараснал драстично. Защо? Колко са българите там? И в кои сфери работят? Отговорите на тези въприс дава .\n\r\nОт началото на месец юни 2019 гражданите на България и Румъния имат пълна свобода на придвижване и право на работа в Швейцария. И, както изглежда, немалко хора от двете страни са се възползвали от това: от 1 юни насам Швейцария регистрира засилен приток на български и румънски граждани: само през миналия месец страната е издала 1136 петгодишни разрешителни за пребиваване на българи и румънци - а това е много повече, отколкото за 12-те месеца преди отпадането на ограниченията, пише \"Ааргауер цайтунг\", позовавайки се на официалната статистика. Според нея, до края на май 2019 година са били издавани средно по 83 разрешителни на месец.\n                    \n                    \n                \r\n                \r\n                \r\n                \r\n\n\r\nВластите предполагат, че става въпрос за еднократно увеличение, а не за трайна тенденция. Те си обясняват ръста с натрупването на много молби, които през последните две години не са могли да бъдат обработени - през 2017 и 2018 квотите от по 1000 разрешителни на година са се изчерпвали прекалено бързо. \"Ааргауер цайтунг\" цитира Лукас Ридер, говорител на швейцарската Служба за чужденците, който обяснява това с \"ефекта на наваксването\". Той обаче не се ангажира с прогноза, тъй като имиграцията зависи от много фактори.\n\r\nПреди три години - на 1 юни 2016 - Швейцария премахна ограниченията за гражданите на България и Румъния за 1 година. Тогава броят на имигрантите от двете балкански страни нарасна значително. Затова правителството задейства един вид предпазна клауза с цел да ограничи притока. От 1 юни 2019 ограниченията за гражданите на двете балкански държави отпаднаха окончателно.\r\n\r\nМного от тях сега си намират работа в отрасли и професии, в които има относително голямо търсене на работна ръка. Според официалната статистика най-много българи и румънци работят в доста широко дефинираната категория \"Планиране, консултантски услуги, информатика\". Не са обаче малко и онези, които работят в строителството, хотелиерството и ресторантьорството, търговията на дребно и селското стопанство.\n\r\nОт Държавния секретариат за икономиката (Seco) също смятат, че ръстът на издадените разрешителни за българи и румънци от месец юни е еднократно явление. Ръководителят на Дирекцията по труда към Seco Борис Цюрхер уточнява, че петгодишните разрешителни за пребиваване се издават само на лица, които имат безсрочни трудови договори или разполагат с достатъчно средства, за да се издържат сами.\n\r\nГолемият брой имигранти от България и Румъния влиза в противоречие с общата тенденция: като цяло се усеща спад на заселващите се в Швейцария. През месец юни 2019 общият брой на новопристигналите чужденци в страната е бил с 3,2% по-нисък, отколкото през юни 2018, посочва \"Ааргауер цайтунг\".\n\r\nПо данни от 2017 година в Швейцария живеят близо 14 400 румънци и около 8 100 българи, като през 2016 миграцията от двете страни е нараснала двойно в сравнение с 2015. Страната има население от около 8,5 милиона души, като една четвърт от тях не притежават швейцарски паспорт.\r\n   ", "date": "2019.07.26", "title": "Българи и румънци атакуват Швейцария. А какво работят там? "}
{"url": "https://www.dnes.bg/politika/2019/07/26/bsp-trygva-kym-izborite-s-platforma-edinni-za-bylgariia.417730", "text": "Националният съвет на БСП прие платформата на партията за предстоящите наесен местни избори, съобщава \"Фокус\". Тя е озаглавена \"Единни за България! За по-добър живот в нашите общини!\". \n\n\nВ нея се посочва, че социалистите ще се ръководят от няколко водещи цели в управлението на общините, сред които: осигуряване на добър и достоен живот чрез реализация на трудовия потенциал на хората и грижа към тях от страна на местната власт; поддържане и подобряване на жизненото пространство – от пространството около домовете до различните елементи на инфраструктурата; икономическо развитие при опазване на природата и възобновяване на природните ресурси; намаляване на социалните неравенства и дистанцията между управлението и гражданите; последователно противодействие на корупцията.\n                    \n                    \n                \r\n                \r\n                \r\n                \r\nРадвам се, че сме първата политическа сила, която ще обяви платформата си за местните избори, заяви лидерът на БСП Корнелия Нинова. По думите й социалистите са направили конкретна, силна и възможна платформа. \n\r\n\"Даваме на нашите кандидати оттук нататък политиката, с която те тръгват в кампания\", посочи Нинова. Тя уточни, че структурите по места сами ще решават коалициите си, но задължително без ГЕРБ.\n\r\nТя определи отхвърлянето на ветото върху закона за ратификацията на договорите, свързани със сделката за F-16, като груба грешка. Целият договор не отговаря на националния интерес, коментира червеният лидер след национално съвещание в Габрово.", "date": "2019.07.26", "title": "БСП тръгва към изборите с платформа \"Единни за България!“"}
{"url": "https://www.dnes.bg/obshtestvo/2019/07/26/kak-malkite-stopanstva-da-stanat-realni-ikonomicheski-subekti.417723", "text": "Една от водещите национални политики трябва да бъде превръщането на малките полупазарни стопанства в устойчиви стопанства. Те трябва да се кооперират по някакъв начин, за да дадат устойчивост на бизнеса и да станат реални икономически субекти. Това каза ,, в ефира на .\r\n\"40% от доходите на земеделските производители са от субсидии. Това не е много устойчива формула\".\r\nТрябва да направим пълно преразглеждане на законодателството и да имаме ясна стратегия за бъдещето на отрасъла, коментира Гечев.\r\n                    \n                    \n                \r\n                \r\n                \r\n                \"Финансирането от ЕС е инструмент за постигане на цели. Въпросът е какви са средносрочните и дългосрочните цели, които си поставяме\", посочи той.\r\nПо думите му целите трябва да са свързани с укрепването на сектора, преминаване на малките стопанства в по-горен сегмент, коопериране и поземлена реформа.\r\n\"Запазва се най-голямото финансиране в Европа и то отново е отделено за земеделието.\"\r\nИма намаляване по отношение на програмата за развитие на селските райони с 300 млн. евро, обясни гостът.\r\n\"Официалната позиция на България е, че трябва да има тавани на плащане, но те трябва да се определят с решения на държавите заради структурата на всеки от отраслите\". \r\n.", "date": "2019.07.26", "title": "Как малките стопанства да станат реални икономически субекти?"}
{"url": "https://www.dnes.bg/sofia/2019/07/26/eko-rali-trygva-po-pytia-na-aprilskoto-vystanie.417719", "text": "\nЕко Рали изкара на показ в София най-икономичните коли по света и у нас. Тази година участниците се обединиха под мотото – „Пътят на Априлското въстание“. Идеята е да се популяризира икономичния начин на придвижване, уникалната природа и история на страната.\n\r\n\r\nАвтомобилите ще бъдат на показ от петък до неделя. \r\n\r\nВ събота - 27 юли, първият автомобил ще стартира своя пробег в 8:00 часа от площад Александър I Батенберг. \r\n\r\nФиналът на състезанието е в 20:00 в Панагюрище.\r\n\r\nЛюбителите на красивите машини ще могат да видят различни видове Тесла, Хюндай, Ауди, Нисан, Рено, Киа и други. \r\n ", "date": "2019.07.26", "title": "Еко Рали тръгва по пътя на Априлското въстание "}
{"url": "https://www.dnes.bg/world/2019/07/26/iran-osvobodi-9-ot-12-moriaci-na-edin-ot-zadyrjanite-tankeri.417668", "text": "Иранските власти освободиха деветима от 12-членния екипаж на задържания танкер, плаващ под панамски флаг, предава AFP, като пояснява, че на свобода са граждани на Индия, съобщава Агенция Фокус.\n\n\n\r\nИнформацията бе потвърдена от Министерството на външните работи на Индия.\n\r\nИран обвини плавателния съд в контрабанда на гориво. \n\r\nИнцидентът от 14 юли повиши напрежение между иранското правителство от една страна, и Великобритания и САЩ от друга, заради корабоплаването в Ормузкия пролив.\n\r\nОбщо 21 други остават задържани в Иран, трима от кораба на Панама и 18 от британския плавателен съд Stena Impero, който бе задържан от ирански сили миналата седмица.\n                    \n                    \n                \r\n                \r\n                \r\n                \r\nМеждувременно три от големите европейски държави - Великобритания, Франция и Германия водят преговори за създаването на морска коалиция, която да пази търговските кораби от евентуална последваща иранска агресия. Преди седмица за това призова и американската администрация, чиито икономически санкции се затягат и постепенно свиват тежко икономиката на Техеран.", "date": "2019.07.26", "title": "Иран освободи 9 от 12 моряци на един от задържаните танкери"}
{"url": "https://www.dnes.bg/notifikacii/2019/07/26/vtorata-liniia-na-turski-potok-prez-bylgariia-napravo.417720", "text": "Втората линия на газопровода \"Турски поток\" ще мине през територията на България, а не на Гърция.\r\nТова заяви пред журналисти руският министър на енергетиката Александър Новак в Анталия, в кулоарите на заседанието на руско-турската междуправителствена комисия, предаде ТАСС.\n\n\n\"Втората линия на \"Турски поток\" ще мине през България, Сърбия, Унгария. През България направо\", каза той в отговор на въпрос за втората линия на газопровода.\r\nНеговото министерство допуска възможността за допълнително увеличение на пропускателната способност на \"Турски поток\" в случай на търсене на руски газ. \"Готови сме да снабдяваме с газ в нужния обем в рамките на конкуренцията\", добави той.\r\r\n                \r\n                \r\n                Първото разклонение на газопровода, което ще свърже Русия с Турция през Черно море, ще започне работа на 1 януари 2020 г. Що се отнася до второто, което ще мине през България, Сърбия и Унгария, Новак отбеляза, че сроковете на реализация зависят от съпътстващата газотранспортна инфраструктура на европейските страни.\r\nТой допълни, че проектът за разширяване на газотранспортната система на България за прием на газ от \"Турски поток\" върви по план.\n\r\n\"Там има споразумение между \"Газпром\" и Министерството на енергетиката на България, подписана е пътна карта и реализацията на проекта върви в съответствие с нея\", каза руският министър в отговор на въпрос има ли безпокойство за сроковете на строителство на приемащата инфраструктура в България.", "date": "2019.07.26", "title": "Втората линия на \"Турски поток\" - през България, направо!"}
{"url": "https://www.dnes.bg/index/2019/07/26/youtube-zvezda-6-godishno-momichence-si-kupi-5-etajna-kyshta.417692", "text": "Въпреки крехката си възраст 6-годишната Борам вече е горд собственик на имот. Детето от Корея си купи 5-етажна къща в Сеул са 9.5 млн. вона -- около 8 млн. долара. \n\r\n6-годишната Борам си е купила сградата в популярното предградие Гангнам по-рано тази година чрез семейната компания. \n\r\nМомичето има свой канал в YouTube с 30 млн. души последователи. Компанията Борам е основана от родителите й, вероятно за да управляват приходите на детето си. \n\r\nБорам има два популярни канала - в единия публикува ревюта на играчки, в който има 13,6 млн. последователи, а в другия тя създава видео влогове и там има 17,6 млн. фенове. \n\r\nВ един от най-популярните си клипове, който има 376 млн. гледания, Борам приготвя спагети в кухнята си играчка, след което с апетит ги яде пред камерата. \r\n                \r\n                \r\n                \r\n Но момичето е и доста критикувано в родната си Южна Корея, защото според много нейни сънародници, тя промотира грешни ценности. През 2017 г. неправителствената организация \"Спасете децата\" получи сигнали от граждани, които се притесняват, че съдържанието, което Борам прави, може да повлияе негативно на емоционалното и етично развитие на младата аудитория. \n\r\nТе били особено загрижени от сцените, в които Борам краде пари от портмонето на баща си и изглежда сякаш кара кола навън, твърди юрист от организацяита пред CNN. \n\r\nТогава \"Спасете децата\" подали сигнал към полицията. Семейният съд в Сеул наредил на родителите на момичето да преминат курс по превенция на насилие над децата. \n\r\nВъпросните клипове вече са свалени от YouTube.", "date": "2019.07.26", "title": "YouTube звезда: 6-годишно момиченце си купи 5-етажна къща"}
{"url": "https://www.dnes.bg/stranata/2019/07/26/pyrviiat-latino-piknik-prenese-havana-v-cigov-chark.417721", "text": "\nНад 700 души танцуваха салса и пяха латино песни на първия латино пикник, който се проведе в Цигов Чарк. Организаторите на събитието се бяха погрижили и за най-малките детайли - от външната хасиенда, на която се лееха студени мохито, куба либре и сангрия, до кубинските шапки на персонала и дървените вилички и еко опаковки на храната, които зарадваха и най-претенциозните посетители, съобщиха организаторите на събитието Plovdiwood.\n\n\r\nМястото на пикника бе красива поляна на брега на язовир Батак, която за отрицателно време се напълни с чадъри, шезлонги и постелки. Събитието успя да разчупи всички стереотипи и вместо кюфтета и кебапчета, както някои посетители шеговито подхвърлиха, че очакват, имаше бразилски шишчета, мексикански наденички и салца.\n                    \n                    \n                \r\n                \r\n                \r\n                \r\nЗа разлика от други ивенти, на латино пикника хората не останаха статични, а напротив много от тях се включиха в уроците по салса. И така кой бос, кой по чехли на тревата, разкърши ханша под умелото ръководство на международните шампиони по салса Димитър Лазаров - De Fuego и Таня Тончева. В паузата между танците хората си отпочинаха под звуците на саксофон и китара, а кубинската певица Долорес Естрада изпълни автентични песни от нейната страна и вдигна градуса на настроението още повече.\n\r\nГвоздеят на пикника бе сватбата между двама напълно непознати, които водещият и един от организаторите на събитието - Стелиан Димитров, успяха да оженят, естествено на шега. Играта включваше и пробни целувки между тях и присъстващите, а накрая всички избухнаха в бурни аплодисмети и направиха голяма мексиканска вълна.", "date": "2019.07.26", "title": "Първият латино пикник пренесе Хавана в Цигов Чарк"}
{"url": "https://www.dnes.bg/stranata/2019/07/26/varnenci-na-protest-sreshtu-stroitelstvoto-na-blok.417732", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖители на варненски квартал излязоха на протест. Хората не искат изграждането на блок на мястото на детска площадка и зелени площи.\n\r\nОколо 20 жители на \"Цветния квартал\" протестираха пред Община Варна заради предстоящо строителство пред блок 21 на ул. \"Роза\".\n\r\nОт близо 9 години хората в квартала се борят за това, вместо кооперация, там да има зелени площи и детска площадка. Собствениците на парцела обаче отново са внесли предложение в общината за изработване на подробен устройствен план, който да позволи строежа. \n\r\n\"Ние искаме улица. Не искаме мол, не искаме летище, не искаме каквото и да било там. Разликата между нашия квартал и \"Максуда\" е на път да няма разлика\", сподели Свилен Семов.\n                    \n                    \n                \r\n                \r\n                \r\n                \r\nСледващата седмица на протестиращите им предстои и среща с кмета на Варна Иван Портних. Ако промяна няма, те заплашват с още по-масови протести, .\n\r\n ", "date": "2019.07.26", "title": "Варненци на протест срещу строителството на блок"}
{"url": "https://www.dnes.bg/zvezdi/2019/07/26/kafene-predlaga-napitki-vdyhnoveni-ot-priiateli.417698", "text": "През 2019-а се навършват 25 години от първия епизод на сериала „Приятели“. Превърнал се във феномен, ситкомът успя да държи публиката пред екраните в продължение на 10 години. Епизодите представяха историята на група приятели – три момичета и три момчета, които се борят със своите ежедневни проблеми, но в същото време винаги се подкрепят. \r\nПрез 1994-а изгряха звездите на Мат Ле Бланк (Джоуи), Матю Пери (Чандлър), Дейвид Шуимър (Рос), Кортни Кокс (Моника), Лиса Кудроу (Фийби) и Дженифър Анистън (Рейчъл). Славата им е толкова голяма, че през последните сезони всеки от актьорите получава по 1 млн. долара на епизод. Шоуто се снима пред жива публика, а шегите и мухабетите са актуални и до днес. \r\n \r\nПовечето си време групата прекарва в кафенето „Central Perk“ в разговори за живота, любовта и проблемите. Те пиеха с такава наслада всяка напитка, която им беше сервирана, че феновете нямаха търпение да си поръчат едно горещо кафе, да седнат на удобния диван и да се почувстват част от сериала. \r\n \r\nСега, те получават тази възможност, тъй като кафе в Лос Анджелис предлага вкусове, вдъхновени от сериала. Може да се насладите на цели зърна кафе, които са с какаов вкус, черно кафе или пък чай. Продуктите се правят с разрешението на Warner Brothers, които държат правата на „Приятели“ и ще бъдат пуснати в продажба на 31-ви юли. \r\n \r\n\r\n ", "date": "2019.07.26", "title": "Кафене предлага напитки, вдъхновени от \"Приятели\""}
{"url": "https://www.dnes.bg/akoshtete-vqrvaite/2019/07/26/nai-izvestnite-i-shokirashti-citati-na-jizel-biundhen.417708", "text": "Всичко, което Жизел Бюндхен е казвала през времето на своята легендарна кариера, е изглеждало като не съвсем истина, пише Wmagazine.\r\n \r\nСамата тя винаги се е определяла като „скучна“, а това със сигурност е нещо, на което трудно можем да повярваме.\r\n \r\nКрасавицата е лицето на модната революция със своите емблематични проекти за едни от най-големите модни къщи. Но красивото лице съвсем не е единственото, с което Жизел е влизала в списанията и вестниците.\r\n \r\nНейното мнение и позиция по различни въпроси винаги са били гласно изказвани и понякога, ако сме честни, са шокирали аудиторията.\r\n \r\nТака си спомняме ясно момента, в който каза, че слънцезащитата е „отрова“ или времето, в което сподели, че за хранителните разстройства на супермоделите са виновни техните родители.\r\n \r\nВъв връзка с това, представяме ви някои от най-запомнящите се реплики на Жизел Бюндхен във времето.\r\n \r\n1. За кърмата\r\n \r\n„Децата ми не се разболяваха, когато ги кърмех. Ако имаха нещо в окото, поставях кърма. Преди полет капвах по няколко капки в носа, за да ги предпазя от бактериите в самолета“\r\n \r\n2. За това защо веднъж не напусна апартамента си в рамките на 6 седмици\r\n \r\n„Беше твърде студено“\r\n \r\n", "date": "2019.07.26", "title": "Най-известните и шокиращи цитати на Жизел Бюндхен "}
{"url": "https://www.dnes.bg/notifikacii/2019/07/26/policai-be-ubit-s-noj-v-rim-podozirat-migrant.417731", "text": "Италиански полицай беше прободен смъртоносно с нож в центъра на Рим. Заподозрян за престъплението е мигрант, съобщи службата на карабинерите, цитирана от БТА.\r\n\r\n35-годишният Марио Черчиело Рега е бил нападнат снощи в централния квартал Прати, недалеч от Ватикана, от двама крадци, които му поискали 100 евро.\r\n\r\nВ изявление на карабинерите се казва, че убиецът \"вероятно е африканец\".\r\n\r\nВътрешният министър Матео Салвини написа в Туитър, че в столицата протича акция за арест на извършителя, когото нарече \"негодник\".\r\n\r\n\"Сигурен съм, че ще го заловят и че ще си плати сурово за това нападение с принудителен труд в затвора, докато е жив\", написа крайнодесният политик.\r\n\r\nУбитият Марио Рега е бил женен от малко повече от месец.\r\n ", "date": "2019.07.26", "title": "Полицай бе убит с нож в Рим, подозират мигрант"}
{"url": "https://www.dnes.bg/stranata/2019/07/26/slynchevo-vreme-ni-ochakva-utre-no-sledobed-s-dyjd.417722", "text": "Времето утре ще е предимно слънчево, след обяд с развитие на купеста и купесто-дъждовна облачност. На места в Западна и Централна България ще превали, на изолирани места и ще прегърми, според прогнозата на НИМХ-БАН.\r\nЩе духа слаб, в източната половина от страната - до умерен вятър от юг-югоизток. Максималните температури ще са предимно между 31 и 36 градуса.\r\nВ планините облачността ще е значителна, купеста и купесто-дъждовна и на места в масивите от западната половина от страната ще превали и прегърми. Максималната температура на височина 1200 метра ще е около 24 градуса, на 2000 метра - около 18 градуса.\r\nПо Черноморието ще бъде слънчево. След обяд ще има временни увеличения на облачността, но ще е без валежи. Ще духа до умерен югоизточен вятър. Максималните температури ще са между 27 и 30 градуса. Температурата на морската вода е 25 - 26 градуса. Вълнението на морето ще бъде 2-3 бала.\r\nАтмосферното налягане ще се понижи още и ще е значително по-ниско от  средното за месеца.", "date": "2019.07.26", "title": "Слънчево време ни очаква утре, но следобед с дъжд"}
{"url": "https://www.dnes.bg/business/2019/07/26/onlain-shopinga-promenia-potrebitelskoto-povedenie.417733", "text": "Чрез платформата OLX предлагаме решения за малък и среден бизнес и на локално ниво. Нейните функционалности претърпяха редица промени. Сега тя е много по-бърза, мобилна. От доста година имаме и апликации. Модерираме съдържание. Обръщаме внимание и на сигурността. Успяхме да ребрандираме платформата и я направихме по-популярна, като същевременно имплементирахме технологии за бъдещ растеж, заяви Камен Янкулов, изпълнителен директор на \"OLX\" за България, в ефира на .\r\n\"Основният инвеститор в OLX е южноафриканската компания Naspers. България е една от първите страни, в които тя като един огромен инвеститор в classifieds бизнес направи вложения. Ние попаднахме в портфолиото ѝ още в самото начало. Платформата имаше около 20 000 потребители на месец, а сега те са над 2 млн.\".\r\nВсеки, който се занимава с ребрандинг, знае за какво предизвикателство става дума, посочи Камен Янкулов.\"В Naspers се взе решение да се ребрандират всички глобални проекти в над 40 пазара. Prodavalnik бе нарицателно за покупка и продажба в интернет. Но ние сме уверени, че и с промяната предлаганата от нас услуга е полезна за продавача и купувача\", счита той.\r\n\"Платформите в различните държави са различни, но са също толкова и еднакви. Всички те са масови. Потреблението се различава по категории, а категориите се различават по сезонност. В България набираме скорост в автомобилния сектор, сектора с недвижими имоти и този с услуги\".\r\n\r\nНие не сме класическа платформа за електронна търговия, обясни гостът, допълвайки, че мисията им е да свързват купувачи и продавачи за взаимноизгодни сделки. Според него пазаруването става все по-лесно, а периодът на доставка се скъсява. Поради тази причина, на фона на тази конкуренция, Камен Янкулов смята, че локалните компании ще изпитват все повече трудност в тази посока. \"Хиперегулацията в онлайн среда също е сериозно предизвикателство. Основните предимства на тези компании обаче е знанието на локално ниво какви са потребностите и спецификите на потребителите\", изтъкна още гостът. \r\nВижте още на сайта на", "date": "2019.07.26", "title": "Онлайн шопинга променя потребителското поведение"}
{"url": "https://www.dnes.bg/zvezdi/2019/07/26/pevicata-natali-imbruliia-se-podloji-na-invitro-chaka-bebe.417645", "text": " Натали Имбрулия ще стане майка за първи път. Певицата разкри, че ще роди през есента. Тя е забременяла чрез донор на сперма.\r\n\"Очаквам първото си дете през тази есен. За тези от вас, които ме познават, знаете, че това е нещо, което съм искала от много дълго време насам и съм благословена, че това стана възможно с помощта на инвитро процедура и донор на сперма - няма да казвам нищо друго относно това публично. Толкова съм развълнувана за това ново приключение. Нов албум и ще ставам майка!\", написа тя на своя снимка в Instagram.\r\n \r\nСтана ясно, че изпълнителката на хита \"Torn\" е подписала договор с музикална компания и има много нови песни, които е писала през последната година и половина. \r\n\r\n44-годишната звезда в момента е необвързана.\r\n\r\nТя беше омъжена за музиканта Даниел Джонс от 2003 г. до 2008 г., а преди това имаше връзка с актьора от \"Приятели\" - Дейвид Шуимър.\r\n \r\n", "date": "2019.07.26", "title": "Певицата Натали Имбрулия се подложи на инвитро, чака бебе"}
{"url": "https://www.dnes.bg/index/2019/07/26/podarykyt-koito-erdogan-ne-zaslujava-tazi-podkrepa-za-nego-e-fatalna.417702", "text": "Германският автомобилопроизводител \"Фолксваген\" е решил да построи новия си завод в турския град Маниса край Измир, обяви тази седмица германската обществено-правна телевизия АРД, позовавайки се на берлински източник. \"Турският президент Ердоган изобщо не заслужава този голям подарък\", пише Аня Крюгер на страниците на германския \"Тагесцайтунг\". \n\r\nВ гневния си коментар тя посочва, че в региона ще потекат много пари, а това ще бъде сигнал и за други големи инвеститори. \"За автократа Ердоган тази новина идва в изключително подходящ момент. Икономическото положение в Турция става все по-лошо, привърженици и привърженички му обръщат гръб. А с изграждането на новия завод президентът може да натрупа много точки\", пише Крюгер и продължава.\n\n\n\n\r\n\r\n                \r\n                \r\n                \r\n\"Фатално е, че \"Фолксваген\", а заедно с него и германската държава като акционер, подкрепят по такъв начин Ердоган. Това е същински шамар за всички, които се борят за човешки права, демокрация и правова държава в Турция. Министър-председателят на провинция Долна Саксония Щефан Вайл просто трябваше да обърне палец надолу – и инвестицията щеше да се изпари. Но къде ти. В името на човешките права и на демокрацията се държат тържествени речи, обаче когато се взимат решения - кой ти гледа. Ето, такива постъпки карат хората да не вярват на политиците и политичките. Да инвестираш в момента в Турция - това е политическа и морална грешка, предава . \n\r\nНо този проект предизвиква разочарование и по други причини. В новия си завод пред портите на ЕС \"Volkswagen\" ще произвежда автомобили с дизелови и бензинови двигатели. Те ще бъдат изнасяни за държави, където няма толкова стриктни изисквания за опазване на околната среда.\r\nС други думи: убийството на климата продължава да бъде добър гешефт. В същото време у дома \"Volkswagen\" се прави на голям защитник на околната среда. Мениджърите и мениджърките, всичките пиари старателно предат историята как \"Volkswagen\" бил на път да стане образец за екологичен автоконцерн. Ако обичат, нека ни спестят тази измамна реклама, след като в същото време изграждат нови мощности за убийство на климата. Защото едно нещо няма как да стане: тук да се къпеш в слънчевата светлина на екологическия престиж, а там да печелиш пари с истински бомби от въглероден двуокис.\"\r\n\n\r\nГерманският концерн все още не е потвърдил новината за новия завод в Маниса. Турските медии обаче твърдят, че решението на \"Фолксваген\" е окончателно. А ролята на Ердоган за това решение явно не е за подценяване. Англоезичният турски вестник \"Дейли Сабах\" пише по същата тема следното: \"Миналия месец главният мениджър на \"Фолксваген\" Херберт Дийс посети Турция и се срещна с президента Реджеп Тайип Ердоган. Говори се, че тази среща е оказала влияние върху окончателното решение на компанията.\"\n\r\nОще преди около седмица специализираното германско списание \"Аутомобилвохе\" съобщи, че надзорният съвет на автомобилния концерн е решил новата фабриката да бъде изградена в Турция, а не в България или в Саудитска Арабия. Тогава от \"Фолксваген\" посочиха, че решението все още не е взето окончателно.\r\n   ", "date": "2019.07.26", "title": "Подаръкът, който Ердоган не заслужава: Тази подкрепа за него е фатална "}
{"url": "https://www.dnes.bg/politika/2019/07/26/sled-chumata-svinskoto-se-vdiga-s-do-30.417632", "text": "С 20-30% ще скочат цените на прясното месо. Хората ще започнат да се плашат, пазарът ще стане хаотичен. Това каза пред БНТ Вихрен Димитров - изпълнителен директор на свинекомплекс в Голямо Враново, Русенско, по темата за това какви ще са последиците от епидемията от африканска чума по свинете в страната. \n\n\n\n\r\nТой призова властите да поканят експерти от Испания, които имат опит в справянето с африканската чума. По думите му, в Испания не е имало чума от 1993 г., след което страната става лидер в Европа в производството на свинско месо.\n\r\nВ момента има забрана живи животни да излизат от комплекса, както и месо от кланицата.\n                    \n                    \n                \r\n                \r\n                \r\n                \r\n\"Слава Богу, имаме доста запаси от зърно, така че засега се справяме\", коментира Димитров.\n\r\nТой обаче припомни, че само в Бръшлен има 40 000 прасета, но не всички са умъртвени. \n\r\n\"Не виждам каква е логиката на ЕС да се убият едни прасета, които са здрави. В Белгия и Чехия са избивани само диви прасета\", изтъкна той. \n\r\nЗаразата обхваща все повече животни в различни области в страната. Стигна се до там, че еврокомисарят по здравеопазване и безопасност на храните Витянис Андрюкайтис да заяви, че има сериозна опасност България да загуби целия си отрасъл \"свиневъдство\". По думите българските власти не са си свършили работата по отношение на мерките, които е трябвало да бъдат предприети. \n\r\nТози анализ беше частично подкрепен от Министерството на земеделието, в лицето на министър Танева и нейн заместник, които потвърдиха, че е имало забавяне от страна на властите, но гарантираха, че в момента се прави всичко възможно за овладяване на кризата.", "date": "2019.07.26", "title": "След чумата: Свинското се вдига с до 30%"}
{"url": "https://www.dnes.bg/zvezdi/2019/07/26/znamenitosti-s-nov-trend-myrzeliva-poza-za-snimki.417643", "text": "Мързеливата поза е най-новият тренд за снимки в Instagram, показват знаменитостите. Времето в Европа и САЩ е все по-горещо и повечето звезди релаксират на плажа или край басейна. Явно така се е родила идеята за новата поза, която е наречена \"прекалено горещо, за да ми пука\".\r\n \r\nМного е лесно да се щракнете в тази позиция. Просто трябва да се излегнете на шезлонг, на хавлия на плажа, на хамак, на брега на морето, на скалиста местност и да поставите едната или двете ръце зад главата.\r\n \r\nПовечето от звездите, публикували подобни снимки, не гледат в камерата, а настрани. Но това не е задължително, може да гледате към обектива. Трябва да изглеждате така, сякаш релаксирате с пълна сила и се наслаждавате на горещото време.\r\n \r\nНякои от знаменитостите, които вече се снимаха в тази поза са моделът София Ричи, певицата Никол Шерцингер, друг модел - Алесандра Амброзио, индийската актриса Приянка Чопра.\r\n \r\nСофия Ричи се снима легнала на брега и дори е без горнище, а феновете бяха очаровани от този кадър. Приянка Чопра пък леко е ъпгрейднала тренда - тя е легнала по корем, но едната ѝ ръка отново е зад главата, а с другата - придържа коктейл. Шерцингер релаксира, като се излежава върху скали в Италия, а Алесандра Амброзио лежи на дюшек, покрила се е с шапка, а до нея има плодове.\r\n \r\n\r\n ", "date": "2019.07.26", "title": "Знаменитости с нов тренд: Мързелива поза за снимки"}
{"url": "https://www.dnes.bg/obshtestvo/2019/07/26/spasiha-jena-s-mozychen-tumor-v-angliia-i-dali-chas-za-sled-51-sedmici.417734", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ \"Пирогов\" оперираха пациентка с тумор в мозъка, която е имала насрочена консултация в Англия чак за след... 51 седмици. \n\r\nОт 32 години жената живее във Великобритания. В края на миналата година получила силно главоболие и заедно със съпруга ѝ посетили спешен медицински център. \n\r\nЗаради силната болка се завърнала в България. След изследвания й открили тумор в мозъка. Но заминала обратно в Обединеното кралство, защото съпругът ѝ настоявал да се лекува там.\n\r\nЖената приемала болкоуспокояващи, които в един момент спрели да действат. А среща със специалист ѝ насрочили чак за след 51 седмици. \n                    \n                    \n                \r\n                \r\n                \r\n                \r\nКогато се връща в България, само за седмица доц. Герганов прави необходимите изследвания и отстранява тумора от мозъка на Румяна. \n\r\n.", "date": "2019.07.26", "title": "Спасиха жена с мозъчен тумор, в Англия й дали час за след 51 седмици"}
{"url": "https://www.dnes.bg/obshtestvo/2019/07/26/zastoialiiat-nachin-na-jivot-vodi-do-osteoporoza.417736", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСветовно изследване показва, че мъжете, които водят застоял начин на живот, могат да развият остеопороза.\r\n\r\nЧесто заболяването е много късно диагностицирано, макар в България да има всичко за най-доброто лечение.\r\n\r\nРевматологът д-р  за рисковете и как протича заболяването.\r\n", "date": "2019.07.26", "title": "Застоялият начин на живот води до остеопороза"}
{"url": "https://www.dnes.bg/televizia/2019/07/26/vypreki-kritikite-igra-na-tronove-niama-da-se-promenia.417656", "text": "Призивите на фенове на сериала \"Игра на тронове\" да бъде заснет допълнителен материал от финалния му сезон останаха напразни, съобщиха Ройтерс и Асошиейтед прес. \n\n\r\nПрограмният директор на телевизия НВО Кейси Блойс заяви, че не се обмисля сериозно възможността да се заснеме отново финалът на въпросната история, който според някои фенове и критици е разочароващ, предаде БТА.\r\nВсъщност номинациите за наградите \"Еми\" по-рано този месец не бяха повлияни от въпросните призиви - \"Игра на тронове\" получи рекордните 32 номинации.\r\nТелевизия НВО ще се опита да съхрани жив интереса на феновете и към нов сериал, в който действието предхожда случващото се в \"Игра на тронове\". \"Снимките на първия епизод от новия сериал наскоро приключиха в Белфаст - отбеляза Блойс. - Заснетият материал наистина е много добър. В новия сериал се снима Наоми Уотс, а действието се развива хиляди години преди това в \"Игра на тронове\".\"\r\n                    \n                    \n                \r\n                \r\n                \r\n                Той увери, че негативните реакции към финала на \"Игра на тронове\" изобщо няма да повлияят върху заснемането на новия сериал.", "date": "2019.07.26", "title": "Въпреки критиките \"Игра на тронове\" няма да се променя"}
{"url": "https://www.dnes.bg/usa/2019/07/26/erdogan-shte-kupi-novi-iztrebiteli-dori-da-ne-sa-ot-sasht.417682", "text": "Ако САЩ не продаде F-35 на Турция, и, заяви президентът Реджеп Тайип Ердоган.\n\n\r\nТой настоя че американското решение да изключат Анкара от програмата за производство на изтребителите заради покупката на руските зенитно-ракетни системи С-400 няма да спре страната да се снабди с необходимото оборудване, информира БТА.\r\nТурският президент, който коментира обтегнатите отношения на Анкара с Вашингтон за първи път публично от 11 дни, изрази надежда, че  по въпроса за санкциите срещу Турция.\r\n\r\n                    \n                    \n                \r\n                \r\n                \r\n                От своя страна президентът на САЩ Доналд Тръмп все още не е взел решение по въпроса за санкциите срещу Турция, които изглежда, че се изискват от американското законодателство.", "date": "2019.07.26", "title": "Ердоган ще купи нови изтребители дори да не са от САЩ "}
{"url": "https://www.dnes.bg/obshtestvo/2019/07/26/bliznashki-ubeden-probivyt-v-nap-e-udar-sreshtu-dyrjavata.417737", "text": "\"След хакерската атака в НАП безспорно има повод за тревога. Хората с основание се притесняват за конфиденциалността на личните си данни и възможните злоупотреби с тях. При положение, че технологите в днешно време са изключително напреднали, се предполага, че защитата би трябвало да е на ниво\", коментира в студиото на \"Денят ON AIR\" бившият служебен премиер проф. Георги Близнашки. \n\nПо-рано говорителят на Националната агенция по приходите Росен Бъчваров обяви, че няма заплаха за българските граждани след изтичането на лични данни вследствие на хакерската атака. По думите на проф. Близнашки обаче случилото се ни дава повод за съмнения дали освен данните в НАП, незащитена е и информацията в редица други институции в страната ни.\n                    \n                    \n                \r\n                \r\n                \r\n                \r\n\"Дано този път случаят бъде разнищен до самия му край. Тъй като очевидно става дума за удар срещу самата държава. Не можем да бъдем толкова уязвими в свят, в който всички подобни институции са подложени на натиск, но случващото се в България просто няма аналог\", отбеляза още бившият служебен премиер.\n\r\nТой бе категоричен, че подкрепя действията на прокуратурата, а хората, занимаващи се с такъв вид престъпна дейност, трябва да понесат последствията си.\n\r\n\"Атаката срещу НАП на практика се явява един доста добър бизнес, тъй като дава много възможности за рекет в различни посоки. Такава информация може да бъде използвана както за политически, така и за икономически цели\", .", "date": "2019.07.26", "title": "Близнашки убеден: Пробивът в НАП е удар срещу държавата!"}
{"url": "https://www.dnes.bg/crime/2019/07/26/aspiratori-podpaliha-kraibrejno-zavedenie-vyv-varna.417661", "text": "Заведение е горяло на крайбрежната алея във Варна, съобщиха от Областната дирекция на МВР.\r\nСигнал за пожара е подаден около 16.08 часа вчера. \r\n\r\nПри инцидента няма пострадали хора.\r\nУстановена е причината за пожара – запалване на аспиратор. \r\n\r\nУнищожени са два аспиратора.", "date": "2019.07.26", "title": "Аспиратори подпалиха крайбрежно заведение във Варна"}
{"url": "https://www.dnes.bg/sport/2019/07/26/ima-li-meraklii-barselona-iska-120-mln-za-koutinio.417715", "text": "Ръководството на Барселона е готово да се раздели с Филипе Коутиньо, но само при достатъчно изгодна оферта,  твърди Mundo Deportivo.\r\n\r\nКаталунците настояват за 120 милиона евро за правата на бразилеца, след като до момента са платили 135 милиона на Ливърпул.\r\n\r\nТой дойде в Барселона през януари 2018 година срещу 120 млн. евро плюс 40 млн. в бонуси (от тях 25 млн. ще бъдат платени при изиграването на 100 мача). Заплатата на Коу също е доста висока - 14 млн. на сезон.\r\n\r\nВ Барселона смятат, че има няколко клуба, които могат да платят исканата трансфера сума - Манчестър Юнайтед, Манчестър Сити и Пари Сен Жермен. За момента обаче няма отправени предложения.\r\n\r\n\r\n ", "date": "2019.07.26", "title": "Има ли мераклии? Барселона иска 120 млн. за Коутиньо"}
{"url": "https://www.dnes.bg/stranata/2019/07/26/zapochva-evtanaziraneto-na-jivotnite-ot-svinekompleksa-v-bryshlen.417688", "text": "                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт петък започва евтаназирането на животните от свинекомплекса в русенското село Бръшлен. Въпреки че африканската чума бе установена още преди два дни, забавянето се наложи заради .\n\n\n\r\nРешението да се използва терен в близост до град Сливо поле предизвика недоволство сред хората.\r\nЗаради създалото се напрежение е била . Около полунощ е бил постигнат компромис за нов терен в района на село Борисово, който е общинска собственост и е равноотдалечен от всички населени места.\r\n                    \n                    \n                \r\n                \r\n                \r\n                Днес там ще бъдат загробени първите от , които подлежат на унищожаване, предаде .\r\nВ същото време Гърция въведе високо ниво на бдителност и контрол по границите с България, за да се предпази от разпространение на африканската чума по свинете. Под силен контрол са районите в близост до границата. Абсолютно е забранено внасянето на свинско месо. Проверките по граничните пунктове са постоянни.", "date": "2019.07.26", "title": "Започва евтаназирането на животните от свинекомплекса в Бръшлен"}
{"url": "https://www.dnes.bg/obshtestvo/2019/07/26/puf-paf-puf-paf-knigi-v-bdj-za-po-lek-pyt.417635", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пътешествие с интелектуални занимания предлага БДЖ с кампанията \"Чети във влака\". Целта е да се стимулира четенето на книги, предимно на български автори по един модерен начин. Пътниците, притежаващи смарт устройства, ще могат да се насладят на електронни книги по време на пътуването си.\n\r\n \"Инициативата започна, когато правихме проучване за това какво правят клиентите във влака, докато пътуват. Оказа се, че голяма част от тях именно четат електронни книги и така се зароди идеята за тази инициатива.\" коментира пред репортер на ръководителят на отдел \"Продажби и обслужване\" в БДЖ  Калин Маринов.\n\r\n                    \n                    \n                \r\n                \r\n                \r\n                Той допълни, че всичко става много лесно. Във влаковете в страната са разпространени стикери с QR код, водещ  към електронни книги за безплатно четене. Инициативата подкрепят водещи  издателства и автори, които са предоставили безвъзмездно първите книги  от виртуалната библиотека на \"Чети във влака\".\n\r\nСред тях са сборникът с кратки разкази Антология \"Галактики\" на  издателство \"Колибри\", разказите \"Кръв от къртица\" и \"Юли не идва\" на  автора Здравка Евтимова, издадени от \"Жанет 45\".\n\r\nСред детските заглавия са \"Червената шапчица\", \"Горската сладкарница\",  \"Морско вълнение\", \"Вълкът и седемте козлета\", \"Халифатът щърк\", \"Кой  светна луната?\", \"Колко е часът?\" и \"Умно дете си ти, Тино!\" на  авторката Нели Беширова. \r\nДо този момент четири издателства са предоставили 11 книги, а понеже кампанията е стартирала едва от няколко дни, се очаква виртуалната бибриотека на БДЖ да се понапълни.\r\n\"Искахме да направим дългите пътувания на хората по-интересни, както и да популяризираме творчеството на българските автори\", обясни още Калин Маринов и добави, че виртуалната библиотека на \"Чети във влака\" ще остане отворена за нови попълнения целогодишно.\n\r\nВсеки автор и издателство могат да се включат в каузата, като се свържат с жп превозвача на официалната електронна поща: bdz@bdz.bg.", "date": "2019.07.26", "title": "Пуф-паф, пуф-паф: Книги в БДЖ за по-лек път"}
{"url": "https://www.dnes.bg/politika/2019/07/26/haknali-i-ombudsmaia-tia-oshte-misli-za-kmet-na-sofiia.417654", "text": "Експеримент в ефира на Нова показа, че личните данни на омбдудсмана са изтекли също при хакерската атака срещи сървър на НАП от миналата седмица. Мая Манолова отвори приложението на приходната агенция и показа пред всички, че и тя е сред засегнатите. \n\r\n\"Проблемът не е с моите неправомерно разкрити лични данни, защото данните ми така или иначе са публични, известен е и номерът на телефона ми и финансовото и имущественото ми състояние, но по този начин НАП не помага на българските граждани да се информират до каква степен са „похитени” техните данни\", коментира по този повод Манолова. \n\n\n\r\nПо думите й големият проблем е липсата на информация и липсата на желание и смелост от страна на институциите и държавата ад информират гражданите и да ги предупредят за последствията. НАП била издала мерки, които просто прехвърляли отговорността на нотариусите и банките, но в крайна сметка институциите не поели никаква отговорност, твърди омбудсманът.\n                    \n                    \n                \r\n                \r\n                \r\n                \r\n\"Проблемът не е толкова дали ще трябва да си платим нови лични карти, а проблемът е дали няма да се появи някой друг Виктор Николаев или Мая Манолова някъде в Европа или извън Европа да извърши опасни неща. Хората наистина са притеснени”, добави тя.\n\r\nМанолова е убедена, че е чист късмет, че не са пробити данните на някоя по-критична институция, например компютрите на АЕЦ \"Козлодуй\". Според нея, намерението да се глоби НАП с 20 милиона лева е цинично, защото отново ще платят гражданите. \n\r\nСпоред нея е необходимо да се организира външен одит на системите с база данни, които касаят българските граждани.\n\r\nМая Манолова обяви, че само интересът на гражданите ще определи окончателното й решение дали да се кандидатира за кмет. Тя заяви, че има натиск към нея, но не се страхува.\n\r\n\"Решението ще бъде мое. Опитват се да ме сплашат, да ме предупредят, да ме накарат да не се кандидатирам. Ясно е, че някой много се притеснява от моята кандидатура. Тези, които държат на статуквото, тези, които не искат ситуацията да се променя и тези, които се притесняват от овластяването на гражданите. Не съм изплашена от тези атаки, не са познали човека, сбъркали са случая. Показала съм, че не се страхувам и че решенията ги взимам аз, не под натиск, въпреки че дават всичко от себе си всеки ден да ми демонстрират пренебрежение в опитите ми да защитя гражданите. Ще преценя в коя роля ще бъда по-полезна на гражданите”, каза Манолова.\n\r\nТя добави, че ако реши да участва в местния вот, ще го направи само от граждански позиции с подкрепата на столичани.\n\r\nПо отношение на Закона за личния фалит Мая Манолова обяви, че проектът му ще бъде обявен на страницата на омбудсмана.\n\r\n\"Ако искаме да стимулираме иновациите, ако искаме да стимулираме младите хора, законът е шанс за това\", каза тя.", "date": "2019.07.26", "title": "Хакнали и ОмбудсМая, тя още мисли за кмет на София"}
{"url": "https://www.dnes.bg/sofia/2019/07/26/puskat-iujnoto-platno-na-bul-bylgariia-zatvariat-severnoto.417642", "text": "\nОт тази нощ е възстановява движението в южното платно на бул. \"България\" в участъка от бул. \"И. Гешов\" до бул. \"Черни връх\". Това каза кметът на София Йорданка Фандъкова след проверка на ремонтните дейности на южното платно на бул. \"България\", предава Агенция \"Фокус\".\n\r\nТя припомни, че движението е спряно, за да бъде ремонтиран цялостно участъкът с тротоарите.\n\n\n\n\r\n\"Работата по тротоара ще продължи. Тя няма да пречи на движението\", поясни Фандъкова. \n\r\nКметът заяви, че от утре започва ремонтът на северното платно. \n                    \n                    \n                \r\n                \r\n                \r\n                \r\n\"До края на август се очаква да бъде затворено за движение северното платно\", каза Йорданка Фандъкова и поясни, че всичко зависело от времето.\n\r\nКметът разкри, че общината е възложила да се работи по подхода от бул. \"България\" по посока бул. \"Витоша\", който също бил в много лошо състояние. \n\r\nТози ремонт обаче нямало да пречи на движението по основния булевард. \n\r\nФандъкова обясни, че разбира всички трудности, които гражданите срещат при ремонта, но нямало как да се мине без това.\n\r\n\"Решението изисква смелост. Винаги съм смятала, че хората проявяват разбиране, когато виждат, че се работи и когато виждат, че се получава и става по-добра инфраструктурата. Бул. \"България\" е един от последните неремонтирани основни булеварди\", каза още тя.\n\r\nКметицата припомни, че обещанието на общината е, че най-късно до началото на учебната година трябва да бъдат готови и двата участъка на ключовият столичен булевард, а постоянната маркировка да бъде поставена тогава, когато приключи работата и в двете платна на бул. \"България\".", "date": "2019.07.26", "title": "Пускат южното платно на бул.\"България\", затварят северното"}
{"url": "https://www.dnes.bg/kino/2019/07/26/iana-marinova-kato-emancipirana-jena-v-divi-i-shtastlivi.417641", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         На 8 март се ражда идеята за филм, който описва приключенията на смелата и борбена жена, която има нужда от повече самочувствие, за да постигне мечтите си. Няколко дни след официалното представянае на трейлъра на българският филм \"Диви и щастливи\" Яна Маринова разказва за снимачния процес.\n\r\n\"Направихме филм за 2,5 млн. лева, който ако беше направен в чужбина, щеше да струва 20 млн. Много сме добри в правенето на най-ниската цена, защото имаме екип от 100 човека - заклети кинаджии, решени на всяка цена да бъдат част от този екип\", сподели в \"България сутрин\" актрисата Яна Маринова, която влиза в една от главните роли във филма.\r\n                    \n                    \n                \r\n                \r\n                \r\n                По думите й, романтичната екшън-комедия \"Диви и щастливи\" разказва за две жени, които отказват повече да търпят и решават да бягат към това да откриеш себе си, да бъдеш по-силен.\n\r\n\"Моята героиня прави престъпления от любов, краде едни пари и се забърква екшън, в който две наглед обикновени момичета трябва да бягат от закона\", разказа Маринова пред .\r\nИма екшън, преследвания, каскади, комични ситуации. Във филма участва още Луиза Григорова, Александър Сано, Димо Алексиев, Дария Симеонова, Базил Ейденбенц, Калин Врачански, Асен Блатечки, Явор Бахаров и други, чиито имена засега се пазят в тайна.\n\r\n\"С режисьора Мартин Макариев и Александър Сано, с когото сме продуценти, мечтаем да направим филми, които да излизат извън България\", каза още Яна Маринова.\r\nФилмът е сниман във Велико Търново и Черноморието ни. \"Най-красивите български пейзажи ще покажем във филма - заслужаващите да се видят културни и исторически паметници. Минахме през такива места, които бяхме забравили, че съществуват и  благодарим на общините, които ни допуснаха до тях\"., коментира актрисата. \"Много любов има и много авантюра. Героинята на Луиза се забърква в любовен романс\", издава още тя.\r\nПо думите й, екипът е търсил да избяга  от максимата \"Хубаво за български филм\", но тематиката е българска и засяга нашата действителност.\r\nРаботят с част от екипа от филма \"Привличане\" и според Маринова, това е нормално и в световен мащаб. \" Хората трябва да имат обща енергия и желание. Такива сме, че искаме да рискуваме всичко на всяка цена, независимо от последствията. А такива хора трудно се намират. Трябва да се разчупват тези групи в киното и смятам да го докажем от тук нататък.\"\r\n\"Диви и щастливи\" ще се разпространява от 29 ноември в кината, но задължително ще има и турне в цяла България с предварителни премиери с феновете и срещи с екипа.", "date": "2019.07.26", "title": "Яна Маринова като еманципирана жена в \"Диви и щастливи\""}
{"url": "https://www.dnes.bg/obshtestvo/2019/07/26/nap-progovori-ne-smeniaite-lichnata-karta-ne-e-nujno.417669", "text": "Ако сте направили справка в НАП и тя сочи, че има неправомерно разкрити лични данни, не е необходимо да се предприемат извънредни действия. Това съобщиха от Националната агенция за приходите /НАП/. \n\r\nНе се налага да се сменят документите за самоличност, се отбелязва в съобщението. \n\n\r\n\n\r\nНяма непосредствен риск някой да се разпореди с имуществото или да поеме задължения от чуждо име, заради неправомерно разпространените данни. Това са потвърдили от Нотариалната камара, банките, дружествата за бързи кредити и лизинг и Агенцията по вписванията, допълват от приходната агенци. \n                    \n                    \n                \r\n                \r\n                \r\n                \r\nОт НАП съветват хората да бъдат предпазливи, когато някой контактува с тях по телефон или имейл и да не се предоставя на никого финансова информация. За допълнителна сигурност хората все пак могат да сменят паролата на електронната поща и ПИК кода от НАП.\n\r\nНеправомерно разпространените данни са частични и не позволяват някой да се ориентира в цялостното имуществено състояние, добавиха от НАП.\n\r\nОт агенцията в момента съпоставят незаконно разпространената данъчно-осигурителна информация с тази в реалните си бази данни, за да се провери дали няма дописване или манипулация на публикуваните данни.\n\r\nКогато приключи съпоставката, ще може да се предостави и информация за конкретния тип данни, които са били разпространени. Дотогава е достатъчно хората да прочетат препоръките на НАП във връзка с личните данни. Те са публикувани на сайта на приходната агенция.риходната агенция.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.07.26", "title": "НАП проговори: Не сменяйте личната карта, не е нужно"}
{"url": "https://www.dnes.bg/politika/2019/07/26/v-gerb-sa-spokoini-za-upravlenieto-vypreki-trusovete-pri-op.417667", "text": "В ГЕРБ са спокойни за управлението след изключването на трима депутати от \"Атака“, сред които и лидера Волен Сидеров, от ПГ на Обединени патриоти.\r\n\n\r\n\"Аз разчитам, че всички са достатъчно отговорни да се придържат към коалиционното ни споразумение за управление, което е все още факт“, коментира шефката на ПГ на ГЕРБ Даниела Дариткова пред журналисти в парламента.\n\r\nНа въпрос как се отразяват споровете при Патриотите на голямата коалиция, Дариткова заяви, че в ГЕРБ имат принцип да не се месят във вътрешните работи на други партии.\n                    \n                    \n                \r\n                \r\n                \r\n                \r\nСпоред нея би следвало те да решават споровете си помежду си.\n\r\nАз смятам, че няма данни за преформатиране, каза още Дариткова и допълни, че ако има някакви проблеми в този смисъл, би следвало те да се решат на Коалиционен съвет.", "date": "2019.07.26", "title": "В ГЕРБ са спокойни за управлението въпреки трусовете при ОП"}
{"url": "https://www.dnes.bg/akoshtete-vqrvaite/2019/07/26/pyteshestvieto-na-lorenco-v-atlanta-2-godishno-se-kachi-na-lenta-za-bagaj.417655", "text": "\r\nЕдит Вега се обърнала само за миг, но 2-годишният й син Лоренцо изчезнал почти веднага. Той не е отвлечен или откраднат, а всъщност е поел на \"пътешествие\" из летището Хартсфилд Джаксън в Атланта. \n\r\nМайката на 2-годишния Лоренцо се обърнала, за да принтира бордовите карти за полета, но точно тогава детето се поинтересувало от лентите за багаж. \n\r\nЦялата одисея на детето е заснета от охранителните камери. \n\r\nТой се качва на лентата и не след дълго изчезва зад гумените парчета, без майка му да успее да го хване. \n                    \n                    \n                \r\n                \r\n                \r\n                \r\nПълзи между куфарите и се опитва да избегне влизането в огромна машина за проверка, но уви, лентата е по-бърза от него. \n\r\nЕдва на следващата стъпка е спасен - работниците в залата успяват да го свалят от лентата. \n\r\nСканиращата машина за багаж всъщност отчела проблем и така Лоренцо бил \"насочен\" по лента за багажи, които имат нужда от допълнителна проверка. \n\r\nЗа щастие, там работниците реагирали бързо. Говорител на службите за сигурност на летището обяснява пред \"ABC\", че повечето служители са родители и веднага са се погрижили за детето. \n\r\nНякои работници споделят, че в началото сгрешили плачът на детето с котешко мяукане. Когато обаче видели малкия Лоренцо веднага се втурнали. \n\r\nЗа щастие, Лоренцо е добре. Има лека фрактура на ръката, но вече е в безопасност при майка си.", "date": "2019.07.26", "title": "Пътешествието на Лоренцо в Атланта: 2-годишно се качи на лента за багаж"}
{"url": "https://www.dnes.bg/temida/2019/07/26/vyoryjen-otkradna-pochti-700-lv-ot-magazin-vyv-varna.417665", "text": "25-годишен мъж е извършил въоръжен грабеж на магазин в к.к. \"Чайка\" във Варна, съобщават от местно МВР, цитирани от Агенция Фокус. \r\n\r\nНа 25 юли около 5,20 ч. сутринта е подаден сигнал за отнета насила сума от 690 лв. в магазин за хранителни стоки. \r\n\r\nНападателят заплашил служителя с хладно оръжие, че ако не му даде парите, ще го използва. \r\n\r\nПолицията е започнала работа по случая моментално и малко по-късно е установила самоличността на престъпника. \r\n\r\nОказа се, че това е 25-годишен софиянец, добре познат на органите на реда. \r\n\r\nМъжът е задържан за 24 часа. ", "date": "2019.07.26", "title": "Въоръжен открадна почти 700 лв. от магазин във Варна"}
{"url": "https://www.dnes.bg/notifikacii/2019/07/26/v-belgiia-jivakyt-udari-41-8-s-nov-temperaturen-rekord.417670", "text": "Нов национален температурен рекорд бе поставен в Белгия. Вчера следобед в град Бегейнендейк в северната част на страната са били измерени 41,8 градуса по Целзий, съобщи Давид Дехенау, изпълнителен директор на Кралския метеорологичен институт, предаде Франс прес.\r\nПредишният рекорд в страната беше регистриран също вчера: 40,6 градуса по Целзий, измерени във военната база Клайне Брьогел.\r\nВчера и на други места в Западна Европа бяха подобрени редица национални и градски рекорди.\n\r\nВ Париж бяха измерени 42,6 градуса по Целзий, което е столичен рекорд. \n\r\nВ Германия в градчето Линген беше поставен национален рекорд от 42,6 градуса по Целзий. В южната част на Холандия бяха измерени рекордните за страната 40,4 градуса по Целзий, съобщи БТА.\r\r\n                \r\n                \r\n                Днес министерството на здравеопазването на Италия обяви червена - най-високата - степен на тревога за опасни горещини в 14 италиански града - Болоня, Болцано, Бреша, Флоренция, Фрозиноне, Генуа, Милано, Торино, Пескара, Перуджа, Риети, Триест и Верона. Утре червена степен ще бъде обявена и за още три града - Анкона, Пескара, Венеция. ", "date": "2019.07.26", "title": "В Белгия живакът удари 41,8 ° С, нов температурен рекорд"}
{"url": "https://www.dnes.bg/politika/2019/07/26/poiskano-ot-bsp-sled-atakata-na-nap-bezplatni-lichni-karti-za-vsichki.417657", "text": "БСП настоя правителството да осигури безплатно смяна на личните документи на българите, които поискат, защото данните им са изтекли при атаката срещу НАП.\n\r\nЗа целта социалистите внасят проект за решение на парламента, с което правителството се задължава да направи това и да създаде добра организация за подмяната в тримесечен срок. \n\n Изтичането на лични данни на 5 млн. българи е прецедент, бих нарекла и криза ситуацията\", коментира соцлидерката Корнелия Нинова. \n\r\nТя напомни, че вчера НАП публикува приложението, в което всеки може да провери дали има неправомерно изтичане на неговите данни.\n\r\n\"От вчера до днес десетки хиляди българи са проверили и има такива. Правителството действа абсолютно неадекватно, не предприема никакви мерки\", обвини тя.\n                    \n                    \n                \r\n                \r\n                \r\n                \r\nОт понеделник БСП започва срещи с юристи, за да се намери решение с цел да няма злоупотреби с личните данни на хората, обяви още Нинова.\n\r\nОт ГЕРБ пък обвиниха соцлидерката в \"политическо хакерство\" с цел да се всява паника и нагнетява напрежение.\r\nБългарските граждани не трябва да сменят личните си документи, включително тези, за които НАП съобщи, че има изтичане на лични данни, каза Красмир Ципов.\n\r\nЦипов определи като \"изключителен популизъм\" да се задължават хората да си сменят документите, когато не е изтекла валидността им.\n\r\nС тези данни, които са изтекли, няма как да се извършват имотни сделки, сделки за прехвърлявне на МПС, подчерта той.", "date": "2019.07.26", "title": "Поискано от БСП: След атаката на НАП - безплатни лични карти за всички!"}
{"url": "https://www.dnes.bg/notifikacii/2019/07/26/udar-na-brazilsko-letishte-kradci-zadignaha-40-mln-v-zlato.417649", "text": "Въоръжени мъже, маскирани като полицаи, отмъкнаха и скъпоценности от международното летище в Сао Пауло, Бразилия.\r\nКрадците взели и двама заложници. Няколко от заподозрените пристигнали на товарния терминал на летището с черен пикап с обозначения на бразилската федерална полиция.\r\nЧетирима от тях слезли от колата , а поне един бил въоръжен. Нападателите обезвредили служителите и започнали да товарят плячката в пикапа.\r\nСпоред доклад на полицията, мъжете си  и други ценни метали. Със себе си взели и като заложници двама летищни работници.\r\nСпоред говорителя на летището няма пострадали при нападението, но не коментираха потенциалното отвличане, предаде Reuters.\r\n ", "date": "2019.07.26", "title": "Удар на бразилско летище: Крадци задигнаха $40 млн. в злато "}
{"url": "https://www.dnes.bg/zvezdi/2019/07/26/istina-ili-lyja-keit-midyltyn-si-injektirala-botoks.417663", "text": "Известен британски пластичен хирург твърди, че Кейт Мидълтън си е инжектирала ботокс.\n\r\nДоктор Мунир Сомджи публикува в Instagram фотоси на херцогинята на Кембридж и написа: \"Нашата Кейт обича малко ботокс“. По-късно съобщението бе изтрито от страницата му @drmedispa.\n\r\nПричината може би е, че от двореца Кенсингтън реагираха остро на това изявление на хирурга, публикувано в Page Six, и заявиха, че \"твърдението за използване на ботокс от херцогинята е лъжа\" и \"категорично не съответства на действителността\". \n\r\nОсвен това, представители на двореца отбелязват, че \"кралското семейство никога не е подкрепяло комерсиалната дейност\", имайки предвид, че намекът в поста на доктора е рекламен.\n                    \n                    \n                \r\n                \r\n                \r\n                \r\nНа кадрите \"Преди\" и \"След\", Кейт действително изглежда по-уморена, но все пак тя е майка на три деца. \n\r\n\"Обърнете внимание на намаляването на бръчките на челото\", написа по-рано докторът в поста си за Кейт. Въпреки това, мениджърът по маркетинга на клиниката увери, че лекарят просто иска да демонстрира ефекта от ботокса, като сравни две снимки.\n\r\nДали Кейт всъщност е пациент в клиниката е неизвестна, тъй като има споразумение за  конфиденциалност, а служителите нямат право да разкриват имената на своите клиенти.\r\nВижте още новини за звездите в", "date": "2019.07.26", "title": "Истина или лъжа: Кейт Мидълтън си инжектирала ботокс?"}
{"url": "https://www.dnes.bg/muzika/2019/07/26/u-licata-s-dimo-ot-p-i-f-shtastliv-sym.415114", "text": "След концертите, включващи филмова атмосфера, светлинно шоу и мултимедия група P.I.F. пренареждат концепцията си, заменяйки мащабните участия с бутикови, на които канят феновете си почти \"по пантофи\". \"Все едно правим сцена в хола ни\", разказва фронтменът на бандата Димо. Музикантът пояснява, че с колегите си обичат да сменят идейните си хрумвания през около две години и в началото на есента предстои да видим P.I.F. в нова светлина. А покрай това музикантът и артист го чакат и стратегически промени в личния живот. До дни Димо и съпругата му Люба очакват появата на своята втора дъщеря, а Ая скоро ще може да се нарече кака.\n\r\n\n                    \n                    \n                \r\n                \r\n                \r\n                \r\nМного е хубаво в такава женска компания. Чувстваш се по-мъж.  А дъщеря ми Ая ме действа  както си иска, но нямам никакви проблеми с тази манипулация.\n\r\n\n\r\nДа и се гордее. Имахме концерт на 14 февруари в Литературен клуб \"Перото\", на който бяха поканени влюбени и техните деца. Преди да се случи много хора ми писаха: \"Абе нямате ли концерти, които да започват в по-ранен час, че искаме да дойдем с децата.\" А това означава за мен едно единствено нещо: Благодаря на тези хора, че позволяват нашата музика да бъде слушана от техните деца, защото аз много внимавам какво пускам на дъщеря си. Сигурен съм, че и те внимават и щом съм минал през тяхната цедка – поклон и благодарност! Ясно е, че не можеш да опазиш децата от \"Защото снощи правих кекс\", но можеш да заобиколиш, да им отклониш вниманието. НДК се паникьосаха, защото обявихме събитието и до вечерта билетите свършиха. Дойдоха много двойки и много деца. На сцената щъкаха бебета. Музиката бе внимателно озвучена, за да не пречи на слуха. Атмофсерата бе страхотна - родителите се кефят, децата изживяват музиката. И дъщеря ми гледаше. А като свърши концерта, малките веднага се качиха на сцената да разглеждат инструментите. И Ая се нареди до мен и ми прошепва: \"Тати, кажи им колко съм добра на ски!”\"\n\r\n\n\r\nМного е смешно, когато за първи път виждаш, че дъщеря ти е фенка. Свирихме на предния Hills of Rock. Имаше около 20 000 човека. Съпругата ми Люба и Ая бяха на оградата до сцената. Тогава дъщеря ми за първи път ме видя пред толкова много хора в публиката. Слизам и чувам: \"Това е моят татко!\" Каза го с някаква страшна гордост.\n\r\n\n\r\nОпитвам се да не я бутам в тази посока и в тази среда, но ако залитне натам, ще й предоставя цялото студио. Спомням си  една смешна ситуация, когато от детската градина ги бяха завели на специално място, където имаше обучение за деца с музикални инструменти. Ая я посрещат с китара, тя я поглежда и рязко се обръща. Вижда дайре, микрофон, пиано и пита: \"Тати, какво има в другата стая?” Обясних на хората, че тя просто е израснала в звукозаписно студио. Микрофоните и инструментите са й даденост. Просто подхванаха грешния човек, със сигурност на другите деца им беше интересно. Без да искам обаче, аз съм я профилирал.\n\r\n\n\r\nСтрашно много иска да има сестра. Преди време й обяснихме, че ще имаме бебе, когато започне да спи сама в своята стая. Един ден идва и казва, че ако й купим нощна лампа, ще иде да спи там.  Явно бе пораснала. След като отиде, започна да вика: \"\"Айде, мамо. Няма ли да си РОДЯВАШ вече бебе?“ А ние знаехме, вече че ще имаме. Сега много гушка корема на майка си, целува го. Изпитва страхотни вълнения и гордост, че мама ще има бебе. Сигурно ще й бъде трудно в началото, но се опитваме да я приобщаваме към всичките ни ситуации. Играем заедно настолни игри, и то в голяма компания с много народ.  Приобщаването към големите я води и към проблемите, които имаме. Социализираме я от малка. Като я питаме – кои са ти приятелите и тя изброява моите. Те говорят и се държат с нея като с голям. Подобно отношение я дръпва напред. Ограничаваме я от игрите с таблет. Два пъти в седмицата  й даваме да цъка нещо, за да има адекватност с времето си. Но смятам, че постоянното седене пред  компютри и таблети е спиране на определени неврони. За да стигнеш от първа стъпка до втора, трябва да изминеш първо физическата стъпка. Седейки, не изследваш света.\n\r\n\n\r\nИмам Голдън ретрийвър на 9 години. Когато жена ми забременя с Ая, не можеше да го разхожда, тъй като бе голям и можеше да я издърпа. Оставихме го във Варна при родителите ми. Майка ми, обаче свикна с него.  Баща ми започна да го храни и той качи много килограми.  Това бе моето куче. Ая в един момент искаше то да е с нас, но вече не можехме просто така да го вземем. Взехме си още едно женско куче порода Той пудел -  като играчка. Страшно умно. Взехме и ретрийвъра след като майка ми си отиде.\n\r\n\n\r\nО, да, правим често и партита. Има деца, страшна суматоха. По някое време гледам, че Ая е заспала и я премествам в нейното легло. На сутринта тя ме пита: \"Тати, ти пренесе ли ме?”, казвам й – \"Не, бе тати. Човек като заспи – литва.“ И тя: \"Ама наистина ли?“ Често се шегуваме. Имаме чудесно отношение един към друг. Може би , защото съм и куклен актьор, държа всичките й играчки да са \"гледащи\". За мен е важно куклата да има поглед.  Често си говорим като аз съм взел кукла в ръка и тя спира да общува с мен и започва да говори на куклата. Така разказва много повече неща. \"Ти пък толкова ли не се сещаш?\", ми казва, а аз в такива моменти мога да питам всичко. Щастлив съм!\r\n ", "date": "2019.07.26", "title": "У-лицата с Димо от P.I.F.: Щастлив съм! "}
{"url": "https://www.dnes.bg/index/2019/07/26/petna-po-kojata-kak-da-premahnete-izlishniia-ten.417695", "text": "Когато дойде лятото, всички искаме да имаме приятен загар. Много жени дори прекаляват с излагането на слънце, което не само вреди на кожата, но може драматично да промени визията им.\r\nТрудно е човек да почернява равномерно, особено ако ползва мазила с различен фактор или пък не е оголил желаните места. В резултат може на места да има по-тъмен загар, което да изглежда дори комично.\r\nИма начин да се справите с проблема и то само с подръчни средства. Лековете се крият в кухнята ви.\r\n\r\nДоста ефективно средство за изсветляване на тена на лицето е краставицата. Нарежете зеленчука на по-тънки кръгчета и поставете върху кожата. Може нежно да потъркате краставицата върху кожата и след това оставете парчетата върху лицето за 10 минути. Измийте с вода.\r\r\n                \r\n                \r\n                \r\nТрябват ви само 2 с. л. брашно от нахут, 1 с. л. куркума на прах и 1 с. л. извара. Разбъркайте съставките и нанесете на лицето с четка. Оставете докато сместа попие и измийте с вода.\r\n\r\nРазбъркайте 2 с. л. мед с 1 с. л. лимонов сок. Оставете за 15 минути и измийте.\r\n\r\nНапоете 2 памучени тампончета с мляко и поставете върху кожата. Задръжте 10 минути и измийте с вода.\r\n", "date": "2019.07.26", "title": "Петна по кожата - как да премахнете излишния тен?"}
{"url": "https://www.dnes.bg/stranata/2019/07/26/apel-ot-varna-zakolete-prasetata-mesoto-vyv-frizera.417674", "text": "Областната дирекция по безопасност на храните /ОДБХ/ във Варна апелира към стопаните за доброволно изколване на животните в трикилометровата зона около големите свинекомплекси в областта и прибиране на месото във фризери, като идеята е за превенция от африканската чума по свинете. Това съобщи днес директорът на ОДБХ д-р Златина Димова, която участва в заседание на областната епизоотична комисия.\n\n След заседанието се проведе и информационна кампания сред  собствениците на стопанства, отглеждащи Източнобалкански свине и такива,  отглеждащи свине за лични нужди в обекти от типа \"заден двор\".\r\n\r\n                    \n                    \n                \r\n                \r\n                \r\n                Засега трикилометровата зона около свинекомплекса в село Слънчево е свободна от прасета, отглеждани в заден двор.\r\nОколо другите големи свинеферми в селата Брестак, Игнатиево и Любен Каравелово също се колят животни, а идеята е за депопулация около големите комплекси.\r\nДоц. д-р Чавдар Филипов от факултета по ветеринарна медицина към Лесотехническия университет посочи, че стопаните не трябва да крият животните си и при някакви съмнения за здравословното им състояние трябва да информират ветеринарен лекар или кметовете, съобщи БТА.\r\nТой коментира, че АЧС е ново заболяване за страната ни и нямаме опит в справянето с него. Филипов допълни, че все още не се знае със сигурност как е навлязло заболяването в свинекомплексите, които имат високо ниво на биосигурност.\r\nСпециалистът припомни, че човекът пасивно също може да внесе заболяването по различни начини - чрез дрехи, автомобили, обувки и други.", "date": "2019.07.26", "title": "Апел от Варна: Заколете прасетата, месото във фризера"}
{"url": "https://www.dnes.bg/politika/2019/07/26/i-koi-shte-plati-globata-na-nap-danykoplatcite.417690", "text": "Пробивът, който е станал в системата на НАП, е много тежък киберинцидент, защото информацията е станала публична, смята вицепремиерът Томислав Дончев. \n\r\nПо думите му обаче много по-тежко е щяло да бъде, ако някой е влязал в тези данни и ги е променил.\n\r\n\"Това означава наистина катастрофа. Вторият по тежест инцидент е някой да унищожи данните и да ги няма. Ние трябва да защитим тези регистри. България дава много малко за киберсигурност – разходите на година са около 5 млн. лв., което е нищо\", поясни вицепремиерът.\n\n\n Дончев коментира и евентуалната глоба, която се очаква да бъде наложена на НАП от Комисията за защита на личните данни. \n                    \n                    \n                \r\n                \r\n                \r\n                \r\n\"Случаят с НАП е особен, защото е публична институции, но глобата ще се плаща от данъци\", призна той.\n\r\nЗа целия теч на данни щяло да се установи кой е виновен - между всички служители, от най-ниското до най-високото ниво - и ще бъдат предвидени наказания. \n\r\n\"В момента най-важно е да се минимизират рисковете с изтеклите данни да се извършат злоупотреби. Работата започна, идентифициран е обемът лица - малко над 180, които имат изтекло критично количество данни. НАП се е свързала с тях, дават се съвети, предлага се помощ\", посочи вицепремиерът. \n\r\nДончев припомни, че от две години ЕГН-тата на гражданите са защитена информация и че предстои пълен анализ на информацията - какво има в нея и какъв е възможният потенциал за злоупотреби. \n\r\n\"Най-важно е какви допълнителни мерки трябва да се вземат, за да не се случва пак подобен пробив. Имахме няколко срещи по темата. Трябва да наемаме по-висококачествени специалисти на по-високи заплати и трябва внедряване на най-модерни софтуерни решения за защита на критичните системи. Основните ни регистри са около 65, но от тях най-важните са 10 - 15 и там трябват екстрени мерки. Най-трудното е електронните ни системи да са публични и в същото време да са защитени. Най-защитени са системите, които не са свързани с интернет като на МВР например“, каза още вицепремиерът Томислав Дончев.", "date": "2019.07.26", "title": "И кой ще плати глобата на НАП... данъкоплатците"}
{"url": "https://www.dnes.bg/obshtestvo/2019/07/26/20-km-ch-shte-e-maksimalnata-skorost-na-elektricheskite-trotinetki.417606", "text": "Електрическите тротинетки да се движат с максимална скорост от 20 километра в час, предлага Държавната агенция “Безопасност на движението по пътищата”.\n\r\nАгенцията иска регулация за тези превозни средства в Закона за движение по пътищата и Закона за пътните превозни средства. Мотивът за това са няколкото инцидента с тях.\n\r\nОттам предлагат минимална възраст 14 г. за хората, които ползват тротинетки. Тогава обаче максимално допустимата скорост ще е 12 км в час до навършване на 16 г.\r\nЩе има и правила за задължителните предпазни средства при управление на електрически тротинетки - каски и светлоотразителни жилетки, а може би и наколенки, но това подлежало на дискусия, казват от агенцията.\n                    \n                    \n                \r\n                \r\n                \r\n                \r\nДругото изискване, е инфраструктура, по която ще се карат тротинетките. В някои държави те са забранени на велоалеи, казаха от агенцията. Ще се дискутира и дали да се въвеждазадължителна регистрация и застраховки за електрическите тротинетки.\n\r\nПрез последния месец агенцията е направила преглед на европейския опит в тази посока, пише \". Подходът на страните членки е различен - в някои от тях се предполага, че са пешеходци и им е позволено да се движат по тротоари и велосипедната инфраструктура, докато в други това е напълно забранено.\n\r\nМаксимално разрешената скорост за тях също варира - между 18 км в час в Белгия, до 20 км в час във Франция и Германия. На места са въведени изисквания за регистрация, застраховка и задължителна минимална възраст на лицата, които ги управляват. В Дания правилата за движение по пътищата важат и за тротинетките, включително забраната за алкохол и наркотици.\n\r\nЧетири фирми - две български и две чужди, искат да започнат да предоставят под наем електрически тротинетки в столицата.", "date": "2019.07.26", "title": "20 км/ч ще е максималната скорост на електрическите тротинетки"}
{"url": "https://www.dnes.bg/temida/2019/07/26/finansova-piramida-li-e-istoricheski-park-krai-varna.417608", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Комисията за финансов надзор прехвърли казуса \"Исторически парк\" към прокуратурата. Преценката на финансовия регулатор е че няма правомощия да вземе отношение по случая. Съмнението е, че зад крепостите в село Неофит Рилски се крие финансова пирамида. \n\r\nИвелин Михайлов е публичното лице на \"Исторически парк\". Определя се като финансист, който иска да развива България. \n\r\n\"Когато съм започнал да правя този проект, аз не мога да го направя сам. В целия свят хората се обединяват, за да постигнат дадени цели. За това има сдружения\", коментира той, пред \r\nПубличната информация е че дружеството e eмитиpaло eдин милиoн aĸции c нoминaл 1 лeв. Пo-ĸъcнo чacт oт тяx ca пpexвъpлeни нa чacтни лицa cpeщy cyми дo 250 лeвa зa eднa aĸция и oбeщaниeтo зa 5 000 лeвa дивидeнт пpи пoĸyпĸa нa минимaлния пaĸeт oт 200 аĸции през 2022 г.\n                    \n                    \n                \r\n                \r\n                \r\n                \r\n\"Когато някой участва в търговско предприятие, знае че печалбата е винаги прогнозна. Никой никога не може да гарантира дадена печалба. Ако някой някъде ви гарантир,а че ще бъде изплатена печалба, то този човек ви лъже и манипулира\", твърди Михайлов.\n\r\nСпоред финансиста Димитър Георгиев е редно инвеститорите да бъдат информирани за рисковете. \n\r\n\"Само по себе си не е толкова страшно евентуално реализиране на загуби за инвеститорите, а това че те не са били информирани за това какви загуби биха могли да претърпят. Както и от кого купуват акциите\", посочи той.", "date": "2019.07.26", "title": "Финансова пирамида ли е \"Исторически парк\" край Варна?"}
{"url": "https://www.dnes.bg/notifikacii/2019/07/26/sasht-vyzstanoviavat-smyrtnoto-nakazanie-na-federalno-ravnishte.417610", "text": "Администрацията на президента Доналд Тръмп, който е голям поддръжник на смъртното наказание, обяви, че след 16-годишно прекъсване възобновява екзекуциите на федерално равнище - новина, посрещната с остри критики от опозиционните демократи, предаде Франс прес.\r\nМинистерството на правосъдието е одобрило нов протокол за изпълняване на присъди със смъртоносна инжекция и е планирало, по искане на министър Уилям Бар, пет екзекуции, които ще бъдат извършени във федерален затвор в град Тера Хоут, щата Индиана, пред декември тази години и януари 2020 г.\r\nТогава ще бъдат изпълнени присъдите на петима мъже, осъдени от федерални съдебни заседатели за това, че са \"убили, а в някои случаи - изтезавали и изнасилили, най-уязвимите членове на обществото: деца или възрастни хора\", и са изчерпали всички правни възможности за обжалване, посочи в комюнике министерството.\r\r\n                \r\n                \r\n                \"Министерството на правосъдието отстоява върховенството на закона и наш дълг към жертвите и техните семейства е да изпълним присъдата, наложена от съдебната ни система\", заяви в комюнике Уилям Бар, цитиран от Ройтерс.\r\n\"Смъртното наказание е неморално и не работи\", реагира сенатор Камала Харис, претендентка за номинацията на Демократическата партия за президентските избори догодина. \"Твърде много невинни хора са били осъдени на смърт.\r\nНужен ни е мораториум на национално равнище върху смъртното наказание, а не връщането му\", написа тя в Туитър.\r\nВ света им достатъчно насилие, не е нужно правителството да добавя още, заяви друг претендент за номинацията на демократите, Бърни Сандърс.\r\nПрезидентът Тръмп редовно настоява за по-често прилагане на смъртна присъда - за трафика на наркотици, масови убийства, за убийство на полица, за ислямисти, пише БТА.\r\nСмъртното наказание е законно в САЩ, но има значителни различия между щатите. В много от тях то е незаконно, а в други е обявен мораториум. Смъртната присъда е в сила в 25 от 50-те щата, но в много от тях на практика то не се прилага, поради трудностите по осигуряване на смъртоносните субстанции и въпросите доколко законни са тези продукти. При все това само през 2018 г. в цялата страна бяха екзекутирани 25 осъдени на смърт, 13 от тях - в щата Тексас. \n\r\n ", "date": "2019.07.26", "title": "САЩ възстановяват смъртното наказание на федерално равнище"}
{"url": "https://www.dnes.bg/stranata/2019/07/26/slynchevo-goreshto-shte-e-s-temperaturi-do-35-s.417609", "text": "Слънчево и горещо ще е през днешния ден. След обяд ще има временни увеличения на облачността, но само на изолирани места ще превали краткотрайно.\r\nСлед пладне в източната половина от страната ще духа до умерен югоизточен вятър. Според  максималните температури ще са предимно между 30° и 35°. Атмосферното налягане е по-високо от средното за месеца - слабо ще се понижи.\r\nНад Черноморието ще бъде предимно слънчево. Ще духа до умерен югоизточен вятър. Максималните температури на въздуха: 27°-30°. Температурата на морската вода е 25°-27°. Вълнението на морето ще бъде 2-3 бала.\r\nНад планините ще е предимно слънчево. След обяд ще има временни увеличения на облачността, но само на отделни места ще превали краткотрайно. Ще духа слаб до умерен вятър от запад-северозапад. Максималната температура на височина 1200 метра ще е около 23°, на 2000 метра - около 18°.", "date": "2019.07.26", "title": "Слънчево, горещо ще е, с температури до 35°С"}
{"url": "https://www.dnes.bg/notifikacii/2019/07/26/v-italiia-iskat-po-visoki-globi-za-npo-ta-spasiavashti-migranti.417611", "text": "Италианските депутати гласуваха вчера за повишаване на глобите за благотворителните организации, спасяващи мигранти, които осъществят незаконно акостиране в италиански пристанища, до 1 милион евро, предаде ДПА.\r\nС 322 срещу 90 гласа долната камара на парламента одобри по-твърда версия на т.нар. \"декрет за сигурност\", който сега предвижда глоби от 10 000 до 50 000 евро.\r\nДекретът, приет на 15 юни по инициатива на карйнодесния министър на вътрешните работи Матео Салвини, се нуждаеше от парламентарно одобрение. В хода на процеса членовете на управляващата популистка коалиция решиха да направят антиимигрантския пакет по-рестриктивен.\r\nФиналната версия сега трябва да бъде одобрена от Сената. Гласуването в горната камара се очаква на 13 август. \r\nМинистерството на Салвини обяви вчера, че броят на пристигналите мигранти от началото на годината е намалял с 81 процента в сравнение с 2018 г. до 3 418 души. (БТА)\r\n ", "date": "2019.07.26", "title": "В Италия искат по-високи глоби за НПО-та, спасяващи мигранти"}
{"url": "https://www.dnes.bg/index/2019/07/26/receptata-dnes-kartofi-s-luk-med-i-gorchica-na-furna.417520", "text": ":\r\n1/2 кг картофи, нарязани на четвъртини\r\n2 супени лъжици нарязан кромид\r\n2 супени лъжици разтопено масло\r\n1 супена лъжица мед\r\n1 чаена лъжица горчица\r\n1 щипка сол\r\n1 щипка черен пипер\r\n \r\n:\r\n \r\nЗагрейте фурната на 190 градуса. Намажете с мазнина правоъгълна тава за печене. Поставете нарязаните картофи в тавата. Покрийте с лука. Отделно в купичка разтопете маслото. Смесете го с меда и горчицата. Добавете подправките. Разбъркайте и залейте картофите и лука с тях. Печете в загрятата фурна за около 35 минути, докато картофите станат меки.\r\n \r\n\r\n\r\n", "date": "2019.07.26", "title": "Рецептата Dnes: Картофи с лук, мед и горчица на фурна"}
{"url": "https://www.dnes.bg/stranata/2019/07/26/api-ogranicheniia-v-dvijenieto-zaradi-remonti-na-trakiia.417613", "text": "От 7.30 часа до 12.00 часа днес се ограничава движението по пътната връзка София-Пловдив на пътен възел \"Пловдив Изток\" при 133-ти км на АМ \"Тракия\" в района на Войводиново поради извършване на текущи ремонтни дейности. Няма да се спира движението по основното трасе на автомагистралата, съобщиха от АПИ.\r\nОбходният маршрут на пътната връзка е през Пловдив по пътен възел \"Север\" при км 126 и през с. Войводиново, уточниха от пътната агенция.\r\nДнес от 7.30 часа до 19.00 часа се ограничава движението и по пътната връзка Раковски-Бургас. Обходният маршрут за пътуващите от Раковски в посока Бургас е през Пловдив по път I-8 Пловдив-Свиленград, по път II-66 Поповица-Плодовитово и от пътен възел \"Плодовитово\" при км 165 обратно на АМ \"Тракия\", допълниха от АПИ.\r\n                    \n                    \n                \r\n                \r\n                \r\n                В събота - 27 юли от 7.30 ч. до 19.00 часа ще се ограничи движението по пътната връзка Бургас - Раковски. Обходният маршрут за Раковски е от пътен възел \"Белозем\" при км 150 на АМ \"Тракия\" по път Шишманци - Раковски.\r\nПрез април т.г. бяха ремонтирани общо 5 бр. пътни връзки на пътен възел \"Пловдив Изток\". На съоръжението поетапно ще се ремонтират и останалите 3 пътни връзки /София-Пловдив, Бургас-Раковски и Раковски-Бургас/, се посочва в съобщението.\r\nНеобходимо е шофьорите да карат внимателно, със съобразена скорост и да спазват пътната сигнализация, призовават от АПИ.", "date": "2019.07.26", "title": "АПИ: Ограничения в движението заради ремонти на \"Тракия\""}
{"url": "https://www.dnes.bg/obshtestvo/2019/07/26/afrikanskata-chuma-ne-e-opasna-za-horata.417615", "text": "дивите свине и при внос на замразено заразено месо. Когато отпадъците на това месо се изхвърлят, се създава предпоставки за разпространението на този вирус. Това заяви пред БНТ директорът на института по микробиология към БАН проф. Христо Найденски. \n\n \"Африканската чума не е опасна за човека. Няма данни колко време вирусът живее в човешкия организъм, правени са изследвания само в свине. В месо от заразени свине, вирусът може да преживее с години във фризерите. Консумирайки месо, човек не може да предаде инфекцията на околните или в околната среда. Но ако при тази консумация се изхвърлят отпадъци, вече се създава огромна предпоставка вирусът да бъде разпространен\", обясни той.\n                    \n                    \n                \r\n                \r\n                \r\n                \r\n\"Обработката трябва да бъде сериозна - над 90 градуса, задължително. Над 70 градуса убиват вируса. Слънчевата светлина също го убива. Трябва месото да се обработва изключително добре термично\", каза още той.\n\r\n\"Все още няма ваксина срещу африканската чума, не се работи и усилено в тази посока\", добави Найденски \r\n ", "date": "2019.07.26", "title": "Африканската чума не е опасна за хората"}
{"url": "https://www.dnes.bg/top-novini/2019/07/26/kraini-merki-svineferma-dava-po-250-leva-na-zaklano-prase-v-raiona.417618", "text": "Собствениците на свинеферма в село Козлодуйци в Добричко се решиха на крайна мярка в борбата с aфриканската чума. Те предлагат обезщетение на стопаните от близките села, които заколят прасетата от дворовете си.\r\nТе предлагат по 250 лв., независимо от големината на животното. В областта няма огнище на африканска чума при питомните прасета. Последният случай е от този месец, но при дива свиня – на ГКПП \"Дуранкулак\". \n\n\n\n\r\nПравим всичко възможно да обезопасим 3-километровтаа контролирана зона около свинекомплекса преди евентуалната регистрация на заболяването. Направихме среща с кметове, полиция и собствениците на животни – разяснихме какви са опасностите за тях и нас. Хората сами предприеха действия”, обясни пред bTV д-р Румен Караманов – управител на свинекомплекса. \r\n                \r\n                \r\n                \r\nТой допълни, че отначало хората не са били съгласни, но когато са разбрали какъв е риска са предприели доброволно умъртвяване на животните. \n\r\n\"Хората в селото виждат, че болестта настъпва и трябваше да вземат това решение. За да не си загубят прасетата, те решиха да ги изколят. Направиха график и умъртвиха до момента 55 прасета\", заяви кметът на с. Козлодуйци Румянка Колева.\n\r\nЕдин от животновъдите, съгласил се на крайната мярка, обясни, че ако свинекомплекът не се спаси, стотици души ще останат без препитание.", "date": "2019.07.26", "title": "Крайни мерки! Свинеферма дава по 250 лева на заклано прасе в района "}
{"url": "https://www.dnes.bg/obshtestvo/2019/07/26/kristina-i-mariama-ojenili-se-v-parij-a-veche-s-pravo-da-prebivavat-v-bg.417617", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Върховният административен съд постанови: хомосексуална двойка, сключила брак в друга страна от Европейския съюз, има право да пребивава законно в България. Решението е по случая на австралийка и французойка, които от две години се борят да живеят като семейство в София, предаде Bulgaria ON AIR.\r\nСпоред юристи това е първото решение, в което Върховен административен съд  постановява, че бракът на лица от един и същи пол е законен и неговите  правни последици трябва да се приложат в България.\n\r\nКристина е родена в Австралия, а Мариама – във Франция. Тяхната връзка започва преди години, а през 2016 г. е скрепена с брак в Париж. Двете решават да се установят в България. В началото на миналата година обаче дирекция \"Миграция\" отказва да поднови документите на Кристина. Започва съдебна битка, спечелена едва вчера.\r\n                    \n                    \n                \r\n                \r\n                \r\n                \"Щастливи сме и страшно развълнувани. Справедливостта възтържествува. Изпълнени сме с емоции за нас, приятелите ни и цялата ЛГБТ общност.\", отбелязва Кристина и допълва, че се чувства облекчена от това 2-годишно напрежение. \"Да не знам дали  ще мога да остана, да не мога да имам нормален трудов договор, да отида  до банката, без да се притеснявам\", сподели още Кристина Палма.\r\nОсвен една към друга Кристина и Мариама таят искрена любов и към страната ни. Живеят в София, но са си купили къща в русенското село Паламарца.\r\n\"Хората ни канят в домовете си. Учат ни как се прави мед. Дават ни яйца. Всички ни познават. Последният път играхме пинг-понг с възрастните от селото. Кметът ни приема, както и всички от там\", разказват те.\r\nВече са сигурни, че ще живеят в България, двете мечтаят да си купят апартамент, да обиколят страната ни и да научат български език. Мечтаят и за деца. \"Бих искала детето ми да знае, че и двете сме негови родители. Да има  имената и на двете ни. И бих искала то да не бъде тормозено в училище  или дискриминирано заради нас\", продължава Палма.\r\nС решението си българският съд просто прилага правото на Европейския  съюз, обясняват юристи. Въпреки че предстои дълъг път, стъпката е в  правилната посока. \n\r\nСлед приключилото дело двете жени са изпълнени с оптимизъм. \"Усещам едно отворено общество. Знам, че има и много консервативни хора, но и знам, че това е продължителен процес за всяка страна. България се променя, виждам младото поколение\", споделя още впечатленията си Мариама.\n\r\n ", "date": "2019.07.26", "title": "Кристина и Мариама: Оженили се в Париж, а вече с право да пребивават в BG"}
{"url": "https://www.dnes.bg/temida/2019/07/26/vsichki-slujiteli-na-tad-grup-sa-napusnali.417620", "text": "Възможно е да има още обвинени от служителите на \"Тад груп\". Това обяви заместник-главният прокурор Иван Гешев пред Нова тв. \n\n След като името на фирмата беше свързано с хакерската атака срещу НАП и изтичането на данните на милиони българи, всички служители на \"Тад груп\" подадоха молби за напускане. \n\r\n\"Напуснали са вероятно по лични причини, защото не се притесняват от нищо. Това по никакъв начин не изключва наказателната отговорност, защото са иззети всички работни компютри на всички служители, ще се работи с всички, които са работили във фирмата в последните 2 години. След декрептиране на компютрите, ако се съберат доказателства за извършено престъпление, ще бъдат привлечени към наказателна отговорност \", обясни Гешев.\n                    \n                    \n                \r\n                \r\n                \r\n                \r\nВ четвъртък Спецпрокуратурата повдигна обвинение в подбудителство на собственика и на търговския директор на фирмата, в която работи компютърният специалист Кристиян Бойков, подведен под отговорност за хакерската атака срещу НАП. Собственикът на \"Тад груп\" Иван Тодоров и търговският директор Георги Янков ще отговарят пред Темида за това, че умишлено са склонили Бойков да извърши компютърно престъпление. Търговският директор и Бойков са освободени под парична гаранция от 20 000 лв. Собственикът е обявен за общодържавно издирване. За него е издадена и европейска заповед за арест.\n\r\nГешев обяви, че са установени консултирани 500 хил. пароли и 500 хил. имейли. \n\r\n\"Това едва ли може да се впише в термина \"законно\" и едва ли доброволно е предоставено на тази фирма. Факт е, че е осъществявано нерегламентирано търсене в тази база данни. Тези неща и други, които нямам право да коментирам, ни дава основание да мислим, че има две направления на дейността на фирмата. Едното е осъществяване на кибберрекет, а втората насока е, че тези технически възможности за този киберрекет  са използвани и надградени за осъществяване на кибертероризъм\", добави заместник-главния прокурор.", "date": "2019.07.26", "title": "Всички служители на \"Тад груп\" са напуснали"}
{"url": "https://www.dnes.bg/obshtestvo/2019/07/26/razpredelenie-na-lekarite-sled-specializaciia-negativen-podhod.417619", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредложението на здравния министър Кирил Ананиев младите след своята специализация заради липсата на кадри в десетки населени места у нас, разбуни духовете.\r\nНе става дума обаче за всички места за специализанти в болниците, а, които ще бъдат финансирани от държавата, обясни д-р Деян Попов от Асоциацията за развитие на медицинската общност. \n\r\nПо думите му едва ли местата ще са толкова много.\r\n\"Не вярвам в разпределението като метод за задържане на младите лекари. Негативните стимули никога няма да доведат до нещо хубаво. Към момента не съществува възможност да си плащаш сам специализацията. Има и такива случаи, но това са законови вратички\", обясни д-р Попов.\r\n                    \n                    \n                \r\n                \r\n                \r\n                Според него мярката не е базирана на положителен стимул и затова Самият той е останал в България заради високото ниво на специализация, което се предлага в страната ни. То привлича и много чужденци, които идват в страната ни да се обучават, но малко от тях остават в страната.\r\n\"Стъпката е цялостно вдигане на доходите в здравеопазването. В това отношение няма съществен прогрес\", отбеляза той пред .\r\nАнкета от преди две години показва, че бъдещите лекари .\r\nД-р Деян Попов е категоричен, че качествено здравеопазване не е да имаш една болница, в която да минават всички болни, а да предлагаш адекватна медицинска помощ.\r\n ", "date": "2019.07.26", "title": "Разпределение на лекарите след специализация? Негативен подход"}
{"url": "https://www.dnes.bg/obshtestvo/2019/07/26/roditeli-na-bunt-chujdi-slujbi-otnemali-bg-deca.417621", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Стотици родители излизат на протест в защита на правата си и тези на своите деца. \n\r\nПоводът е случаят на малката София, чието име е измислено, за да се запази самоличността й. Майка й е българка, а детето и семейството й са живели в Италия. \n\r\nПрез 2018 г. София е била неправомерно отнета от майка си заради подаден иск от училището, в което е учила. И до днес родителите ѝ все още не могат да се виждат с нея.\n\n\n\r\nОказва се, че това не е единственият подобен случай. Родители, които се готвят да се включат в протеста, разказаха пред , че има още 11 такива в цяла Европа с български семейства.\n                    \n                    \n                \r\n                \r\n                \r\n                \r\nСлучаите са идентични - децата са били неправомерно отнети от социалните служби, а родителите им и до днес не могат да осъществят контакт с тях. \n\r\nТова от своя страна повдигна въпроса дали социалните служби нямат твърде много права и поставят родителя в позицията винаги да бъде виновен.\n\r\n\"Основната цел на протеста, който ще се състои утре, е да подкрепим родителите на малката София, отнета абсолютно неправомерно в Италия. Както и едно друго българско дете - Атила, което холандски съд разпореди да бъде дадено на приемни родители там\", коментира един от родителите - Олег Алексиев.\n\r\nПротестът е част от серията такива, които до момента са проведени. Такъв ще има и в Италия. Той е в подкрепа на Национална група \"Не на Стратегия за детето 2019-2030\".\n\r\nПред Bulgaria ON AIR Илина Мавродиева, която също е родител и ще се включи в протеста, посочи, че Стратегията вече не е на дневен ред. \n\r\n\"Всичките ѝ принципи и цели обаче вече са въведени и са част от действащото законодателство у нас. Ще влязат в сила от 1 януари 2020 година. И не звучи никак успокоително твърдението, че Стратегията няма да бъде приета. Тъй като тя вече е факт\", допълни още Мавродиева.\n\r\nПо думите ѝ \"най-зловещото\", което е заложено в нея, е твърдението, че 50% от българските деца са изправени пред риск от бедност или да бъдат изоставени от своите семейства. А това целяло те да бъдат отнети от родителите им.", "date": "2019.07.26", "title": "Родители на бунт! Чужди служби отнемали BG деца"}
{"url": "https://www.dnes.bg/notifikacii/2019/07/26/ataka-s-noj-v-london-sreshtu-mesut-iozil-i-sead-kolashinac.417616", "text": "Футболистите на Арсенал Сеад Колашинац и Месут Йозил станаха жертва на атака на бандити с ножове. Двамата са били нападнати в Северен Лондон, твърдят медиите на Острова.\r\n\r\nНападателите са се опитали да изкарат двамата футболисти от \"Mercedes\"-a им, след като са заобиколили превозното средство. Двамата играчи са изскочили от колата и са потърсили помощ в намиращ се близо турски ресторант, пише \r\n\r\nВ крайна сметка персоналът на заведението е принудил бандитите да избягат, а двамата футболисти са изглеждали ужасени от случилото се.\r\n\r\n\"Месут Йозил изглеждаше просто потресен, но така би изглеждал всеки един, който е нападнат с нож\", разкрива Азука Алинта, който е пряк свидетел на случката. \r\n\r\nДобрата новина е, че нито един от двамата не е бил ранен, но шокът за тях със сигурност е голям.\r\n \r\n ", "date": "2019.07.26", "title": "Атака с нож в Лондон срещу Месут Йозил и Сеад Колашинац"}
{"url": "https://www.dnes.bg/kino/2019/07/26/hoakin-finiks-kato-jokera-na-kinofestivala-vyv-veneciia.417625", "text": "Хоакин Финикс влиза в ролята на отколешния враг на Батман в новия филм със супер герои \"Жокера\". Продукцията е част от основната конкурсна програма на кинофестивала във Венеция, съобщиха световните информационни агенции.\r\nДиректорът на фестивала Алберто Барбера каза, че режисьорът Тод Филипс подхожда \"напълно неочаквано\" към историята за Батман. Във филма участва също Робърт де Ниро.\r\nВ конкурсната програма за наградата \"Златен лъв\" са 21 филма. Сред другите интересни заглавия са \"Пералнята\" (\"The Laundromat\") на Стивън Содърбърг с Мерил Стрийп, Гари Олдман и Антонио Бандерас, \"Към звездите\" (\"Ad Astram\"), в който Брад Пит е в ролята на астронавт, \"Историята на един брак\" (\"Marriage Story\") на режисьора Ноа Баумбак с Адам Драйвър и Скарлет Йохансон. Филмът на Роман Полански \"Аз обвинявам\" (\"J'accuse\") за делото \"Драйфус\" също е в основната конкурсна програма, предаде БТА.\r\n                    \n                    \n                \r\n                \r\n                \r\n                Кинофестивалът във Венеция ще бъде открит на 28 август с \"Истината\" на японския режисьор Хирокадзу Корееда, с участието на Катрин Деньов, Жулиет Бинош и Итън Хоук. Филмът ще се съревновава и за наградата \"Златен лъв\".\r\nФренското кино ще бъде представено от режисьора Оливие Асаяс с \"Wasp Network\" с участието на Пенелопе Крус за арестувани в САЩ кубински шпиони, и от режисьора Робер Гедигян с \"Gloria Mundi\".\r\nКанадският режисьор Атом Егоян ще представи филма си \"Почетен гост\", шведът Рой Андерсон - \"За безкрайността\", чилиецът Пабло Лараин - \"Ема\", колумбиецът Сиро Гера - \"В очакване на варварите\".\r\nИзвън конкурсната програма ще бъде премиерата на шекспировата драма \"Кралят\" с Тимъти Шаламе като крал Хенри Пети и Робърт Патинсън в поддържаща роля, както и на телевизионния сериал \"Новият папа\" на режисьора Паоло Сорентино.\r\nМиналата година кинофестивалът във Венеция предизвика критики заради неравностойното представяне на жените. В отговор Алберто Барбера каза, че тази година са включени \"много филми за проблемите на жените в различни страни по света\", макар и \"не всички от тях\" да са режисирани от жени.\r\nВ основната конкурсна програма има само две режисьорки - саудитката Хайфа ал-Мансур с \"Идеалният кандидат\" и австралийката Шанън Мърфи с \"Babyteeth\" (\"Наивност\").\r\nДруга режисьорка - аржентинката Лукресия Мартел, беше избрана за председател на журито. Кинофестивалът във Венеция ще продължи от 28 август до 7 септември.", "date": "2019.07.26", "title": "Хоакин Финикс като \"Жокера\"  на кинофестивала във Венеция"}
{"url": "https://www.dnes.bg/politika/2019/07/26/imalo-merki-za-afrikanskata-chuma-no-ne-bili-vzeti-navreme.417628", "text": "Зам.-министърът на земеделието Янко Иванов отхвърли обвиненията, че не са взети мерки навреме за овладяванетона арфиканската чума по свинете.\n\r\n\"Признавам обаче, че имаме пропуски. За 3 години драстично трябваше да бъде намалена популацията на дивите животни. Това не се случи\", коментира той пред Нова тв.  \n\r\nСпоред Иванов,второта грешка на ресорното министерство е, че не е успяло да ограничи разрастването на т.нар. стопанства тип \"заден двор\". Третата грешка била, че липсвала комуникация между институциите и хората.\n\n\n\n\r\n\"Мерки обаче са взети, но проблемът не може да се реши с магическа пръчка\", категоричен е зам.-министърът. \n                    \n                    \n                \r\n                \r\n                \r\n                \r\nТой допълни, че на границата ни с Румъния, където чумата е сериозен проблем, нямаме граничен ветеринарен пост.\n\r\n\"Там има само „Гранична полиция\", която проверява документите. Няма как всяка кола да бъде проверявана за пренос на месо\", поясни Иванов и допълни, че ако не успеем да ликвидираме чумата, тя ще ликвидира свиневъдството в България.\n\r\nМеждувременно се появиха нови огнища на болестта в Плевенско и в Търновско. В Русенско, където предстои унищожението на над 40 хиляди прасета, се стигна до напрежение и недоволство заради риска от екокатастрофа след евтаназирането на животните.\n\r\n\"Вчера работниците ми съобщиха, че е спрян достъпът до базата. Отглеждам царевица. Говорих с институциите. От тях разбрах, че ще бъдат загробвани животни, които се намират в района. Има полиция и не ни разрешават да поливаме. На 100 метра оттук имам сондаж, с който поливам земеделска продукция. Никой не ни беше информирал. Пътят беше блокиран. Трябваше предишния ден да ни кажат, че има забрана\", каза Пламен Генчев - собственик на зърнобаза в района. \n\r\nОт русенската управа пък, в лицето на зам.-областният управител на Свилен Иванов, коментираха, че са подозирали за бедствието от поне година и са очаквали, че проблемът ще ескалира.", "date": "2019.07.26", "title": "Имало мерки за африканската чума, но не били взети навреме "}
{"url": "https://www.dnes.bg/sofia/2019/07/26/krai-na-perforatorite-slagat-sistema-sreshtu-spodelenoto-biletche-v-sofiia.417605", "text": "Най-късно от декември следващата година всяко билетче за пътуване с градския транспорт в София ще е с QR код, дата и час на издаване и спирка, на която е закупено.\r\nВ кабините на шофьорите в транспорта ще бъдат монтирани тъчскрийнове, от които ще излиза всеки билет, който пътник си купува от тях. Това ще е част от новата електронна система за таксуване в транспорта. Тя трябва да заработи до края на следващата година, а перфораторите ще отидат в историята. Така ще се сложи край и на практиката хората да си предават билети.\r\nОсвен това тя трябва да позволява възможност билетите да се плащат за изминато разстояние или за пропътувано време.\n\r\nМонтажът на новите устройства, които включват валидатори, камери за видеонаблюдение, бордови компютър и тъчскрийн, вече е започнал. До момента са оборудвани 8 превозни средства, като до края на август с новите устройства трябва да са снабдени общо 36 возила на градския транспорт, обясниха от Центъра за градска мобилност пред \n                    \n                    \n                \r\n                \r\n                \r\n                \r\nНовата тикет система ще струва 73,2 млн. лв. без ДДС. Тя се изгражда от българо-турския консорциум “Си Ен Си София тикетинг систем”. Отделно ЦГМ ще плати още 5,85% от приходите от продадените карти и билети през нея, но не повече от 10 млн. лв.\n\r\nДо декември 2020 г. трябва да бъдат монтирани 15 000 устройства за продажба на билети в превозните средства, 52 метростанции и над 80 търговски обекта. Освен това трябва да бъдат интегрирани съществуващите системи, както и да се постави видеонаблюдение във всички автобуси, трамваи и тролеи. Новата тикет система ще позволява купуването на превозни документи през банкови карти и мобилни телефони.\n\r\nПреди това обаче системата щяла да се тества 1 година и след това общинските съветници ще решат как ще се плаща билетът в София.\n\r\nДо края на годината пък трябва да е готов дигиталният талон за паркиране в синя и зелена зона, който СОС прие вчера. Вероятно ЦГМ ще разработи свое приложение, през което да може да се купува дигитален талон.\n\r\nЩе търсим и партньори, които да предлагат тази услуга през други приложения срещу 10% отстъпка от продажбите, обясни шефът на ЦГМ Христиан Петров.\n\r\nВ момента над 90% от плащанията за паркиране в зоните е с есемеси, а за 1 г. приходите от това са около 13 млн. лв.", "date": "2019.07.26", "title": "Край на перфораторите: Слагат система срещу \"споделеното билетче\" в София"}
{"url": "https://www.dnes.bg/stranata/2019/07/26/ulici-bez-trotoar-bez-osvetlenie-prelivashti-kofi-signalite-v-helpbook.417331", "text": "В платформата на  получихме повторен сигнал за нарушаване на обществения ред от . Въпреки издадения констативен протокол от отговорните органи и направеното предписание стриктно да се спазват заявените часове за зареждане- към днешна дата нарушенията продължават. \n\r\nЗа подобно искане наш потребител се обръща към , тъй като в района, където живее се извършва строеж, на който се реже, хвърля и кърти като от месеци по никакъв начин не се спазват часовете за тишина. \n                    \n                    \n                \r\n                \r\n                \r\n                \r\nЗа проблем с движението ни сигнализираха тези дни от район \"Слатина\": \"Става въпрос за ул. Владово. По точно \" е невъзможно да се движат пешеходци, тъй като няма тротоар. Проблемът с паркирането на автомобилите го знаем всички, но когато се паркира върху единствения тротоар би следвало да се вземат мерки. Ресурсният център в помощното 74-то училище си сложи ограничителни перила, но само на 20-на метра от светофара, от там нататък няма такива и хората паркират на самия тротоар, съответно няма как да се мине по улицата, освен по уличното платно. Шофьопите паркират буквално и до самия светофар, което пречи на видимостта ако някой желае да го използва. Какво да правят пешеходците- майки с деца, възрастни хора, жители на квартала, живущи в блоковете наоколо. Движението на автомобили изобщо не е слабо- даже напротив, нон стоп има минаващи коли, трябва ли да стане някое нещастие за да се оправят нещата?\" \n\r\nОпасни керемиди дебнат пешеходци и автомобили в . Сграда на улица в квартала се нуждае спешно от ремонт, тъй като по всичко личи, че покривът й представлява риск за преминаващите. \n\r\nПолучихме и поредният сигнал от район \"Витоша\". Нашият потребител се оплаква, че повече от десет години на ул. Войводина могила и ул. Дамяница, но за сметка на това има шест броя бездомни кучета. \n\r\nВ елитния\" пък за пореден път кофите преливат, тъй като камионите отговарящи за извозването на боклука не минават да събират отпадъците в събота и неделя. Гражданинът моли да се преразгледа графика и най-после да се вземат адекватни мерки. \n\r\nАко забележите нередности или проблеми, не се колебайте да подадете сигнал - направете го онлайн в . \n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.07.26", "title": "Улици без тротоар, без осветление, преливащи кофи: Сигналите в HelpBook"}
{"url": "https://www.dnes.bg/notifikacii/2019/07/26/phenian-raketite-sa-poslanie-kym-iujnokoreiskite-militaristi.417607", "text": "Сеевернокорейският лидер Ким Чен-ун, който лично е инспектирал демонстрацията на \"нов тип тактическо управляемо оръжие\" вчера, е заявил, че новите ракетни опити, извършени от Северна Корея, са \"тържествено предупреждение\" към южнокорейските \"милитаристи\", за да спрат разполагането на нови оръжия и провеждането на съвместни военни учения - послание, насочено косвено и към САЩ, предаде Ройтерс.\r\n\r\n\"Нямаме друг изход, освен непрекъснато да разработваме свръхмощни оръжейни системи, за да отстраним потенциалните и директни заплахи за сигурността за нашата страна, съществуващи на юг\", е казал Ким, цитиран от официалната информационна агенция КЦТА.\r\r\n                \r\n                \r\n                Макар че в съобщението САЩ не се споменават изрично, Ким критикува южнокорейските власти за организирането на съвместни военни учения, които президентът Доналд Тръмп беше обещал да прекрати след първата си среща с Ким през юни 2018 г. Пхенян обвини Вашингтон, че е нарушил това обещание, планирайки съвместни военни учения с Южна Корея следващия месец и предупреди, че е възможно да сложи край на замразяването на ядрените опити и опитите с балистични ракети.\r\nСевернокорейският в. \"Нодон Шинмун\" публикува снимки от изстрелването на ракетите, които показват Ким Чен-ун да наблюдава с бинокъл старта, да гледа екрани, проследяващи траекторията на ракетите и усмихнат да ръкопляска заедно с антуража си.\r\nСевернокорейският лидер е обвинил южнокорейците в \"двойна игра\", защото твърдят, че подкрепят мира, а в същото време внасят нови оръжия и провеждат военни учения. Лидерът на Южна Корея трябва да спре тези \"самоубийствени действия\" и не бива да допуска грешката да пренебрегне това предупреждение, казал Ким, пише БТА\r\nЮжнокорейски представители заявиха вчера, че ракетите, изстреляни от Северна Корея, са нов тип балистични ракети с малък обсег, но мнозина експерти смятат, че оръжията вероятно са севернокорейска версия на руските \"Искандер\", които са в арсенала на Русия повече от десетилетия, отбелязва Асошиейтед прес.", "date": "2019.07.26", "title": "Пхенян: Ракетите са послание към южнокорейските милитаристи"}
{"url": "https://www.dnes.bg/politika/2019/07/26/vmro-za-ataka-vse-vikaha-kriakaha-sviknali-sme-im.417631", "text": "Коалиция \"Обединени патриоти\" съществува, ангажиментите за управление на страната продължават да бъдат и наши ангажименти. Това заявиха в кулоарите на парламента съпредседателите на парламентарната група Искрен Веселинов и Валентин Касабов.\n\n\r\n\n\r\nПГ реши вчера да изключи депутатите от \"Атака\" Волен Сидеров, Павел Шопов и Десислав Чуколов. Днес решението беше обявено в зала от председателя на парламента Цвета Караянчева.\n                    \n                    \n                \r\n                \r\n                \r\n                \r\n\"Г-н Сидеров не е част от тази коалиция, ако има необходимост той да договаря нещо отделно с ГЕРБ, нека да си проведат двустранните контакти“, коментира Веселинов. \n\r\nПо думите му лидерът на \"Атака\" предпочел \"да прави циркове\", вместо да дойде на съвет на малката коалиция.\n\r\nОстаналите депутати от \"Атака\" пък имали избор да останат в ПГ на Обединените патриоти, обясни Касабов.\r\n\"Ще има викане, крякане, това, което сме свикнали с част от „Атака“, което правят\", прогнозира той.\n\r\nСпоред Веселинов няма причина да се съгласува вътрешнокоалиционното съотношение с лидера на ГЕРБ и премиер Бойко Борисов.\n\r\nОт ВМРО и НФСБ не се притесняват какво ще се случи в бъдеще с гласуването на важни законопроекти.\n\r\n\"Тях ги няма в залата, те не работят, не сме женени като за парното, няма вечно. Развод, 20 човека казаха – не ги искаме и край, няма драма, животът продължава\", обобщи Валентин Касабов.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.07.26", "title": "ВМРО за \"Атака\": Все викаха, крякаха... свикнали сме им"}
{"url": "https://www.dnes.bg/notifikacii/2019/07/26/poslanieto-sled-atakata-na-nap-bilo-niamate-dyrjava.417630", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяма застрахована държава или институция от хакерска атака, но това, че на НАП им , с което хората да проверят дали са сред засегнатите от хакерската атака, е притеснително, заяви лидерът на АБВ Румен Петков.\n\n\n\r\n\"Очевидно , а в Министерството на финансите нещо не е наред. Първият, който носи отговорност за звеното, е министърът на финансите. 11 дни няма един държавен служител, който да носи отговорност за това нещо - това е катастрофа\", каза Петков пред .\r\r\n                \r\n                \r\n                По думите му течът на лични данни от НАП създава грозна , но големият проблем е в липсата на държавна отговорност. Той беше категоричен, че за случилото се в МВР има пропуски, но в министерството на финансите можем да говорим за престъпление.\r\n\"Липсата на каквато и да е отговорност казва на българските граждани , заяви Петков.\r\nТой коментира, че създаването на комисия в парламента по случая е абсолютно ненужна, защото в Народното събрание няма специалисти по киберсигурност.\r\n\r\nПетков заяви, че  през есента и до средата на август трябва да е приключил преговорният процес между тях и евентуалните им партньори.\r\nСпоред него сега трябва консолидация на опозицията и на местните избори у гражданите да се създаде усещане за алтернатива.\r\n ", "date": "2019.07.26", "title": "Посланието след атаката на НАП  било \"нямате държава\""}
{"url": "https://www.dnes.bg/obshtestvo/2019/07/26/ek-plashta-75-ot-razhodite-za-izbivaneto-na-prasetata-u-nas.417624", "text": "Еврокомисията  , свързани с умъртвяването и дезинфекцията на фермите, заяви еврокомисарят по здравеопазване и сигурност на храните Витянис Андкрюкайтис пред БНТ. Той обясни, че единственият начин да се овладее ситуацията в България е евтаназията на заразените с африканска чума прасета. \n\n\n\r\nЕврокомисарят изрази готовност да се срещне с министъра на земеделието Десислава Танева.\r\nТой предупреди, че висурът е много опасен за прасетата и в момента. Той се разпространява и сред дивите прасета и най-вероятно е дошъл в България от Румъния, а там от - Украйна и Молдова.\r\n                    \n                    \n                \r\n                \r\n                \r\n                \"Европейският ветеринарен екип в момента е в България. Те работят рамо до рамо с българските официални контролни власти и ветеринарните служби. Много е важно да се разбере по какъв начин инфекцията е преминала към една от най-големите свинеферми в страната ви\", обясни той.\r\nАндкрюкайтис припомни, че , но само при диви прасета и тогава не се е стигнало до заразяването на домашните.\r\n\"Хората по места трябва да разберат, че ситуацията е много сложна. Трябва със сигурност да се спре разпространението на заразата чрез дивите прасета, нелегална търговия, чрез храната на прасетата, чрез транспорта и човешкия фактор. Много е важно да се разбере, че човешките дейности, специално нелегалната продажба на свинско месо е много опасна\", добави още той и призова местните власти за прилагането на строги мерки.\r\nСпоред него избиването на животните е много болезнено за хората, но това е . Трябва да бъдат умъртвени не само заразените прасета, но и тези, които са били в близост до тях.\r\nАндрюкайтис коментира, че не трябва да се търсят конспиративни теории, свързани с тези мерки. Само така може да бъде спасен целия сектор и бъдат намалени икономическите щети.\r\n\r\n\"Мога да ви дам примери с много ефективни мерки в Чехия, където заразата беше спряна чрез умъртвяване на прасетата. А сега и в Белгия. В Белгия беше установена африканска чума само по дивите прасета, но въпреки това властите решиха да предприемат строги мерки и бяха умъртвени и домашните прасета, които да били в близост до тях. Разбира се, хората ще бъдат компенсирани за финансовите си загуби\", каза още еврокомисарят.\r\nКакто в Белгия, и . Еврокомисията поема и 75% от разходите, свързани с умъртвяването и дезинфекцията на фермите.", "date": "2019.07.26", "title": "ЕК плаща 75% от разходите за избиването на прасетата у нас"}
{"url": "https://www.dnes.bg/stranata/2019/07/26/svinskoto-poskypva-no-niama-da-e-shokovo.417633", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Към момента на свинско месо, обясни председателят на Държавната комисия по стоковите борси и тържищата Владимир Иванов. \n\n\n\r\nСамо за последната седмица у нас има 15 стотинки изменение в цената. Свинско месо ще има, нашият пазар е много малка част от свободния пазар, коментира той.\r\nИванов уточни, че най-вероятно ще има увеличение в цената на свинското заради африканската чума, но то . \r\nВсичко останало било спекула.\r\n\"Европейският пазар е балансиран и стабилен, не чакайте драстични увеличения\", отбеляза той пред .\r\n                    \n                    \n                \r\n                \r\n                \r\n                От думите му стана ясно още, че на пазара у нас българското месо и вносното са разпределени в еднакво количество. \n\r\n\"Част от българското месо е с по-добри качества и обикновено е по-скъпо. Основните количества месо внасяме от Европа, а не от Китай, където също се борят с чумата по свинете\", каза Иванов.\r\n\"Това засяга цялото общество и трябва да покажем, че имаме идея да работим единно. Косвената вреда ще бъде още по-голяма, тъй като остава безработица, губи се поминък, губи си капитализация...\", допълни той.\r\nВладимир Иванов допусна, че може да има един месец на спекулации в цените заради чумата. И отбеляза, че в момента .\r\n ", "date": "2019.07.26", "title": "Свинското поскъпва, но няма да е шоково"}
{"url": "https://www.dnes.bg/zvezdi/2019/07/26/za-50-iia-iubilei-gadjeto-na-djei-lo-i-podari-lyskava-kola.417637", "text": "Любимият на Дженифър Лопес й подари лъскаво возило по случай нейния 50-и рожден ден. Алекс Родригес публикува кадри в Instagram на червеното Porsche и щурия купон, който вдигна в нейна чест. \r\n\r\nНовата кола на певицата е на стойност 140 хиляди долара. \r\n\r\n\"Този рожден ден ще се помни. Аз наистина мога да почувствам любовта ви. Вчера беше мечта. Гледах вашите видео пожелания за рождения ден и плаках поне 20 пъти. Това ще ми напомня още веднъж колко благодарна съм на красотата и любовта, които имам в моя живот\", написа Дженифър в социалната мрежа и сподели снимка с огромната торта. \r\n\r\nОт профила на изпълнителката и мъжа й се вижда, че тя е заложила на златиста рокля с голямо деколте. Модни експерти веднага отбелязаха, че тя е дело на \"Versache\" и струва близо 12 хиляди долара.\r\nВижте как празнува Дженифър в ", "date": "2019.07.26", "title": "За 50-ия юбилей: Гаджето на Джей Ло й подари лъскава кола"}
{"url": "https://www.dnes.bg/stranata/2019/07/26/diado-e-s-opasnost-za-jivota-sled-vzriv-na-gazova-butilka.417634", "text": "69-годишен мъж е пострадал при взрив на газова бутилка, съобщиха от Областна дирекция на полицията в Кюстендил.\n\r\n\r\n\r\nИнцидентът е станал в село Горна Брестница.\r\n\r\nПострадалият е закаран за лечение в столична болница с опасност за живота. \r\n\r\nНанесени са сериозни материални щети на къщата, в която е била газовата бутилка, спасени са сграда и навес - барбекю.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.07.26", "title": "Дядо е с опасност за живота след взрив на газова бутилка "}
{"url": "https://www.dnes.bg/obshtestvo/2019/07/26/shefyt-na-kristiian-go-nakaral-da-hakne-nap-toi-ot-kanada-prostotiia.417626", "text": "Не се страхувам от нищо, знам че в момента има някаква версия, според която се очаква да бъда арестуван на летището, но аз не се крия. Това обяви шефът на \"ТАД груп\" Иван Тодоров, който е обявен за издирване от властите. \n\r\nТодоров поясни, че е в Канада на бизнес пътуване, планирано преди два месеца.\n\n\n\n\"Аз съм на отдавна планирано посещение и по принцип моята идея е, когато се прибера,във вторник, да отида при органите, които искат някакво съдействие от мен\", обясни Тодоров пред Нова тв. \n\r\nТой отрече да е искал от Кристиян Бойков да източи информация от базата данни на НАП. \n\r\n\"Каква полза бих имал да се източи някаква база данни на НАП и още повече да бъде качена публично\", заяви Тодоров и определи тази версия като \"простотия\". \n                    \n                    \n                \r\n                \r\n                \r\n                \r\nИ да е имало някакви бази, това не значи, че Кристиян ги е хакнал. Такива бази има под път и над път в интернет и всеки може да ги изтегли. \n\r\nШефът на ТАД груп обясни, че не знае какво има на компютъра на Кристиян. \n\r\n\"Той си го е инсталирал, криптирал. Ние самите в договорите си пишем, че те нямат право да тестват, хакват, да проникват в чужди системи, ако това не е изрично, писмено подадено към тях. И ако нарушат това дължат глоба от 100 000 лева\", обясни шефът на \"ТАД груп\". \n\r\nИван Тодоров обясни, че е дал достъп до своя компютър на разследващите, когато те са посетили офиса на компанията, но те не са пожелали да видят. \n\r\n\"Не съм обвързан с нито една партия. Не са ме търсили, нямам връзки с такива хора\", отсече Тодоров. \n\r\n ", "date": "2019.07.26", "title": "Шефът на Кристиян го накарал да хакне НАП? Той от Канада: Простотия!"}
{"url": "https://www.dnes.bg/sofia/2019/07/26/bash-maistoryt-vzel-parite-za-da-boiadisa-blok-a-posle-izcheznal.417629", "text": "Потърпевши столичани издирват майстор, на когото платили, за да им боядиса входа, но той изчезнал, без да свърши договореното. \n\r\nЖители на блок в квартал \"Дружба” плащат на майстора 2 305 лв. Избират го от интернет платформа. Той им предлага оферта с най-ниската цена. \n\r\nДомоуправителят Соня Иванова обясни пред bTV, че майсторът е дал отстъпка за материалите и са сключили договор за 4 610 лв. Плащат половината предварително.  Вместо да започнат с ремонта обаче, майсторите започнали с оправданията.  \n\r\nРемонтът все пак започнал през юни и трябвало да приключи за 10 дни. Близо 2 месеца по-късно едва 4 от 9-етажната сграда са частично реновирани. Потърпевшите сравняват казуса си с ало-измамите. \n                    \n                    \n                \r\n                \r\n                \r\n                \r\nВ опит да намерят майсторите, подават жалба в полицията. Органите на реда им обяснили, че договор може да се прекрати само по съдебен път.\r\nОказва се, че избраната от тях интернет платформа, не носи отговорност нито за потребителите – нито за качеството на услугата. Тя само свързва клиента с изпълнителя. Асоциацията Активни потребители често се сблъскват с подобни казуси. \n\r\nСъветът на специалистите е да проверяваме внимателно с кого сключваме договор и да търсим правата си. \r\nСпоред адвоката на майстора Николай Цветков договорът е прекратен едностранно от домоуправителя – по телефона.\n\r\nНе майсторите трябва да връщат пари, а хората дължат на тях, твърди защитникът.\n\r\nПричината – неустойка по договор, вложеният труд на майсторите и материалите. Ако не са съгласни могат да оспорват, но отново в съда.", "date": "2019.07.26", "title": "Баш майсторът! Взел парите, за да боядиса блок, а после изчезнал "}
{"url": "https://www.dnes.bg/televizia/2019/07/26/kak-se-pecheli-finansirane-za-milioni-za-po-malko-ot-dve-godini.417640", "text": "В събота от 19:30 часа в технологичното предаване по Bloomberg TV Bulgaria предстои среща с един изключителен сериен предприемач, който успява да набере 150 млн. долара начален капитал за четири стартиращи компании и да ги превърне в невероятните 7 млрд. долара. Toва е краткото описание на дългата кариера в Силициевата долина на изпълнителния директор на AtScale Кристофър Линч.\r\nСред технологичните гиганти, които придобиват негови бизнеси, са HP, F5 Networks, Cisco и Amazon. През 2012 г. напуска HP и се присъединява към стартираща компания за рисков капитал. Остава там до 2017 г., когато поема ръководството AtScale. За по-малко от две години Линч успява да спечели 100 млн. долара финансиране за базираната в Калифорния IT компания, да отвори два нови офиса – един в Бостън и един в София (първият извън Щатите, където ще бъдат ), да увеличи екипа със 100%, да реализира скок в продажбите от 125% и да привлече клиенти като Bloomberg, GlaxoSmithKline, Kraft Heinz, JPMorgan Chase, Toyota, Wells Fargo и други.\n                    \n                    \n                \r\n                \r\n                \r\n                \r\nИсторията му звучи като извадена от филмите за американската мечта. Едва на 8 години, Линч, който е едно от петте деца в семейството, започва да продава вестници, за да помага на родителите си. Успява да изгради мрежа от 300 клиенти и да се научи на едно от най-ценните според него качества, довели го дотук – умението да преговаря. „Това ми беше в полза много години по-късно, когато продавах компаниите си“, споделя Линч в студиото на .\n\r\nВ неделя в предаването отново предстои разговор за това как градовете могат да станат умни. В този епизод  среща зрителите с директора на дирекция „Корпоративни продажби“ във Vivacom Никола Гечев, който ще сподели интересни факти и за 5G мрежите.   \n\r\n“Населението на Земята е 7,5 млрд. души. А до 2050 г. трябва да стане 9 млрд. души. 70% от него ще живеят в градовете, което ще породи значително количество проблеми със себе си, свързани с управлението на мобилността, образованието, здравеопазване и дори изхранването. Към момента единственият възможен, ефективен и реалистичен подход за решаването на тези проблеми е концепцията за умния град. Тя е част от нещо още по-голямо – технологично явление, което се нарича „Индустрия 4.0“, заяви Гечев.\n\r\nТези и още технологични теми очаквайте в събота и неделя от 19:30 часа по .\n\r\n ", "date": "2019.07.26", "title": "Как се печели финансиране за милиони за по-малко от две години?"}
{"url": "https://www.dnes.bg/notifikacii/2019/07/26/okonchatelno-zelenski-43-16-poroshenko-8-10.417639", "text": "Партията на президента на Украйна Володимир Зеленски - \"Слуга на народа\" побеждава на изборите в Украйна с 43,16 процента. Това показват данните, изнесени днес от Централната избирателна комисия от обработката на 100 процента от изборните протоколи, предаде ТАСС.\n\n\r\n\r\nВ парламента влизат още четири партии, показват окончателните данни, а именно \"Опозиционна платформа - За живота\" (13,05 процента), \"Отечество\" на бившия премиер Юлия Тимошенко (8,18 процента), \"Европейска солидарност\" на бившия президент Петро Порошенко (8,10 процента) и \"Глас\" на музиканта Святослав Вакарчук (5,82 процента), пише БТА.", "date": "2019.07.26", "title": "Окончателно - Зеленски 43,16 %, Порошенко 8,10 %"}
{"url": "https://www.dnes.bg/politika/2019/07/26/vetoto-na-radev-za-f-16-preodoliano-sdelkata-ostava-v-sila-kupuvame-gi.417653", "text": "\nДепутатите отхвърлиха ветото на президента Румен Радев върху договорите за покупка на изтребителите F-16 от САЩ.\n\r\nНародните представители ратифицираха отново четирите договора със 128 гласа „за“, 73 против и трима въздържали се.\n\n\n\n Преди да приключат дебатите зам.-министърът на отбраната Атанас Запрянов каза, че е погрешно да се сравняват договори между държави, за които не знаем параметрите.\n\r\nПо думите му не е редно и да бъдат разкривани отстъпките, които са направени от САЩ, но и сега чакаме конгресът да одобри 60 млн. долара намаляване на общата цена.\n                    \n                    \n                \r\n                \r\n                \r\n                \r\nТой изтъкна и това, че САЩ нямат ратификация и следват своето законодателство при сключване на договорите.\r\nПо време на дебата за ветото спорът между управляващите и опозицията се концентрира върху въпросите в коя икономика инвестираме с покупката на изтребителите F-16 от САЩ, има ли скрити разходи, колко рисково е да изберем именно тях. \n\r\nУправляващи и опозиция се сблъскаха и за това дали мотивите на държавния глава за ветото имат реално основание.  Румен Гечев от социалистите отново повтори възраженията на БСП срещу условията на договорите и настоя, че инвестираме в рисков и скъп проект. Той припомни и отменения конкурс за \"Грипен\".\n\r\nДа стискаме палци шведската страна да не заведе дело за спечелен и отменен конкурс, ако се отиде на международен арбитраж, нашите разходи ще нараснат. Правителството на ГЕРБ отмени законен международен конкурс и вкарва нашата държава в приключение, заяви той.\n\r\nГечев даде пример с Финландия, като посочи, че там преговорите за подобна покупка ще завършат в края на втората година с конкурс за обществена поръчка, докато тук \"препускаме за няколко седмици\". \n\r\nФинландците не искат да купуват модел, който не го купуват и американците. Не сключвайте унизителни договори на безусловна капитулация, призова социалистът управляващите. \n\r\nТой заяви и че от американска страна договорите били подписани от началник на отдел. \n\r\nС шофьора на рейса на Пентагона ли е подписан договор, попита Гечев.\n\r\nМилен Михов от ВМРО репликира, че разходите за въоръжение са инвестиции в националната сигурност. Според него дебатът по темата е бил много широк и публично отразен, а в мотивите на президента личи \"почти назидание към НС\". \"В тези мотиви няма нито един аргумент за връщането, има оценки, опасения, наставления, но нямаме аргумент и така не е изпълнено конституционното условие връщането да бъде мотивирано\", настоя той.\n\r\nСпоред Тома Биков от ГЕРБ с ветото си президентът е решил да спъне модернизацията на Българската армия. \n\r\nПо думите му по време на назначеното от държавния глава служебно правителство с премиер Огнян Герджиков е било направено най-непрозрачното нещо, като е взето решение без парламент в полза на самолетите \"Грипен\".\n\r\nБиков коментира и че Радев е говорил, че авицацията ще бъде приземена, че няма самолети, а когато има решение за покупка на такива, пречи. Той каза още, че \"толкова смешно вето не е имало\", затова опозицията повтаряла едно и също.\n\r\nДПС ще подкрепи Закона за ратификация на международните договори. Според Йордан Цонев за покупка на такава военна техника, касаеща националната сигурност, става въпрос не само за пари и условия, а за сигурност, партньорство и какъв е нашият стратегически избор.\n\r\nСпоред \"Воля\" покупката на самолети е излишен разход при сегашното положение на българите. С тези 3 млрд. лева няма да се сложи точка на разходите, напротив, те ще продължават да се увеличават. Искаме проверка на работата на преговорния екип, защото смятаме, че е действал некомпетентно и в ущърб на България, каза Слави Нецов.\n\r\nНФСБ няма да подкрепи ветото, но ще гласуваме против закона, заяви Валери Симеонов.\n\r\nПо думите му мотвите на президента са лишени от същество, популистки и представляват намеса в работата на Народното събрание, което е в противоречие с принципа за разделение на властите.\n\r\nГ-н президентът е наложил това вето неискрено и лицемерно, за да спечели публични дивиденти, заподозря Симеонов. \n\r\nТой посочи обаче, че законът за покупката няма да бъде подкрепен, защото българското НС било унизено от правителството, което му прехвърлило отговорността, вместо да вземе директно решение, унизени били още Италия и Швеция с промяна на условията на поръчката.\r\n ", "date": "2019.07.26", "title": "Ветото на Радев за F-16 - преодоляно! Сделката остава в сила, купуваме ги"}
{"url": "https://www.dnes.bg/dnes-te-kazaha/2019/07/26/26-07-2019.417660", "text": "Не се страхувам от нищо, знам че в момента има някаква версия, според която се очаква да бъда арестуван на летището, но аз не се крия.  Собственикът на \"ТАД груп\" Иван Тодоров, който е обявен за издирване от властите заради хакерската атака на НАП", "date": "2019.07.26", "title": "26.07.2019"}
{"url": "https://www.dnes.bg/cars/2019/07/26/tesla-pak-gubi-408-mln-dolara-za-poslednite-tri-meseca.417647", "text": "Още удари по Tesla - компанията отчете загуби за второто тримесечие на 2019 г. в размер на 408 млн. долара. Финансовият отчет на производителя на автомобили сочи още, че команията все пак намалява загубите си, тъй като през първите 3 месеца те са били 702 млн. долара.\n\r\nЗа този период - април, май и юни, Tesla е успяла да продаде 95 000 електромобила, като приходите са 5,2 млрд. долара. Произведените от компанията коли са 87 000, става ясно от публикувания документ. \n\r\nВсички тези показатели показват, че прогнозата на изълнителния директор на Tesla - Илон Мъск, няма да се сбъдне. По-рано той обяви, че компанията му ще излезе на печалба през третото тримесечие на 2019 г.\n\r\nTesla има и други проблеми, тъй като един от основателите на компанията - главният технологичен директор Джей Би Страбуел, науска. Тази новина заедно със съобщението за загубите за вторите три месеца доведе до спад на акциите на борсата с 12%. В момента те се търгуват за 233 долара за бройка, като от началото на годината са паднали с 20%.\n\r\nНа свой ред Мъск отново обяви, че основата цел пред компанията му си остава същата - продажбата на между 360 000 и 400 000 коли за цялата година. Тази прогноза обаче се поставя под съмнение от водещи анализатори, като се има предвид по-слабия резултат за първите 3 месеца на годината. Тя бяха определени от Мъск като \"колебания от сезонен характер, които ще бъдат преодолени\".\n\r\n", "date": "2019.07.26", "title": "Tesla пак губи: 408 млн. долара за последните три месеца"}
{"url": "https://www.dnes.bg/akoshtete-vqrvaite/2019/07/26/tova-e-nahodka-dete-otkri-11-dinozavyrski-iaica-v-iujen-kitai.417652", "text": "9-годишно китайче е открило 11 динозавърски яйца в град Хеюан, провинция Гунадун, близо до Хонконг, съобщава ТАСС. \n\r\n\n\r\nГолемината на яйцата е 9 сантиметра, учените са установили, че те са на близо 66 милиона години. Находката е станала възможна след силните наводнения в региона. Това е дало възможност на скалите да ерозират, което е довело до разкриването на динозавърските яйца. \n\r\nДетето намерило случайно едно от яйцата и веднага е потърсило помощ в местния музей. Експерти незабавно са потеглили към мястото на находката, откривайки още 10 броя от вкаменелостите. \n                    \n                    \n                \r\n                \r\n                \r\n                \r\n\"В момента е сложно да установим на кой вид динозавър са тези яйца. Трябва допълнително да проучим яйцата“, заяви главата на научния отдел към музея на динозаврите в града. \n\r\nСпоред експертите яйцата са само началото на една грандиозна находка. Очаква се в близко време палеонтолозите да започнат разкопки в района. \n\r\n\r\n ", "date": "2019.07.26", "title": "Това е находка! Дете откри 11 динозавърски яйца в Южен Китай "}
{"url": "https://www.dnes.bg/index/2019/07/26/bez-budilnik-iz-chudesata-na-vietnam-izumrudeni-vodi-i-ekzotika.417666", "text": "\n\r\nПетъците обикновено не само бележат края на работната седмица, но ни и вдъхновяват за идеи за пътуване - понякога за уикенда, а понякога за по-далечни дестинации. Днесе се отпправяме към  Виетнам с офертата на Posoka.com, затова се заредете с настроение за екзотика в \"Без будилник\"!\r\n\n\r\nОтправяме се към Ханой - столицата на страната. Буквално името му означава \"град между две реки\", но освен това той е и между две епохи. Френската колониална архитектура се съчетава сякаш напълно естествено с традиционните местни постройки. \r\n                \r\n                \r\n                \r\nТук се намира едно архитектурно постижение на 11 век - Пагода на една колона. Храм, построен върху колона с диаметър 1,25 м. Идеята на пагодата е била да изобразява цвят на лотос - символ на чистотата и невинността.\n\r\nСледващото място е още един храм - Нгок Сон Темпъл. Името му означава \"Храмът на изумрудената планина\" и той е разположен на кокетно островче в езерото Хоан Кием, до него води алено червен мост. \n\r\nЛегендата гласи, че през 15 век Господ изпратил на император Ле Тай То магически меч, с който да прогони китайците от Виетнам. След войната, гигантска костенурка грабнала меча и се гмурнала в дълбините, за да върне меча на неговите божествени собственици. От тук произхожда и името \"Езерото на възстановения меч\" – Хоан Кием. \r\n\n\r\nВиетнам има своите Алпи. Всъщност, става въпрос за живописния курорт Сапа, който е в планинска местност, която толкова напомняла на френските колонизатори на познатата им планина, че нарекли района Тонкинските Алпи. \n\r\nГледката обаче не е единственото, с което Сапа си струва. Малките сгушени селца са дом на редица култури и обичаи, всяка уникална и много богата. \r\n\n\r\nДесетки малки острови, покрити с дървета и високи скали са разпръснати из изумрудените води на залива Халонг. \n\r\nМитичният \"Залив на драконите\" е от най-впечатляващите гледки на Виетнам. Твърди се, че някога дракони слезли от небесата и от нефритените капки, които падали във водите на залива, са се образували хилядите островчета, за да защитят залива и живеещите край него хора от нахлуващи грабители. \n\r\nДокато сте в залива не пропускайте пещерата Тиен Кан Сон. Тя е почти непокътната и много живописна. \n\r\nОще с влизането човек се озовава в сюрреалистична обстановка. Сталактитите са формирали лотус и бебе слон, а въображението помага на човек да оприличи и всички останали фигури на нещо познато.", "date": "2019.07.26", "title": "\"Без будилник\" из чудесата на Виетнам: Изумрудени води и екзотика"}
{"url": "https://www.dnes.bg/politika/2019/07/26/obezshtetiavat-svinekompleksite-v-koito-se-izbivat-jivotni.417691", "text": "Ще бъдат обезщетени свинекомплексите, в които се избиват животни заради разпространението на африканската чума. За нерегистрираните стопанства от типа \"заден двор“ обаче това няма как да стане към момента, освен ако Брюксел не вземе подобно решение. Това стана ясно от думите на земеделския министър Десислава Танева, която беше изслушана в парламента по искане на депутати от БСП. Социалистите настояха за оставките на Танева, на председателя на епизоотичния съвет към МС – вицепремиера Томислав Дончев и на шефа на БАБХ Дамян Илиев.\r\n\"Мога винаги да подавам оставка, този въпрос на фона на тази криза звучи само като облекчение\", каза по-късно Танева пред журналисти.\n\n\n\n\n                    \n                    \n                \r\n                \r\n                \r\n                \r\nПред депутатите тя обясни, че секторът има цялата подкрепа от кабинета, от премиера и финансовия министър за осигуряване на необходимите средства за обезщетенията и за борба с чумата. Танева съобщи това, след като разговаряла с Бойко Борисов и Владислав Горанов по-рано днес. Браншът ще бъде обезщетен по пазарни цени, съфинансиране ще се очаква и от Европейския съюз.\n\r\n21 огнища на африканската чума са регистрирани към момента по домашни свине в 6 области - Плевен, Бургас, Враца, Русе, Търговище и Велико Търново. Засегнати са две индустриални ферми с малко над 57 000 свине – в село Николово и село Бръшлян. Има и една фамилна ферма в Русе с 20 свине, а всички останали обекти с наличие на болестта са лични стопанства. При дивите свине има 20 случая в областите Силистра, Добрич, Плевен, Варна, Враца, Русе, Търговище.\n\r\nЗа умъртвяване на болните животни има два метода - или с електрически клещи, или с въглероден диоксид, стана ясно от думите на министъра. По думите й загробването им е обичайният метод, който прилагат и останалите страни-членки на ЕС. Теренът, където става това, се определя според наредба с комисия с участието на всички ресорни органи. Не можем да говорим за терени във вододайни зони, каза Танева в отговор на депутатски въпрос.\n\r\nПо думите й нормално е да очакваме, че ще има нови огнища, защото пикът за разпространение на болестта е юли и август.\n\r\nМинистърът каза, че има съпротива, а първоначално и неразбиране от хората за болестта. Танева акцентира на мерките, които се вземат, като посочи, че те подлежат на контрол от ЕК. Министърът настоя, че процесът е много тежък, а „болестта стои дълго и трябва да се подготвим“.\n\r\nЗаболяването е изключително бързо разпространяващо се, силно заразно. Болестта е икономическа, но няма риск за потребителите, увери Танева. По думите й се вземат всички мерки за контролиран достъп на потребителите във връзка с храните. Дори да има консумация на заразено месо, 30 минути обработка на 70 градуса е достатъчна тя да е безопасна, посочи министърът.\n\r\nТанева каза, че в Румъния разпространението на болестта е най-силно. В Русия има от 12 години африканска чума по свинете. Засегнати са 23 държави на територията на 3 континента. Страни с АЧС са едни от най-големите търговци със зърно в света, опасност от разпространение чрез зърнопроизводството няма, обясни още Танева. Според нея трябва да се акцентира на превенцията, което ядоса БСП, защото според социалистите този момент е отдавна изпуснат.\n\r\nДепутати от различен цвят питаха какви мерки се вземат за овладяване на болестта, ще получат ли обезщетения частните стопани, дали армията ще се включи в намаляването на популацията на дивите свине и др. По темата взети ли са адекватни мерки срещу чумата по свинете и какви са последствията от болестта, Танева отговаря на народните представители повече от час.", "date": "2019.07.26", "title": "Обезщетяват свинекомплексите, в които се избиват животни"}
{"url": "https://www.dnes.bg/teatar/2019/07/26/shekspirovata-syn-v-liatna-nosht-na-scena-pod-nebeto-v-patalenica.417664", "text": "На 26 и 27 юли ще бъде кулминацията на празненствата по случай 20 години Шекспир в Паталеница. През двата дни ще бъде изиграна небезизвестната пиеса \"Сън в лятна нощ\".\n\n\r\n\n\r\nПод купола небесен на Паталеница бяха представени \"Ромео и Жулиета\" на класа на доц. д-р Пенко Господинов от НАТФИЗ и \"Венецианският търговец\" на режисьора Калин Ангелов от Паталенско лято 2019.\n                    \n                    \n                \r\n                \r\n                \r\n                \r\nСлед като зарадва паталенската публика с \"Дванайсета нощ\" през лято 2016г, режисьорът Тери Фендър (Директор на Академията по театрално и филмово изукство, Falmouth University, Великобритания) се присъединява към екипа на \"Сън в лятна нощ\". Гласът и пеенето този път са поверени на Даниèл Мониè (Ръководител на катедра Театър и Танц, Falmouth University), музикалната среда на Йосиф Герджиков, а костюмите и сценографията отново на Теодора Лазарова. \n\r\n\n\r\nЗа зрителите от Пазарджик е организиран безплатен транспорт, който ще бъде с час на тръгване 19:30 от паркинга на магазин \"Билла\".\r\nВсички новини за Шекспирова Паталеница следете ", "date": "2019.07.26", "title": "Шекспировата \"Сън в лятна нощ\" на сцена под небето в Паталеница "}
{"url": "https://www.dnes.bg/politika/2019/07/26/obshtinite-i-horata-ne-sydeistvali-v-merkite-za-chumata-po-svinete.417693", "text": "Ситуацията с африканската чума по свинете е тежка, в момента имаме умъртвени около 500 животни в малки стопанства от типа „заден двор“, като не се включват евтаназираните животни, обяви вицепремиерът Томислав Дончев, цитиран от \"Фокус\". \n\r\nТой посочи, че до вчера огнищата в страната са 21, като може вече да са и 22. По думите му те са малко в сравнение с Румъния, където има 1500, но ситуацията е тежка.\n\n\n\n\r\n\"За съжаление, сезонът е подходящ за разпространение на заразата, но се вземат радикални мерки. Проблемът е, че сред обществеността и управата в засегнатите райони няма пълно съдействие. Има опити и за извеждане и за транспортиране на животни, което означава разпространение на заразата\", изтъкна вицепремиерът. \n                    \n                    \n                \r\n                \r\n                \r\n                \r\nПо думите му, точно поради тази причина са мобилизирани служители не само от МВР, но и от българската армия и други звена, за да се осигурят карантинни мерки и да се ограничи разпространението на заразата. \n\r\n\"Най-лошата новина е, че имаме влизане на заразата в промишлени свинекомплекси, което е много лошо, въпреки че там се вземат най-високи мерки за био сигурност“, поясни Дончев.\n\r\nТой уточни, че когато се определя място за загробване на животни, се прави със специалисти, включително и от Басейнова дирекция, които трябва да одобрят мястото.\n\r\n\"Има екарисаж във Варна, но за съжаление всички специалисти ветеринарни лекари твърдят, че не е възможно транспортирането на животни на такова разстояние, тъй като това означава допълнителни шансове за разпространение на заразата на стотици километри от огнищата, така че предписаната мярка е след евтаназирането – загробване на място и всички специалисти участват в определяте на това място. Без тяхното одобрение, не може да се случи загробването“, каза още вицепремиерът Томислав Дончев.\n\r\n ", "date": "2019.07.26", "title": "Общините и хората не съдействали в мерките за чумата по свинете"}
{"url": "https://www.dnes.bg/balkani/2019/07/26/za-bg-turistite-ne-nosete-salam-i-file-v-gyrciia-zabraniha-svinskoto.417677", "text": "Гърция въведе високо ниво на бдителност и контрол по границите с България, за да се предпази от разпространение на африканската чума по свинете, съобщи БНР.\r\nПод силен контрол са районите в близост до границата с България.  Абсолютно е забранено внасянето на свинско месо, проверките по  граничните пунктове са постоянни. \n\n\n Аграрното министерство, както и всички служби по контрол на храните, с повишено внимание следят разпространението на африканската чума по свинете в България и Румъния.\n\r\nОттам допълват, че българските власти съвместно с екипа за спешни  действие на Европейската комисия прилагат всички мерки за локализиране  на огнищата от чумата.\n                    \n                    \n                \r\n                \r\n                \r\n                \r\nМинистърът на земеделието в Атина е провел извънредна среща с фермерите за мерките по предпазване от разпространение на болестта и в Гърция.\r\nПремиерът Кириакос Мицотакис посети днес министерството на аграрното развитие, за да се запознае със стратегията по предпазване от африканската чума по свинете.\r\nА хотелиерите в Северна Гърция са доволни от българския туристически поток. \n\r\nКакто всеки петък, и днес е засилен трафикът на български автомобили по посока към туристическите райони в  Гърция. \n\r\nЗа туристите, които ще пътуват с фериботи, властите информират да са на пристанищата поне два часа преди отплаване поради натоварения трафик.\n\r\n\"Българските туристи отново превзеха плажовете в Северна Гърция\", съобщават хотелиерите.\n\r\nВ някои райони на Средиземноморското крайбрежие се появиха медузи. Властите предупреждават туристите с информация на няколко езика. Според специалистите медузите не са токсични, но могат да предизвикат алергия.\n\r\nМинистерството на здравеопазването съобщи, че в последната седмица са регистрирани нови пет случая на заразени от западнонилска треска в различни райони. Лекарите препоръчват задължително използване на препарати срещу комари.", "date": "2019.07.26", "title": "За BG туристите: Не носете салам и филе в Гърция, забраниха свинското"}
{"url": "https://www.dnes.bg/politika/2019/07/26/s-atakata-na-nap-dostyp-i-do-danni-ot-mrejata-na-es-za-dds-izmamite.417694", "text": "Хакерите в България са получили достъп до огромно количество информация, включително мрежата за борба с ДДС-измамите на ЕС Юрофиск (Eurofisc), предаде брюкселското електронно издание \"Юрактив\". Европейската комисия е потвърдила, че следи ситуацията, допълва БНР.\n\n\n\n\r\nБългарската прокуратура вече повдигна обвинения срещу служители в компания за киберасигурност като част от разследването на атаката срещу Националната агенция за приходите. Хакерите са получили достъп до личните данни на 5 млн. българи, като някои файлове съдържат информация за банкови сметки в чужбина, посочва изданието.\n\r\nЗаместник-главният прокурор Иван Гешев заяви вчера, че една от засегнатите бази данни съдържа електронни адреси и пароли на 500 000 потребители на популярна българска платформа. Някои от електронните пощи били отваряни от хакерите.\n                    \n                    \n                \r\n                \r\n                \r\n                \r\nГоворител на Еврокомисията заявил пред \"Юрактив“, че институцията е известена за това и е в контакт в българските власти.\n\r\n\"Това е тяхна работа. ЕК е известила всички страни членки за теча на данни. Продължаваме да следим ситуацията“, отбеляза той.", "date": "2019.07.26", "title": "С атаката на НАП достъп и до данни от мрежата на ЕС за ДДС измамите"}
{"url": "https://www.dnes.bg/sofia/2019/07/26/spirat-vodata-v-stolichni-kvartali-v-ponedelnik-29-iuli.417703", "text": "\"Софийска вода\" временно ще прекъсне водоснабдяването в някои части на столицата в понеделник, 29 юли, съобщиха от дружеството.\r\nВъв връзка с подмяна на сградно водопроводно отклонение на ул. „Хан Аспарух\", Център, се налага спиране на водоподаването от 09:00 до 18:00 часа на клиентите на „Софийска вода”, живеещи в по ул. „Хан Аспарух“ - от ул. „Ангел Кънчев“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел Кънчев“ ъгъла с ул. „Хан Аспарух“.\r\n                    \n                    \n                \r\n                \r\n                \r\n                Във връзка с подмяна на сградно водопроводно отклонение на ул. „3-ти март“, с. Горни Богров, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „3-ти март“, ул. „Ботунски път“, ул.“Шабаница“, ул. „Воденицата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Трайчо Костов“ №1.\r\nВъв връзка с изграждане на сградно водопроводно отклонение на ул. 732, Складово – промишлена зона „Модерно предградие“ община „Люлин“ се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. 732, ул. 733, бул. „Панчо Владигеров“, бул. „Сливница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 732 ъгъла с ул. 733.\r\n ", "date": "2019.07.26", "title": "Спират водата в столични квартали в понеделник, 29 юли"}
{"url": "https://www.dnes.bg/zvezdi/2019/07/26/zaslujena-pochivka-djokovich-otmaria-na-adriatichesko-more.417701", "text": "Мъж и жена се пекат върху огромни надуваеми дюшеци във формата на бели криле. Двамата \"плуват\" в лазурното Адриатическо море и позират за дрона, който ги снима. Това не е реклама на Хърватия, а част от почивката на Новак Джокович.  \r\nТенисистът се похвали, че е избрал остров Корчула за почивка със съпругата му Йелена. \r\nДжокович публикува няколко кадъра от своите морски приключения. От тях се вижда, че той се е отдал на релакс на плажа. \r\nСветовният номер 1 качи видео в Instagram, за да покаже колко талантливи са хърватските музиканти, направили серенада на него и съпругата му. \r\n\"Магическа вечер. Пеем с оркестъра в Корчула. Страхотно преживяване. Благодарен съм, че споделям тези важни моменти с Йелена\", сподели той. \r\n                    \n                    \n                \r\n                \r\n                \r\n                По-рано Новак отпразнува рождения ден на по-малкия си брат – Джордже. \r\nДокато спортистът си почива от натоварването на Уимбълдън, където грабна купата, американски медии съобщиха, че той си е взел луксозен апартамент, намиращ се в сграда на брега на Маями Бийч. Според информацията, сърбинът е платил 6,7 млн. долара за жилището. \r\n", "date": "2019.07.26", "title": "Заслужена почивка: Джокович отмаря на Адриатическо море "}
{"url": "https://www.dnes.bg/index/2019/07/26/vezni-vodolei-koi-zodii-sa-gotovi-da-pomognat.417696", "text": "Знаете ли, че според астрологията има хора от определени зодии, които са доста по-отзивчиви от други? Те са готови да откликнат по всяко време, без да искат нещо в самяна. \r\n\r\n\r\nВезните имат най-ярката душа. Те могат да абсорбират проблемите на другите, като свои собствени. Животът им може да бъде изпълнен с различни проблеми, но във всеки един момент те могат да спрат работата си, ако друг се нуждае от помощ. \r\nВезните често се колебаят в мечтите си, но твърде бързо разбират какво е необходимо за щастието на другите.\r\n\r\nВодолеите имат доброта, мъдрост и най-голямото сърце сред всички знаци. В сърцето им е възможно да се събере цялата човешка скръб. Поради това те често практикуват професии като лекари или се отдават на благотворителност или защита на правата.\r\r\n                \r\n                \r\n                Много често това пречи на собствения им живот. Водолеят живее за всеки, но не и за себе си. Те трябва да спасят всички и всичко, да нахранят всички бездомни, да направят всички хора щастливи. Дори и да го направят, те няма да спрат и ще търсят хора, които се нуждаят от тяхната помощ.\r\n\r\nРибите са интуитивни. Почти всички екстрасенси са от тази зодия. Можем да кажем, че те са открили пътя към много загадки на Вселената. Често те допринасят за намирането на мира на другите и мястото им в живота. Рибите са способни да разрешат и най-тежките дилеми, а тези, на които са помогнали, често ги оприличават на ангели пазители.\r\n\r\n \r\n ", "date": "2019.07.26", "title": "Везни, Водолей... Кои зодии са готови да помогнат?"}
{"url": "https://www.dnes.bg/politika/2019/07/26/shefyt-na-voenna-informaciia-veche-moje-da-byde-i-civilen.417700", "text": "Ръководителят на служба \"Военна информация“ може да бъде и цивилен, освен военен. Това решиха депутатите на второ четене с промени в Закона за военното разузнаване.\n\r\nНа поправката, внесена от Милен Михов и група народни представители, вече се възпротиви президентът и върховен главнокомандващ Румен Радев.\n\r\nАко шефът на \"Военна информация“ е военен, но междувременно навърши пределна възраст за заемане на поста, ще може да довърши мандата си като цивилен, одобриха още народните представители. За да гласуват поправката, депутатите удължиха времето за законотворческа работа и \"спестиха\" петъчния парламентарен контрол.\n\r\nПо време на дебата се чуха упреци от опозицията към вносителите, че става дума за \"мокра поръчка\", за назначаване на конкретен човек и с това действие се уронва престижът на армията ни, включително пред партньорите.\n                    \n                    \n                \r\n                \r\n                \r\n                \r\nОт БСП допуснаха единствено, че ръководителят на службата, който е военен, може да довърши мандата си като цивилен.\"Другото е от Лукавия\", обобщи Таско Ерменков. Според него отварянето на вратата изначално цивилен да заема тази длъжност, е отваряне на Кутията на Пандора и това било началото на принизяването на военното разузнаване като служба.\n\n\n\r\n\"Дава се възможност за политическо овладяване на Служба \"Военна информация\", каза и колегата му Красимир Янков. Няма ли военнослужещ, който да отговаря на високите изисквания за заемането на длъжността директор, попита риторично той. Янков заподозря и че причината за тази поправка е, че това е \"единствената служба за сигурност извън обхвата на премиера\" и за нея има подготвян човек.\n\r\nМилен Михов от ВМРО отговори, че самата процедура по избор е бариера за политическо назначение и в нея президентът има немалка роля. Този закон е от 2015 г. и тогава имаше дебат по това, животът ни показва други реалности, настоя той.\n\r\nСпоред процедурата министърът на отбраната прави предложение, то минава през Министерския съвет и се съгласува с президентската институция, за да има указ.\n\r\nПреди десетина дни стана ясно, че директорът на служба \"Военна информация\" бригаден генерал Пламен Ангелов е подал рапорт за освобождаване от длъжност.\n\r\nТой остава военен, след като бъде издаден президентски указ за освобождаване, ще мине в щат на министъра и ще работи в МО, обясни тогава военният министър Красимир Каракачанов. По думите му като мотиви за рапорта е посочено \"в интерес на службата\".\n\r\nАнгелов, както и бившият директор на службата Светослав Даскалов бяха привлечени от Военноокръжната прокуратура в София като обвиняеми в престъпление по служба. Според ДАНС и прокуратурата са нарушили правилата за издаване на разрешения за достъп до класифицирана информация.", "date": "2019.07.26", "title": "Шефът на \"Военна информация\" вече може да бъде и цивилен"}
{"url": "https://www.dnes.bg/stranata/2019/07/26/chak-da-ne-poviarvash-veterinari-vzeha-agne-za-prase-i-go-konfiskuvaha.417714", "text": "Служители на Агенцията по безопасност на храните конфискуваха агне вместо прасе заради африканската чума по свинете. Жертва на недоразумението е великотърновски юрист. \n\r\nБез да му покажат заповед, служителите иззели закланото животно, което Пламен Копанов превозвал с личния си автомобил, разказва БНР.\n\r\nТой е изпратил възражение на издадения акт и настоява държавното ведомство да му възстанови животното в натура или неговата левова равностойност.\n\r\nКопанов ще запомни 43-тия си рожден ден, защото останал без агнето, с което планирал да почерпи приятелите си.\n\r\nЧевермето на великотърновеца не се получило, защото агнето било иззето от инспектори на Плевенската агенция по безопасност на храните в акция като част от превантивните мерки по разпространението на африканската чума по свинете.\n                    \n                    \n                \r\n                \r\n                \r\n                \r\n\"Не мога да кажа, че е по погрешка, защото, ако един ветеринар не може да различи агне от прасе, жална ни майка. На 10 юли имах работа в Никополско и мой приятел и клиент, земеделски производител, реши на добра воля да ми подари едно агне за рождения ден, който е на 17 юли. На връщане вече беше започнала акцията на Българска агенция по храните срещу африканската чума по свинете. Бях спрян около село Корилово от полицейски патрул. Нямах нищо против, тъй като знам, че возя агне. Обаче се оказа, че агнето било прасе, поне според думите на инспекторката от Българската агенция по храните. Последва една разправия около час и половина, в която аз се опитвах да ги убедя, че агнето не е прасе, но категорично ми беше казано, че месото е с неизяснен произход и поради тази причина трябва да го конфискуват. Най-странното беше, че в част от документите, да речем в протокола за изземване, беше писано месо с неизяснен произход, а в другите документи – констативен протокол и акт за установяване на нарушение, беше писано, че е агне\", обясни Копанов. \n\r\nСпоред законовите текстове, на чието основание е написан актът от Агенцията по храните в Плевен, Пламен Копанов предстои да бъде глобен с издаване на наказателно постановление, като санкцията е от 200 до 500 лева. \n\r\nКопанов твърди, че не му е показана заповедта, на чието основание полицаят и плевенските ветеринари го спрели за проверка по повод чумата по свинете с последвалата конфискация на агнето. \n\r\n\"Казаха само устно, че уж знаели, че има заповед на областния управител, но такава те нямаха в ръцете си, което е абсолютно противозаконно и нарушение на конституционните ми права. В крайна сметка нямаше смисъл да се разправям, защото щях да стигна до ареста в полицията. Животното беше заклано, опаковано, даже замразено, но цяло. Главата му беше на него, документите обаче бяха в човека, който ми го подари. Да речем, ако отида в магазина да си купя дадено парче месо, какви документи ми трябват, за да го превозя до вкъщи. Касовата бележка трябва да я притежавам до изхода от търговския обект, от там насетне какви документи ми трябват. Не нося месо с цел търговия или износ извън страната. А актът, който беше написан, беше все едно съм най-големият контрабандист, едва ли не няколко камиона с контрабандно месо\", оплака се той.\n\r\nПламен Копанов е категоричен, че ще си търси правата по съдебен път, а във възражение, с което разполагаме, настоява съставеният акт изцяло да бъде отменен и да бъде компенсиран. \n\r\nД-р Иван Йорданов, директор на Агенцията за безопасност на храните в Плевен, заяви, че не е получавал възражение, че не знае за какво става въпрос.\n\r\nТепърва предстои да се разбере - превишили ли са правата си ветеринарите, законно ли е конфискувано агнето при акция срещу чумата по свинете и ще получили компенсация гражданинът. \r\n ", "date": "2019.07.26", "title": "Чак да не повярваш! Ветеринари взеха агне за прасе и го конфискуваха "}
