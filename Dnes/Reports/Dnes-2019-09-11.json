{"url": "https://www.dnes.bg/televizia/2019/09/11/sled-shpionskiia-skandal-shte-se-stigne-li-do-diplomaticheska-kriza-s-rusiia.422526", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nСлед шпионския скандал. Ще се стигне ли до дипломатическа криза с Русия?\r\n\r\nИ още: Имат ли обвиненията в шпионаж връзка с местните избори?\r\n\r\nТеодора Димова вдига завесата за живота след 9 септември в новия си роман\r\n\r\nВ ''Завърналите се с Петя Кертикова'' – среща с младо семейство, което замени Великобритания със Сопот, за да прави малиново вино\r\n\r\nНай-дългата нощ на Пловдив се завръща с още по-мащабна програма\r\n\r\nПоп-културата среща фантастичното. Специален гост на ''България сутрин'' – художникът на гигантите Marvel и DC Comics\r\n\r\nМузиката като социален експеримент. Мила Боги изпраща лятото с нова песен\r\n ", "date": "2019.09.11", "title": "След шпионския скандал. Ще се стигне ли до дипломатическа криза с Русия?"}
{"url": "https://www.dnes.bg/eu/2019/09/11/merkel-poiska-tiasno-sytrudnichestvo-v-es-i-tehnologichen-napredyk.422518", "text": "Ангела Меркел каза, че е крайно време Европейският съюз да развие по-тясно сътрудничество, имайки предвид промените в баланса на силите в света и напреженията, които формират дневния ред, предаде ДПА.\n\r\nВ реч в Бундестага по време на дебатите за бюджета германският канцлер каза, че сега ЕС трябва да се съсредоточи върху укрепването на вътрешните си връзки. Канцлерът заяви, че растящото съперничество между САЩ и Китай, \"новата геостратегическа сила\" на Русия, както и планираното напускане на общността от Великобритания ще имат сериозни последици, за които ЕС трябва да се подготви.\n\n\r\nМеркел каза също, че все още вярва, че е възможно Великобритания да напусне със споразумение на 31 октомври, но Берлин е готов и за Brexit без сделка.\n                    \n                    \n                \n                \n                \n                \r\nКанцлерът изтъкна, че ЕС трябва да напредне технологично и че Европа изостава по отношение на някои значими технологични разработки.\n\r\nМеркел похвали представения вчера екип на новоизбрания председател на Европейската комисия Урсула фон дер Лайен. Тя каза, че новата Европейската комисия е \"глобално ориентирана\" и ще засили позициите на ЕС в света.\n\r\nКанцлерът заяви, че Европа е решила да подкрепи сключеното през 2015 г. ядрено споразумение с Иран и ще продължи да се опитва да намери решения, които да предотвратят ескалация на напрежението. Освен това Меркел изтъкна, че Германия ще направи каквото се изисква от нея, за да няма прокси война (война чрез посредници) в Либия.\r\n/БТА/", "date": "2019.09.11", "title": "Меркел поиска: Тясно сътрудничество в ЕС и технологичен напредък"}
{"url": "https://www.dnes.bg/akoshtete-vqrvaite/2019/09/11/zashto-septemvri-vi-depresira-kakvi-sa-prichinite.422487", "text": " Много хора започват да изпитват рязка смяна на настроенията, когато дойде месец септември. От една страна, те се опитват да се насладят на последните летни дни и на хубавото време, радват се, че вече навън не е толкова горещо и задушно, но от друга са натъжени - лятото скоро свършва, морските ваканции са приключили, учениците се връщат на училище. Преминаването от лято към есен може да повлияе зле на доста хора и те да се чувстват разтревожени. Ето кои са причините за това и как да се справите.\r\n\r\n\r\n\r\n \r\nВсички ученици свързват септември с връщането на училище. Те отново трябва да стават рано, да учат, да бъдат по-отговорни, безгрижието ги напуска и купоните намаляват. Дори вече да не сте ученици, септември или октомври се връщате в университета или на работа, знаете, че дългите морски ваканции са приключили, забавлението и партита намаляват. Отново ви чака дълъг период в офиса или училище, което може да ви подтисне - през пролетта с нетърпение чакате лятната ваканция. \"Не е необичайно през лятото да прекъснем с рутината си и да променим навиците си, което прави по-трудно връщането към нормалното състояние\", казва д-р Арун Тиягараян пред \"Cosmopolitan\".\r\n\r\n\r\n \r\nЕсента идва чак в края на септември, по-голямата част от месеца все още е лято. Но сутрин и вечер започва да се усеща захлаждане, а и се стъмнява по-рано. Организмът усеща промяната в климата, а и психически се подготвяте за идването на студеното време.\r\n \r\n", "date": "2019.09.11", "title": "Защо септември ви депресира, какви са причините?"}
{"url": "https://www.dnes.bg/mestni-izbori-19/2019/09/11/ninova-manolova-shte-pripoznae-li-predizbornata-platforma-na-bsp.422558", "text": "Председателят на БСП Корнелия Нинова поиска Мая Манолова да отговори дали ще припознае предизборната платформа на партията. В изказването си пред делегатите на Градската конференция на БСП в София Нинова изрази личното си мнение за кандидата за кмет, но отбеляза, че решението ще е на столичните социалисти, пише БТА. \n\n\r\nЧовек с голямо доверие, който е уважаван от БСП, но може да събере и допълнителна подкрепа извън нас, с ясни ангажименти към софиянци и с нашата сила като партия и като екип, може да бъде успешен модел за спечелване на изборите и за промяна в София, смята лидерът на БСП.\n\r\n\"Но ако изберем Мая, бих искала тя да отговори на въпроси и да поеме ангажименти, защото над всеки един от нас стои политиката на БСП\", каза Корнелия Нинова. Тя отправи въпроси: ще се работи ли за това поетапно почистването да се възлага на общинско дружество, ще се въведе ли безплатно ползване на транспорта със зелен билет, ще има ли видеонаблюдение по спирки, детски градини и подлези, ще има ли специален фонд за строителство на общински жилища и облекченото им раздаване на бедни семейства, ще има ли стипендии за студенти и за учащи, например за лекари, които след това да имат ангажименти към общинското здравеопазване в София. Ще се поеме ли ангажимент да не се увеличават местните данъци и такси и да се преразгледа договорът за концесия със \"Софийска вода\", попита още Нинова. \n                    \n                    \n                \n                \n                \n                \r\nОще не сме чули нейната, но бих поставила въпроса в каква степен Манолова ще припознае нашата платформа и ще поеме конкретни ангажименти, добави тя.\n\r\nПобедата в София по всички прогнози, проучвания, настроения е възможна и зависи от идеите, личностите и екипната работа, заяви председателят на БСП.", "date": "2019.09.11", "title": "Нинова: Манолова ще припознае ли предизборната платформа на БСП?"}
{"url": "https://www.dnes.bg/index/2019/09/11/na-94-pochina-legendarniiat-fotojurnalist-robyrt-frank.422486", "text": "На 94 години почина един от най-значимите фотографи на XX-век – Робърт Франк. Роден в Швейцария, той показа на света каква е Америка през очите на чужденеца – отчуждена, студена, а по улиците й има бедност и расизъм.\r\nНапуска родината си на 23 години. Умовете на хората там са прекалено малки за широките разбирания на Робърт. Името му нашумява след като издава книгата с черно-бели фотографии -  „Американците“.\r\nСнимките му са смели, разчупващи стереотипи. 83-те кадъра променят начина, по който фотографите след Франк виждат света.  С „Американците“, смелият артист си осигурява място в пантеона на фотографията. Но признанието не идва веднага.\r\n                \n                \n                Лъскавите модни списания не харесват снимките. Наричат ги „безсмислени“, „мътни“, „размазани“, погълнати от „всеобща небрежност“. За тях Франк е \"безрадостен човек, мразещ страната, която го е осиновила“.\r\nНо фотографът показва истинската Америка, не онази, фалшивата и лъскавата, която пробутват списанията и телевизията. Той не прави снимките от омраза – в центъра на социалната критика всъщност стои романтичната идея за онези неща, които са истински и добри в Америка.\r\nВ началото Фрнак просто се опитва да се спаси от нацистите, бушуващи в Европа. В Швейцария той е в безопасност и започва да учи графичен дизайн. Възхищава се много на пионера във фотожурнализма Анри Картие-Бресон, който създава агенцията „Магнум“ през 1947 година. Неговите кадри поставят стандартите за поколения фотожурналисти.\r\nКартие-Бресон по-късно предлага работа на Франк, но някогашният почитател я отказва. Той твърди, че работата на Анри представлява всичко, което е нелепо и несъществено за фотожурналистиката.\r\nСпоред Робърт, тя опростявала света, имитирайки онези истории с начало и край.\r\nПо-късно Франк хваща окото на Алексей Бродович, арт директор на Harper’s Bazaar. Робърт започва да снима за списанието, а в следващите 10 години неговите кадри се появяват по страниците на списанията Life, Look, Vogue и Ladies Home Journal.\r\nДокато Франк се занимавал малко повече с комерсиална работа, с него се свързали от The Times. Вестникът искал да си направи реклама със серии от фотографии по улиците на Ню Йорк, които носили името New York Is. \r\nГениалността на кадрите е сравнима с тази на снимките от „Американците“. По-късно те също са събрани в албум. \r\nПрез годините Франк се занимава и авангардно кино и създава 20 филма.\r\nАла въпреки всичко, „Американците“ си остава една от най-значимите му творби. Пред The Times Magazine той споделя: „Един ден майка ми ме пита: „Защо снимаш само бедни хора?“ А аз и отговорих: „Това не е напълно вярно, но симпатиите ми са към хората, които се мъчат. А и не вярвам на онези, които създават правилата.“\r\n\n", "date": "2019.09.11", "title": "На 94: Почина легендарният фотожурналист Робърт Франк "}
{"url": "https://www.dnes.bg/mestni-izbori-19/2019/09/11/bsp-reshi-podkrepiame-maia-manolova-za-kmet-na-sofiia.422559", "text": "БСП подкрепя Мая Манолова за кмет на София. Това реши градската конференция на червените в София с явно гласуване като само двама от 144 делегати са се въздържали, съобщава \"\".\n\r\n\r\nВодач на листата на червените общинските съветници ще бъде лидерът на БСП-София Калоян Паргов.\r\n\r\nМанолова обаче трябва да приеме най-важните точки от платформата на БСП и да ги включи в своята, това условие поставиха делегатите на конференцията. Те делегираха на ръководството си задачата да се срещне с Манолова и да обсъдят общите политики, зад които заедно да застанат.\r\n\r\nНе е достатъчна да подкрепиш някого, трябва да имаш кауза и политики, обясни соцлидерката Корнелия Нинова. Самата тя в словото си пред конференцията по-рано постави няколко въпроса към Манолова.\r\n\r\nВярвам, че ще се намерят общите политики. Слушайки Мая Манолова, вярвам, че вървим в една посока, каза соцлидерката.", "date": "2019.09.11", "title": "БСП реши: Подкрепяме Мая Манолова за кмет на София"}
{"url": "https://www.dnes.bg/stranata/2019/09/11/otnovo-napadenie-na-medici-tozi-pyt-vyv-veliko-tyrnovo.422557", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нов случай на нападение на медици. Близки на пациентка, настанена в белодробната болница във Велико Търново обиждаха и нападнаха дежурния лекарски екип, съобщава . \r\n\r\nНа 4 септември в една от стаите на белодробната болница във Велико Търноно започва скандал. \r\n\r\nВ средата на август жената е била пациентка на белодробната болницата, но е била изписана по собствено желание, а престоят и лечението ѝ останали за сметка на болницата. \r\n\r\nВъпреки това обаче при повторното ѝ постъпване тук лекарите я приемат.\r\n\r\nПо случая се води разследване.", "date": "2019.09.11", "title": "Отново нападение на медици – този път във Велико Търново"}
{"url": "https://www.dnes.bg/notifikacii/2019/09/11/uchenici-iadoha-boi-s-buhalki-zaradi-liubovna-drama.422535", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трима ученици от Спортното училище са нападнати с бухалки от други тийнейджъри във Велико Търново, съобщава Радио „Фокус” - Велико Търново. \n\n\r\n\n\r\nСигнал за случая е подаден на тел. 112 от свидетели. На място са изпратени линейка и полицейски екип. И тримата младежи - двама деветокласници и седмокласник, са откарани за преглед в Центъра за спешна медицинска помощ. Едното момче е в по-тежко състояние и е хоспитализирано, а останалите са освободени за домашно лечение.\n                \n                \n                \r\n„Извършителите са задържани, те са 16-17 годишни. Касае се за любовна драма, за момичета, изяснено е. Всички са от Велико Търново. Има информация, че е използвана бухалка, но тепърва предстои събиране на доказателства”, каза директорът на Областната дирекция на МВР.", "date": "2019.09.11", "title": "Ученици ядоха бой с бухалки заради любовна драма "}
{"url": "https://www.dnes.bg/sofia/2019/09/11/shte-markirat-zebrite-krai-uchilishta-i-zabavachki-v-sofiia.422536", "text": "Заедно с Пътна полиция подготвяме цялостна програма за контрол на скоростта, съобщи кметът на София Йорданка Фандъкова, която взе участие в инициативата \"Убий скоростта, спаси дете“.\n\r\n\"Имаме грижата да маркираме отново всички пешеходни пътеки около училищата и детските градини. Към този момент над 60% от дейностите вече са изпълнени, очаквам до първия учебен ден да приключи тази задача“, заяви Фандъкова , предаде \"Darik News\".\n\r\n\"Обръщам се към всички кметове на райони да обиколят и огледат училищата и детските градини, и ако някъде екипите се бавят, веднага да се обадят, за да можем да проконтролираме целия процес\", каза още тя.\n                    \n                    \n                \n                \n                \n                \r\nКметът отбеляза, че през последните години усилено се правят повдигнати пешеходни пътеки и в столицата вече има около 330 такива.\r\n\"Възложила съм да не се отказва на никое предложение за повдигната пешеходна пътека. Тази година направихме допълнително осветление на 85 пешеходни пътеки“, допълни кметът на София.", "date": "2019.09.11", "title": "Ще маркират \"зебрите\" край училища и забавачки в София"}
{"url": "https://www.dnes.bg/balkani/2019/09/11/reketyt-na-erdogan-kym-evropa-i-bylgariia.422560", "text": "Бежанците са страшен проблем за Турция при нейните икономически проблеми. Увеличават се и престъпленията. Те пренасят друга атмосфера, те принасят Близкия изток в Турция, което е опасно и неизгодно за България. \n\r\nТова е поредният рекет на Анкара към Европа, включително и към нашата страна като част от Европа. \n\r\nНа 18-ти март 2016 беше подписано споразумение между ЕС и Турция за сирийските бежанци и в него бяха предвидени финансови средства в размер на 3 милиарда евро плюс визова либерализация за пътуване на турски граждани в ЕС.\r\n\"Миналата година по време на българското европредседателство имаше среща на върха във Варна във формат Турция-ЕС, от която единствения положителен резултат, който зарадва Реджеп Таийп Ердоган, беше договарянето на нови 3 милиарда евро помощ\", каза бившият генерален консул на България в Одрин Георги Димов в ефира на . \n                    \n                    \n                \n                \n                \n                \r\n\"По-голямата част от тези пари вече са изплатени. Освен това, тези пари се дават на Турция за обгрижване на сирийските бежанци, а не на мигрантите, където се включват и иракчани, афганистанци и т.н. Турския президент иска тези пари кеш и безотчетно, което макар и да е ставало досега, за в бъдеще няма как да стане\", каза гостът в предаването \"В Развитие\".\n\r\nПо-важното в случая е, че досега Турция е провела две военни операции на територията на Сирия – \"Щитът на Ефрат\" и \"Маслинова клонка\" и има готовност за трета. В резултат на тези военни операции Анкара фактически е окупирала пет хиляди квадратни километра сирийска територия и няма никакво намерение да я напуска. Всъщност желанието е да се създаде т.нар. \"Зона за сигурност\", за която се водят преговори със САЩ и искането на Анкара е тази зона да е с много голяма ширина и дълбочина – по цялата турско-сирийска граница, която е 911 километра, и с дълбочина 20 мили (36 км). Целта е от тази зона да се изтласка кюрдите и там да се заселят т.нар. \"туркомани\", допълни той.\n\r\nВ районите източно от река Ефрат действат отрядите на сирийските кюрди, които изнесоха войната срещу ДАЕШ и които са активно подпомагани, включително и с тежко въоръжение, от САЩ, посочи Димов.\n\r\nОтношенията между Турция, Русия и Иран са много сложни. На 27-ми август Ердоган спешно посети Москва именно поради тези различия, които има с Русия по отношение на Сирия. На първо място, това е отношението към сегашното управление и специално Башар Асад. Москва стои зад него, Техеран също (макар и по други причини), докато позицията на Анкара е съвсем различна. Второто нещо е отношението към териториалната цялост и запазването на суверенитета на държавата Сирия. Русия и Иран са твърдо за, а Анкара макар и на думи да е за, на практика е окупирала 5000 кв. км сирийска територия. На трето място – отношението към сирийските кюрди, което в Турция е много по-различно от това в Русия, Иран, да не говорим за САЩ, каза още гостът.\n\r\nГеорги Димов за отношенията на Турция и САЩ и ", "date": "2019.09.11", "title": "Рекетът на Ердоган към Европа и България"}
{"url": "https://www.dnes.bg/health/2019/09/11/5-navika-koito-ne-sa-tolkova-zdravoslovni.422407", "text": "Когато се стремим да направим начина си на живот по-здравословен, първото, което променяме, е храненето. След него се обръщаме към движението, пиенето на достатъчно количество вода, започваме да следим теглото си, намаляваме драстично приема на калории, за да отслабнем.\r\nТези и още други на пръв поглед полезни навици, които много хора имат, всъщност не са особено здравословни. Вижте защо.\r\n\r\nТеорията за детоксикирането на организма и отслабването чрез прием на над 3 литра вода на ден е широко разпространена. Много хора пият огромни количества течности, за да подобрят здравословното си състояние. Прекаляването с водата обаче има вредни, понякога тежки последици. На тялото са необходими не повече от 2-2.5 литра вода на ден. Всичко над тази норма може да предизвика проблеми в нервната система, мускулатурата, кожата, да предизвика поява на целулит, да затрудни сърдечносъдовата функция.\r\n                    \n                    \n                \n                \n                \n                \r\nПочистването на междузъбното пространство е много важно, за да са здрави зъбите и венците ни. Но прекомерното ровене във венеца може да предизвика нараняване и навлизане на бактерии в него. Правете почистването умерено. \r\n", "date": "2019.09.11", "title": "5 навика, които не са толкова здравословни "}
{"url": "https://www.dnes.bg/mish-mash/2019/09/11/dvoen-kysmet-semeistvo-ot-misuri-pecheli-dva-pyti-ot-lotariia.422543", "text": "Семейство от Мисури спечели за втори път голямата награда от лотария, като малко не му достигна тя отново да е няколко милиона долара, съобщи Асошиейтед прес, цитирани от БТА.\r\nМерилин и Джими Лавлейс са имали съвпадение на четири от петте числа, плюс числото на Пауърбол миналата седмица. Това им е донесло печалба от 50 000 долара.\r\nПечелившият билет е купен от магазин в гр. Фармингтън, където живее семейството.\r\nСъщото семейство спечели джакпота от 3,7 милиона на Лото през 2007 г.", "date": "2019.09.11", "title": "Двоен късмет: Семейство от Мисури печели два пъти от лотария "}
{"url": "https://www.dnes.bg/index/2019/09/11/pylnolunie-v-ribi-kakvo-da-ochakvate.422541", "text": "Пълнолунието винаги влияе по различен начин на всеки. Този месец то се пада на 14 септември и, според астролозите, неговото въздействие ще се отрази по-силно на четири зодии от зодиака. Предстои промяна в настроението и състоянието на представителите на тези знаци, за които трябва те добре да се подготвят.\r\nПрез септември, пълнолунието ще има и малко по-силно влияние, тъй като се пада и в последната седмица на лятото, когато сме по-близо до есенното равноденствие. \r\nПрез този период ще приемате ситуацията около вас по-дълбоко и е вероятно да почувствате неистовото желание и да поплачете.\r\nТъй като в момента Слънцето се намира в знака Дева, ще усетите контраст между това, което иска сърцето и това, което желае разумът. Хубаво е да отделяте повече време за себе си и да се отдадете на лека почивка.\r\n                \n                \n                Четири знака ще бъдат под най-силното въздействие на Луната. Те трябва да се подготвят за един емоционален период, в който ще бъдат изправяни пред трудни решения.\r\n\r\nПрез този период ще бъдете подложени на допълнителен стрес на работното място. Опитайте се да обърнете повече внимание на себе си и дори помислете за отпуск. \r\n\r\n ", "date": "2019.09.11", "title": "Пълнолуние в Риби - какво да очаквате? "}
{"url": "https://www.dnes.bg/politika/2019/09/11/prof-georgi-mihailov-manolova-ima-shans-da-specheli-izborite.422561", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        БСП подкрепя Мая Манолова за кметската надпревара, но ще очаква да се съобразява с програмата на БСП и интереса на софиянци. Личи, че софиянци не искат да продължава сегашното управление. Това каза в \"Денят ON AIR\" проф. Георги Михайлов от БСП. \n\r\n\r\n \r\nПо думите му Манолова имала всички качества да обедини трезво и позитивно мислещите хора в София.\n\r\n\"Не можем да обезглавим миналото ѝ, тя има доказани качества като политик и гражданин и има реални шансове да спечели. Надявам се да е надпревара на идеи\", коментира още проф. Михайлов.\n                    \n                    \n                \n                \n                \n                \r\nРешение на проблемите на медиците досега не е намерено, подчерта събеседникът пред  по повод днешния масов протест в столицата. Едно от исканията е минималната заплата на медицинските сестри да е равна на две минимални заплати. \n\r\n\"Финансирането чрез клинични пътеки е погрешен модел. Необходима е оценка на труда на работещите в зравеопазването\", каза още той. \n\r\nПроблемът с доплащането при лечение той определи като ранима тема.", "date": "2019.09.11", "title": "Проф. Георги Михайлов: Манолова има шанс да спечели изборите"}
{"url": "https://www.dnes.bg/mestni-izbori-19/2019/09/11/ot-briuksel-do-silistra-momchil-nekov-shte-se-probva-za-kmet-s-bsp.422546", "text": "Бившият евродепутат Момчил Неков е кандидатът за кмет на БСП за община Силистра. Това съобщи Светлана Великова - областен координатор и заместник-председател на областния и общинския съвет на партията.\r\nНа състоялата се снощи общинска партийна конференция е решено БСП в Силистра да се яви на местните избори във формат местна коалиция \"БСП за България\", в която влизат партиите \"Българска пролет\", \"Мир\" и НДСВ.\r\nУтвърдена е пълна листа на общинските съветници - 33 кандидати с представители на коалиционните партньори и гражданската квота.\r\nВодач на листата е заместник-председателята на общинската и областната организация на БСП в Силистра Стилиян Стойчев. Утвърдени са и кандидатите за кметове на населени места, допълва БТА.\r\n ", "date": "2019.09.11", "title": "От Брюксел до Силистра: Момчил Неков ще се пробва за кмет с БСП"}
{"url": "https://www.dnes.bg/mish-mash/2019/09/11/nai-mrazenoto-video-v-youtube-ruska-rap-pesen-na-timati.422539", "text": "\"Кореняк московчанин пето поколение не ходи по митинги и не се занимава с простотии“, пее рапърът Тимати в песента си \"Москва“. Тя излиза в деня преди изборите и възхвалява не само града, но и системата в Русия.\r\nПрез последните седмици Федерацията е разтрисана от граждански протести и насилие, а песента ядоса толкова много хората, че получи 1,4 милиона нехаресвания и то... само за три дни.\r\nТимати описва Москва още като \"квинтесенция на интелигенти и джамшути” (гастарбайтери от Средна Азия), \"градът, в който не се провеждат гей-паради” и който отговаря на \"всички световни стандарти”. \r\n\r\n                    \n                    \n                \n                \n                \n                Много  потребителите в социалните мрежи са убедени, че правителството е платило на Тимати за рекламата, като по този начин то се опитва да върне вярата във властите, пишат от BBC.\r\nДруг потребител пише: \"Двете най-тъпи стратегии на Кремъл – 1. Да пребие протестиращите, за да върнат вярата на гражданите. 2. - Да пусне видеото на Тимати, за да върнат уважението към властите.“\r\nРапърът не замълча. Макар че след като счупи рекорда по нехаресвания, видеото бе свалено от YouTube, Тимати защити решението си: \"Не ме е срам, никой не ми е платил. Днес е модерно да се критикува правителството, но аз си имам мнение и няма да го променям според нуждите на тълпата. Всеки знае, че половината от хората, които ходят на митинги, получават пари.”\r\nТози коментар също бе изтрит по-късно, а музикантът призна, че текстът наистина е бил „малко в повече“.\r\n\"Счупих рекорда. Но не се целях в това. Не исках да обидя никого“, каза доста по-смирено Тимати.  Той обясни, че обича града си, който никога не е изглеждал толкова добре през 36-те му години живот и е благодарен на онези, които са направили това възможно.\r\nТимати със сигурност е почитател на Владимир Путин. Няколко пъти се е снимал с него и е присъствал на събития в подкрепа на управлението му. Той е добре познат и извън родината си - има песни със  Snoop Dogg, Craig David и Timbaland. Идвал е и в България.\r\nДругият виновник за съществуването на песента – Гиф, е известен главно в Русия, но той не се хвърли да защитава текста. \"Бях подведен“, заяви той в емоционално видео в Instagram, в което обясни, че не е знаел, че на следващия ден има избори. \r\n ", "date": "2019.09.11", "title": "Най-мразеното видео в YouTube – руска рап песен на Тимати"}
{"url": "https://www.dnes.bg/zvezdi/2019/09/11/grisho-machka-sys-stil-na-sedmicata-na-modata-v-niu-iork.422524", "text": "Григор Димитров реши да се отдаде на малко почивка след участието си в US Open. Българинът стигна до полуфиналите, където беше победен от руснака Даниил Медведев. С постижението си, Димитров се изкачи до 25-о място в ранглистата като направи най-големия скок в кариерата си, след като се издигна с повече от 50 места.\r\nСега обаче е време за почивка и Григор е решил да разгледа новите тенденции в модния бизнес. Той беше на първи ред, за да наблюдава представянето на колекцията на Том Форд по време на Седмицата на модата в Ню Йорк.\r\n \r\nГригор обаче не беше сам. До него се настани най-влиятелната дама в модата – главният редактор на списанието Vogue Ана Уинтур. Българинът бързо сподели снимки в профила си в Инстаграм, където написа „Най-добрата среща“.\r\n \r\nТенисист номер 1 на България беше сред множеството знаменитости, които наблюдаваха тенденциите за пролет/лято 2020 г. Освен него, на шоуто присъстваха Серина Уилямс, изпълнителят The Weeknd, моделите Бела и Джиджи Хадид, както и много други.\r\n \r\nСедмицата на модата в Ню Йорк е едно от най-чаканите модни събития през сезона. В продължение на 7 дни, доказани дизайнери показват своите модели, които ще се наложат на пазара през следващата година.\r\n \r\nСамият Димитров изглеждаше като участник в дефилетата. Той заложи на познатия си стил като се появи със спортно-елегантен тоалет. Фенове бързо забелязаха и новата прическа на Григор, която той самият обяви като нужна промяна.\r\n \r\n\r\n \r\n                    \n                    \n                \n                \n                \n                 ", "date": "2019.09.11", "title": "Гришо \"мачка\" със стил на Седмицата на модата в Ню Йорк"}
{"url": "https://www.dnes.bg/obshtestvo/2019/09/11/rumen-radev-triabva-da-preodoleem-demografskata-kriza.422551", "text": "Семейството е най-добрата и незаменима среда за отглеждане и възпитаване на децата. Това е заявил държавният глава Румен Радев на среща на \"Дондуков\" 2 с представителя на УНИЦЕФ за България д-р Джейн Муита, цитиран в съобщение от прессекретариата на президента.\r\nДвамата са били единодушни, че усилията на институциите следва да се фокусират върху оказването на подкрепа за родителите, подобряване на социалната среда, повишаване на доходите и подобряване достъпа до здравеопазване и образование.\r\nДецата са нашето бъдеще и България трябва да пристъпи към преодоляване на демографската криза, като насърчи отговорното родителство, отглеждане на децата в семейството и намаляване броя на изоставянията, е посочил още Румен Радев. Държавният глава е определил като предизвикателство за България и високия процент на деца, застрашени от бедност и необхванати от образователната система, което налага извеждането на тези проблеми като приоритет на държавната политика.\r\n                    \n                    \n                \n                \n                \n                Д-р Джейн Муита е подчертала приноса на България в рамките на УНИЦЕФ за прилагане на политиките на международната организация, насочени към развитието на децата и ефективното спазване на техните права. Тя е призовала за още по-активни действия и диалог с младите хора у нас, на които предстои да станат родители. Въпреки демографската криза, страната ни е сред европейските държави с най-висок процент на млади родители, много от които са без образование и остават изолирани от програмите за образование, обучение и придобиване на професионални умения. Джейн Муита е отбелязала и значението на усилията за пълноценна образователна интеграция и социализацията на децата с увреждания.\r\nОбща е била оценката, че България е постигнала съществен напредък в деинституционализацията и връщането на децата в семейна среда - от началото на този процес досега десет пъти е намалял броят на деца, отглеждани в специализирани институции, като се очаква той да приключи предсрочно през следващата година.\r\nПо време на срещата Румен Радев е посочил и приноса на двете инициативи на президентската институция - \"Българската Коледа\" и \"Подкрепи една мечта\" за оказване на подкрепа за лечението на болни деца в България и за социалната интеграция на деца и младежи, лишени от родителска грижа.", "date": "2019.09.11", "title": "Румен Радев: Трябва да преодолеем демографската криза"}
{"url": "https://www.dnes.bg/usa/2019/09/11/rokada-pri-trymp-bez-boltyn-svetyt-e-po-siguren.422450", "text": "В деня, когато САЩ отбелязват 18 години от атентатите на 11 септември, оставката на съветника по националната сигурност в Белия дом Джон Болтън е по-широко коментирана от трагичното събитие, пише БТА.\n\r\n\"Наследството на Джон Болтън: хаос, неспособност за работа и липса на съдържателни резултати\", извежда в заглавие в. \"Вашингтон пост\". Изданието посочва, че напускането, за което президентът Тръмп твърди, че е уволнение, а Болтън - оттегляне по собствена воля, е логично и закъсняло.\n\n\r\nБолтън от дълго време беше , и се противопоставяше на преговори със Северна Корея и Иран, към което президентът се стреми по естествен инстинкт. Болтън не промени тези свои възгледи, за да бъде в съгласие с президента, а напротив - бореше се с онези, които се съобразяваха с желанията на Тръмп - най-вече с държавния секретар Майк Помпейо. Без съмнение това беше един от редките случаи, когато Тръмп каза истината, като написа туит, че категорично не е съгласен с много от предложенията на Болтън, което важи и за и други членове на президентската администрация, припомня \"Вашингтон пост\".\n                    \n                    \n                \n                \n                \n                \r\nТой беше третият съветник на президента по националната сигурност за 15 месеца и очевидно Тръмп го избра, защото му харесваше да го гледа по телевизията, макар лошата му слава на краен ястреб да беше отдавна известна. По изкривен начин, като се има предвид колко извън синхрон беше Болтън с приоритетите на Тръмп, той постигна доста, но главно в негативна посока. Миналата седмица помогна да бъде убеден Тръмп да торпилира, непосредствено преди да бъде подписано, споразумението с афганистанските талибани, мъчително договорено от Държавния департамент в период от близо година. По-рано тази година убеди президента да остави настрана възможно преходно споразумение със Северна Корея за ядрената й програма, което допринесе за провала на срещата на върха Тръмп-Ким в Ханой. Вместо да се посвети на задълженията си, които са да наблюдава процеса по правене на политика, включващ Държавния департамент, Пентагона и разузнавателните служби, той ловко нападаше инициативи, предприети от други - като преговорите със Северна Корея и Афганистан, и преследваше любими свои каузи като безсмисления кръстоносен поход срещу Международния наказателен съд. Болтън настояваше за опит за преврат срещу венецуелския президент Николас Мадуро, който се провали, коментира \"Вашингтон пост\". \r\n, заключава вестникът.\n\r\nБез значение кой съветва президента по националната сигурност, хаосът ще властва, акцентира с редакционна статия за оставката в. \"Ню Йорк таймс\". От всички въпроси около отстраняването на Болтън най-неинтересният е кой ще го наследи - едва ли ще има голямо значение. Независимо от това кой съветваше Тръмп по въпросите на външната политика - генерали, корпоративни шефове, опитни професионалисти или аматьори - всички се оказаха безсилни пред страстта на президента към хаоса.\n\r\nСамото назначаване на Болтън за съветник беше пример за хаоса, обгръщащ Тръмп, пише изданието. Президентът искаше да сложи край на враждебността в КНДР и Афганистан и беше предпазлив относно конфликта в Иран и Венецуела. И въпреки това избра защитник на войнствеността, който презира дипломацията, подкрепя едностранния подход в стил \"да вървят по дяволите съюзниците\" и обмисля възможността да бомбардира Северна Корея и Иран като най-добър начин за неутрализиране на идващата от тях ядрена заплаха.\n\r\n\"Ню Йорк таймс\" отбелязва, че атмосферата около Болтън и Помпейо, който успява да угоди на президента, е била отровна и двамата рядко си говорели, освен на официални срещи, макар че са най-близки до президента фигури. Въпреки това оттеглянето на Болтън едва ли ще направи апарата на американската национална сигурност по-малко дисфункционален, тъй като много ключови позиции са вакантни, а съюзниците са объркани с кого да работят. Очевидно на Тръмп му харесва нещата да стоят по този начин. Белият дом може и да е в смут, съюзниците може и да са неспокойни, а противниците може да търсят изгода, но в цялост допринасят за още повече драматичност, повече съспенс, повече телевизионно отразяване - и всичко това с Доналд Тръмп на централно място, обобщава вестникът.\n\r\nИзданието \"Хил\" посочва, че а, който управлява по прищявка и с туитове, и се доверява на \"инстинкта\" си повече, отколкото на най-близките си съветници и привърженици.\n\r\nБолтън сигурно е преглъщал трудно, гледайки как Тръмп ласкае господаря на Кремъл Владимир Путин, пише Хил\". Настояването на Болтън за отмяна на срещата в Кемп Дейвид с талибаните явно е била последната капка, преляла чашата и накарала Тръмп да го отстрани.\n\r\nОнези, които вярват в международните споразумения и най-вече в НАТО, ще се надяват, че наследникът му ще отчете тяхната значимост. Но най-възторжени ще са в клуба на авторитарнитте лидери, прогнозира \"Хил\". Путин, Ким, Хаменей и подобни на тях сигурно вече гърмят шампанско при новината.\n\r\nГерманският \"Алгенмайне цайтунг\", цитиран от ДПА, пише, че при всеки случай уволнението на Болтън е направило света малко по-сигурно място. Но човек трябва да е предпазлив, когато се опитва да тълкува действията на американския президент, прочул се с неочакваните обрати в десйтвията си. Налице са все повече признаци, че Тръмп няма да се спре пред нищо, за да постигне сделка в края на краищата - нито една заплаха, нито едно стъпало по стълбата на ескалацията. И когато няма друг начин да направи крачка назад - отстъпва, но за сметка на унижението на някой друг, заключава германското издание.", "date": "2019.09.11", "title": "Рокада при Тръмп: Без Болтън светът е по-сигурен!"}
{"url": "https://www.dnes.bg/rusia/2019/09/11/razvedriavat-li-se-otnosheniiata-kiev-moskva.422446", "text": "Киев спря разтрогването на двустранните споразумения с Москва - процес, набрал обороти по време на предишния украински президент Петро Порошенко. Същото важи за документите, подписани от Украйна в рамките на ОНД, пише \"Комерсант\".\n\r\nТърсейки обяснение за паузата, вестникът припомня, че екипът на новия украински лидер Володимир Зеленски засега е твърде зает с кадрови рокади.\n\n\n\r\nДвустранната договорно-правна база включва близо 400 документа. Киев започна да ги денонсира едностранно през 2014 г., след като Москва анексира Крим и започна конфликтът с проруските сепаратисти в Източна Украйна. Сред почти 50-те вече скъсани спогодби \"Комерсант\" споменава договора за приятелство, сътрудничество и партньорство между Русия и Украйна, както и пакет споразумения за пребиваването на руския Черноморски флот на украинска територия. За разлика от другите последните \"са разтрогнати по инициатива на Москва във връзка с присъединяването на Крим\", посочва изданието.\n                    \n                    \n                \n                \n                \n                \r\nПо времето на Порошенко Киев започна да разтрогва първо споразуменията с Русия за сигурността - сътрудничеството между военните и между тайните служби. Все още действат обаче споразуменията в сферите на дипломацията и културата, както и по ред юридически въпроси като екстрадицията на престъпници, изтъква събеседник на всекидневника в руското външно министерство.\n\r\nПрез целия период на руско-украинския конфликт никоя от страните не е поставяла под съмнение двустранните договорености за взаимодействиео в ядрената енергетика - \"едва ли не единствената сфера\", в която сътрудничеството тече без прекъсване и под строг контрол, подчертава дипломатическото ведомство на Русия.\n\r\nСпоред министерството , добавя \"Комерсант\".\n\r\nЛидерите на \"нормандската четворка\" (Русия, Украйна, Германия и Франция) най-вероятно ще имат среща до края на октомври, прогнозират източници на \"Известия\", запознати с хода на преговорите.\n\r\nСпоред тях всички страни признават, че обстрелите на разграничителната линия между войските в Донбас са намалели, а размяната на затворници между Русия и Украйна тези дни създава позитивен фон за градивен диалог. И въпреки че връщането им не е пряко свързано с Минските споразумения, успешната размяна показва, че Зеленски е способен да изпълнява обещаното, пише вестникът.\n\r\nРазмяната като пример за сътрудничество между Русия и Украйна - две страни от \"нормандския формат\", прави предстоящата среща \"по-осезаема\" - \"за три години Украйна не направи нищо за (бъдещото) уреждане\", коментира Леонид Калашников, оглавяващ комисията по въпросите на ОНД в Държавната дума.\n\r\nСпоред него на евентуалната лидерска среща в Париж страните трябва не само да набележат някакви точки, а да определят конкретни срокове за задействане на т. нар. формула на Щайнмайер, определяща механизма за въвеждане на самоуправление в част от Донбас.\n\r\nАко Зеленски склони да тръгне към осъществяване на тази формула, \"нормандският формат\" ще се събере доста бързо, предполага киевският аналитик Михайло Погребински.\n\r\nНо \"ако всичко се развие така, в Украйна ще избухне голям скандал. Партията на войната категорично не приема (идеята за) специален статут на Донбас\", предупреждава експертът.\n\r\n, пише \"Свободная преса\".\n\r\nРешаването на хуманитарните проблеми между Русия и Украйна може да се проточи до безкрай - с десетилетия, щом не е решен политическият проблем, който ги е породил, заявява изданието. Според него отвличанията и обстрелите в Източна Украйна \"ще продължат, докато не се появи пълноценна държавна граница\" между самообявилите се републики в Донбас - вече в състава на Русия, и Украйна.\n\r\nКремъл обаче все още е против и се стреми \"все пак да натика Донбас обратно в Украйна под формата на райони със специален статут\", пише всекидневникът. Той цитира политолога Алексей Чеснаков, според когото Кремъл изобщо не мисли за включване на Донецката и Луганската република в състава на Русия. Борбата в Москва е между онези, които искат по-скоро да обърнат гръб на региона с надеждата да се отърват от натиска на Запада, и онези, които разчитат, че ако е в състава на Украйна, Донбас ще пригоди страната към интересите на Русия. Путин избира между тези две позиции, твърди \"Свободная преса\".\n\r\nНещата се движат към нов опит за осъществяване на \"Минск\". Като политическа схема, на хартия, минските споразумения може да са изглеждали обосновани. В смисъл, че Русия има нужда от цялата Украйна - ако не приятелска, поне като неутрална страна. От пет години насам обаче в Донбас се е проляла толкова кръв, че мирното съвместно съществуване вече просто е невъзможно, пише вестникът.\n\r\nКъде е гаранцията, че щом бъде изпълнен \"Минск\", щом републиките в Донбас пак станат Украйна, а по границата с Русия се появят украински войски, Зеленски ще може да задържи ситуацията под контрол? Ами ако го свалят на другия ден чрез нов майдан като предател на интересите на украинската нация? Как ще може тогава Русия да защити руснаците? - пита \"Свободная преса\".\r\n/БТА/", "date": "2019.09.11", "title": "Разведряват ли се отношенията Киев-Москва?"}
{"url": "https://www.dnes.bg/stranata/2019/09/11/kola-blysna-peshehodka-v-madan-shofioryt-izbiaga.422459", "text": "37-годишна пешеходка е блъсната от лек автомобил в Мадан, като след инцидента шофьорът е избягал, съобщиха от ОДМВР - Смолян. \r\n\r\nВ РУ - Мадан е започнала проверка по случая. \r\n\r\nИнцидентът е станал на 10 септември около 22.40 часа в Мадан на ул. „Яновска“. Тогава лек автомобил „Мерцедес ML-350“, управляван от 26-годишен мъж от града, блъска 37-годишна пешеходка.\r\n\r\nПострадалата е транспортирана и настанена за лечение в МБАЛ - Смолян без опасност за живота. \r\n\r\nСлед инцидента водачът е напуснал местопроизшествието и се е укрил. По-късно е установен и издирен от полицията. Причините за инцидента са в процес на изясняване.", "date": "2019.09.11", "title": "Кола блъсна пешеходка в Мадан, шофьорът избяга"}
{"url": "https://www.dnes.bg/obshtestvo/2019/09/11/haznata-na-izlishyk-kym-iuni-rezervyt-nad-11-mlrd-lv.422538", "text": "Излишък отчита бюджетът на държавата за поугодието на 2019 г.\r\nБюджетното салдо е положително в размер на 3 223,3 млн. лв. и се формира от превишение на приходите над разходите по националния бюджет в размер на 3 107,6 млн. лв. и по европейските средства в размер на 115,7 млн. лева.\n\r\nПостъпилите приходи, помощи и дарения по КФП към 30.06.2019 г. са в размер на 22 285,8 млн. лв. или 50,8 % от годишните разчети, като отчитат ръст от 16,0 на сто спрямо същия период на предходната година.\r\nВ структурно отношение най-значителен ръст се отчита при постъпленията от осигурителни вноски и косвени данъци. \n\r\nРазходите по консолидираната фискална програма (вкл. вноската на Република България в бюджета на ЕС) към края на месец юни 2019 г. възлизат на 19 062,5 млн. лв., което е 42,9 % от годишните разчети. \n                    \n                    \n                \n                \n                \n                \r\nЧастта от вноската на Република България в бюджета на ЕС, изплатена към 30.06.2019 г. от централния бюджет, възлиза на 717,5 млн. лв.\n\r\nРазмерът на фискалния резерв към 30.06.2019 г. е 11,7 млрд. лв., в т.ч. 11,3 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.", "date": "2019.09.11", "title": "Хазната на излишък към юни, резервът – над 11 млрд. лв."}
{"url": "https://www.dnes.bg/index/2019/09/11/biityls-i-posledniiat-album-abi-roud-zapis-obryshta-istoriiata.422504", "text": "“Бийтълс“ не бяха група, отдадена на споровете“, казва Марк Левисън, който знае повече за тях, отколкото те са знаели за себе си. Но след това показва запис, който хвърля съвсем нова светлина върху последните дни на групата, „Аби Роуд“ и един легендарен последен албум.\r\nПреди 50 години на 8 септмеври Джон, Пол и Джордж се събират в  централата на Apple. Ринго Стар е в болница, за да си направи няколко теста, за това Джон носи със себе си преносима записвачка. Той я поставя на масата, включва я и казва: „Ринго – ти не можеш да си тук, но правим това, за да чуеш какво дискутираме.“\r\nСлед разпадането на „Бийтълс“ всички казват, че те са знаели, че „Аби Роуд“ ще е последният им албум. Всички книги, всички историци, всички фенове на групата знаят, че за Четворката от Ливърпул, „Аби Роуд“ е бил артистичния им връх. Оказва се, че не е било точно така.\r\n                \n                \n                Записът, направен за Ринго, разкрива, че „Бийтълс“ са имали намерение да издадат още един албум.\r\n\"Всички си мислят, че Джон е искал групата да се разпадне. Но когато чуете този запис, осъзнавате, че той не е имал такова желание Не пренаписва ли това цялата история, която знаем до момента?“, пита Левисън пред The Guardian.\r\nОт касетата зазвучава гласът на Джон, който настоява всеки да представи по една песен, от която да изберат сингъл. Той предлага и нова формула – той, Пол и Джордж да напишат по 4 песни за следващия албум, а Ринго – 2, „ако ги иска“.\r\n\"До началото на този албум мислех, че песните на Джордж не са достатъчно добри“, казва Пол Маккартни леко хапливо, но спокойно в отговор на новината, че Харисън вече има равен статут на композитор с него. Думите му са двуличен комплимент, тъй като по-ранните композиции, които той мълчаливо пренебрегва, включват  Taxman и While My Guitar Gently Weeps.\r\nДжордж, разбира се, не замълчава: „Това е въпрос на вкус. Всички останали харесваха песните ми.“ Ленън е на негова страна. Той се обръща към Пол и казва, че никой не е харесал неговата песен Maxwell’s Silver Hammer, която току-що са записали за „Аби Роуд“.\r\nДжон предполага, че Маккартни дори не е написал сам песента, а се е вдъхновил от други артисти, „към които има интерес, като ирландската фолклорна певица Мери Хопкинс\".\r\n\"Записах я, защото я харесах\", отсича Маккартни.\r\nДори и от записа може да се усети напрежението, което се разравя в този момент. Всъщност, от тук започва разпада на една от най-великите групи на всички времена.\r\n\"Аби Роуд“ остава последният албум на \"Бийтълс\". Той дори е придобил една митична аура около себе си. А няма и човек на Земята, който да не е виждал легендарната снимка на пешеходната пътека пред студиото.\r\nПо думите на Левисън, докато записвали \"Аби Роуд\", \"Бийтълс\" се опитвали да създадат една позитивна обстановка около себе си. Не успявали напълно да оставят проблемите пред вратата си, но все пак се опитвали.", "date": "2019.09.11", "title": "\"Бийтълс\" и последният албум \"Аби Роуд\". Запис обръща историята!"}
{"url": "https://www.dnes.bg/obshtestvo/2019/09/11/politolog-bylgariia-e-antiruska-dyrjava.422514", "text": "Обвинението на председателя на движение \"Русофили“ Николай Маринов в шпионаж може да е направено по заповед от Запад. Такова мнение изказа директорът на Фонда за прогресивна политика и ръководител на портала \"Балканист“ Олег Бондаренко, цитиран от агенция \"Фокус\"\r\n\"Преследването на този човек, който не крие проруските си симпатии е откровен политически шантаж преди изборите, преследване на известен политик, който открито демонстрира проруските си възгледи“, заяви той. Експертът обърна внимание, че Малинов няколко пъти е бил депутат в парламента от БСП и ръководи най-голямата в страната издателска къща.\r\nПо думите на Бондаренко \"Русофили“ се занимават с подкрепа на учителите по руски език и грижа за многобройните съветски паметници в България, а освен това реализират други проекти.\r\n                    \n                    \n                \n                \n                \n                \"Това не е незначително обединение на съотвечественици, а, може би най-голямото подобно движение в света“, отбеляза той, като подчерта, че в тази ситуация задържането на ръководителя на организацията придобива сериозни мащаби.\r\nПолитологът констатира със съжаление, че \"България е била и продължава да е антируска държава, която провежда антируска политика“, което поставя под заплаха реализацията на икономическите проекти на Москва в Източна Европа.\r\nСпоред неговата оценка обвинението на Малинов в шпионаж не е подкрепено с доказателства, а прочетените формулировки от главния прокурор на България са съставени така, че напомнят необработен превод от английски език. В същото време, посочва Бондаренко, в обвинителните заключения няма конкретика.\r\n\"Много мътно се заявява, че той е получавал някакво финансиране. Но не са представени никакви доказателства за това. Да не би в България да е забранено получаването на финансиране? В София има огромно количество американски фондове, неправителствени организации, които от време на време буквално поемат функциите на правителство в българската столица. Никъде на Балканите няма по-голяма концентрация на американски организации, отколкото в София – там е центърът на американското присъствие“, смята Бондаренко.\r\nСпоред политолога, обвинението има чисто предизборен характер. \"Смятам, че, когато се проведат изборите, господин Малинов ще бъде освободен“, заключи Бондаренко, като припомни, че полските спецслужби са обвинявали в същото преди три години журналиста и политика Матеуш Пискорски, който след това е вкаран в затвора, а сега е бил освободен.", "date": "2019.09.11", "title": "Политолог: България е антируска държава"}
{"url": "https://www.dnes.bg/index/2019/09/11/kak-kmetyt-imamoglu-se-prevyrna-v-problem-za-erdogan.422505", "text": "С него започва ново летоброене за Истанбул, а може би и за цяла Турция. Новият кмет Екрем Имамоглу се превръща в проблем за президента Ердоган, защото излага на показ невъобразимите разхищения на предишната власт.\n\r\n\"Всичко ще бъде прозрачно\", обещава новият кмет на Истанбул Екрем Имамоглу и вече изпълнява обещанията си: на един от градските площади на вниманието на минувачите са изложени стотици луксозни лимузини, карани от местните големци, включително и от шефа на специализираната служба, отговаряща за засаждането на лалетата.\n\r\nМинувачите, естествено, се възмущават, отбелязва \"Зюддойче цайтунг\" и цитира една жителка на Истанбул: \"Семейството ми живее в града вече от три поколения. Искам да знам какво е правил Ердоган с нашите пари, кой ги е карал тези луксозни мерцедеси?\". Друг отбелязва, че това е срамно, а трети нарича хората на Ердоган \"безнравствени\".\n                \n                \n                \r\n\n\r\nОпозиционният политик Имамоглу стана кмет на Истанбул на 23 юни, след като надви кандидата на управляващата Партия на справедливостта и развитието (ПСР) с цели 800 000 гласа. Това беше безпрецедентен успех. Привържениците на Ердоган в Истанбул сега навярно преживяват истинска травма, отбелязва германското издание, цитирано от . Те не могат вече да организират масови прояви в града, тъй като не разполагат с градските автобуси. С тях са били превозвани държавните служители, чието присъствие на демонстрациите в подкрепа на Ердоган е било задължително.\n\n\r\nНовият кмет Имамоглу обаче забрани ползването на градските автобуси за партийни цели. Освен това той спря милионните субсидии, раздавани доскоро на близки до правителството религиозни фондации, включително на една, в чието ръководство е дъщерята на Ердоган. Позицията на кмета е, че в сегашните времена трябва да се икономисват пари, а наличните суми да се използват приоритетно за социални цели – например за ограмотяване. \n\r\nВ Истанбул живеят 250 000 души, които не изобщо не могат да четат и пишат. Имамоглу си е поставил за цел да икономиса най-малко пет милиарда турски лири (около 800 милиона евро), като 50 милиона лири ще дойдат само от прекратяването на договорите за ненужно луксозните служебни лимузини.\n\r\nИма и други новости. Междувременно заседанията на градския съвет се предават на живо, в събота и неделя метрото се движи и през нощта, за да се насърчи културният живот. При предшествениците на Имамоглу бяха закрити редица театри, исторически сгради на кинотеатри бяха пожертвани за нови строежи, актьори и писатели бяха дадено под съд. След първата си победа през март Имамоглу призова хората на изкуството да забравят своите страхове.\n\r\n\n\r\nНо държавната власт, чиито представители са и мнозинство в градския съвет, продължава да демонстрира присъствие - на площад \"Таксим\" денонощно стоят няколко водохвъргачки, предназначени да сплашат всички, дръзнали да протестират.\n\r\nСрещу новия кмет и неговите хора има и съпротива. Преди няколко дни председателката на Републиканската народна партия в Истанбул Джанан Кафтанджъоглу, която „Нойе Цюрихер Цайтунг\" смята за „архитект на успеха на Имамоглу\", бе осъдена на близо десет години затвор за няколко туита. При това някои от тях са писани преди седем години. Обвиненията срещу нея гласат: обида на президента, терористична пропаганда.\n\r\n„Това е отмъщение\", гласеше по този повод заглавието на опозиционния вестник \"Джумхуриет\". Дори един близък до правителството журналист шокирано отбеляза, че и за убийство не се налага толкова сурово наказание. \n\r\nДокато мине обжалването, Кафтанджъоглу остава на свобода, а Имамоглу казва: \"Демокрацията в Турция ще придобие нова зрялост. Ние не сме загрижени, ще бъдем свидетели на промяната\". С него в Истанбул започва ново летоброене, а може би дори и в цяла Турция, предрича \"Зюддойче Цайтунг\".\r\n \r\n   ", "date": "2019.09.11", "title": "Как кметът Имамоглу се превърна в проблем за Ердоган"}
{"url": "https://www.dnes.bg/notifikacii/2019/09/11/vlastta-opitva-da-prekrati-dogovora-za-toka-s-kontur-global.422542", "text": "Правителството даде мандат за водене на преговори с \"Контур Глобал\" за прекратяване на договора за изкупуване на електрическа енергия.\nПреговорите ще водят енергийният министър Теменужка Петкова и министърът на финансите Владислав Горанов, както и вицепремиерът Марияна Николова.\r\nДоговорът е сключен на 13-ти юни 2001 година между \"Националната електрическа компания\" ЕАД и \"Контур Глобал Марица Изток 3\" АД.\n\r\nВицепремиерът и двамата министри имат мандат за провеждане на срещи с представители на компанията, както и да направляват и осъществяват комуникацията с Главна дирекция \"Конкуренция\" на Европейската комисия във връзка с прекратяването на договора.\n                \n                \n                \r\nЕвропейската комисия е образувала производство в Главна дирекция \"Конкуренция\" на основание на подадена жалба от Комисията за енергийно и водно регулиране, в която се посочва, че договорът за изкупуване на електрическа енергия представлява несъвместима държавна помощ.", "date": "2019.09.11", "title": "Властта опитва да прекрати договора за тока с \"Контур Глобал\""}
{"url": "https://www.dnes.bg/index/2019/09/11/ubiecyt-na-hashogi-toi-e-jivotno-koeto-triabva-da-byde-pojertvano.422405", "text": "По-кърваво от филм на ужасите. По-хладнокръвно от трилър. Убийството на Джамал Хашоги потресе целия свят. Журналистът бил наречен \"животно, което трябва да бъде пожертвано“ от своите убийци, минути преди да влезе в турското посолство и никога повече да не излезе от там.\r\nСмразяващата кръвта транскрипция на разговора между Махер Абдулазиз Мутреб и д-р Салах Мохамед ал-Тубайги, който разчленява Хашоги бе публикувана днес, 11 месеца по-късно, от Daily Sabah.\r\nТя разкривайки потресаващи детайли около убийството.\r\nМутреб казва, че тялото на Хашоги трябва да бъде сложено в чувал и изхвърлено, но д-р Салах Мохамед го разубеждава. \"Прекалено тежък е, трябва да го нарежем на части“, казва той. \r\n                \n                \n                По информация на Daily Sabah Мутреб първоначално нямал намерение да убива Хашоги. Журналистът бил помолен да се върне в Саудитска арабия, като преди това изпрати съобщение на сина си, че скоро се прибира. Ала той отказал.\r\n\"Когато Джамал отказа да дойде доброволно в Рияд, разбрах, че трудно ще го принудя да го направи със сила. За това реших да го убия“, признава Мутреб.\r\nПървата част на разговора, записана от устройства на Националната служба по сигурност на Турция, се развива 12 минути преди Хашоги да пристигне в сградата.\r\n\r\n\r\nВ края на разговора Мутреб пита дали „животното, което трябва да бъде пожертвано“ е пристигнало.\r\nКогато Хашоги пристига, те го молят да отиде в малка стая на втория етаж. След като отказва, мъжете го хващат и го завличат там. Още щом вижда кърпите и инструментите журналистът знае какво ще се случи с него. Мутреб го пита дали има телефон, а след това го кара да напише съобщение на сина си.\r\n\r\n\r\n\r\n\r\n\r\n\r\nСлед още малко размяна на думи Хашоги е упоен, а убийците слагат плик на главата му. Той ги предупреждава да не държат устата му затворена.\r\n\"Имам астма. Не го правете, ще ме задушите“, са последните думи на Хашоги.\r\nСлед това се чува електрическия трион.\r\nТялото му не е намерено и до днес.", "date": "2019.09.11", "title": "Убиецът на Хашоги: Той е \"животно, което трябва да бъде пожертвано\""}
{"url": "https://www.dnes.bg/politika/2019/09/11/slavcho-atanasov-mestnite-izbori-sa-nai-vajni-za-partiite.422563", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пореден скандал в семейството на патриотите, след като Волен Сидеров поиска името \"Обединени патриоти\" да бъде заличено. Председателят на \"Атака\" и част от депутатите от политическата група бяха изключени, а други напуснаха сами. Затова Сидеров смята, че обединението вече не е валидно. Според Валери Симеонов и Красимир Каракачанов обаче основания за официален политически развод между тримата няма.\n\n\r\n\n                    \n                    \n                \n                \n                \n                \r\n\"Въпреки скандалите в \"Обединени патриоти\" управлението е стабилно. Доверието към една партия се вижда по време на избори. Всяка такава има право да формира своя собствена политика. За да успееш обаче, е необходимо да намериш баланса\", коментира в студиото на \"Денят ON AIR\" депутатът от НФСБ и кандидат за кмет на Пловдив Славчо Атанасов.\n\r\nТой отбеляза, че случващото се се дължи на евроизборите през месец май.\n\r\n\"Трите формации трябваше да се явим заедно на тези избори. Тогава безспорно щяхме да пожънем успех. За съжаление излязохме отделно и това не се случи. А поведението на депутатите от \"Атака\" беше недопустимо. Най-вече на лидера на партията Волен Сидеров\", подчерта гостът в студиото на Ганиела Ангелова.\n\r\nПред  Славчо Атанасов бе категоричен, че най-важното за една политическа сила е участието ѝ в избори. А местният вот бил най-важният в България.\n\r\n\"Навсякъде по света общините имат изключително сериозна автономия. И когато те са силни поотделно, тогава и местната власт е силна, както и цялата държава\", каза още депутатът от НФСБ.", "date": "2019.09.11", "title": "Славчо Атанасов: Местните избори са най-важни за партиите"}
{"url": "https://www.dnes.bg/obshtestvo/2019/09/11/davaite-na-decata-po-tri-zelenchuka-ednovremenno.422513", "text": "Австралийски специалисти препоръчват да предлагаме на капризните деца по три зеленчука едновременно, за да се увеличи шансът да хапнат по-голямо количество, съобщи в. \"Дейли мейл\".\r\nУчените от Австралийската организация за научни и промишлени изследвания са наблюдавали 32 деца на възраст от четири до шест години, които са консумирали по-малко от две порции зеленчуци дневно. Някои от тях получавали само розичка броколи три пъти седмично, а други - броколи, тиквичка и грах. Експериментът продължил пет седмици.\r\nСлед три месеца децата, които получавали по няколко зеленчука едновременно, удвоили консумацията си от средно 0,6 порции на 1,2 порции дневно. Тези, които нямали избор, си останали на същото количество.\r\n                    \n                    \n                \n                \n                \n                Макар и 1,2 порции дневно да е по-малко от препоръчваното количество, изследването показва, че \"стратегията за предлагане на разнообразие е по-успешна за увеличаване на консумацията\".\r\nПресните продукти са много важни за развитието на децата. Американската асоциация за сърдечно здраве препоръчва 35 процента от калориите на 4-годишните да са от зеленчуци. Британската здравна служба препоръчва и възрастните, и децата да ядат по пет порции плодове и зеленчуци дневно, но през 2017 г. само 18 процента от пет до 15-годишните са постигали това.\r\nМакар и повечето деца да се мръщят на зеленчуците, полезните здравни навици \"се усвояват, като критичен период за това е детството\", пишат учените. Постоянното излагане на някаква храна е признат метод за насърчаване на малчуганите да опитват нещо ново и да преодолеят капризите си, пише БТА.\r\n ", "date": "2019.09.11", "title": "Давайте на децата по три зеленчука едновременно"}
{"url": "https://www.dnes.bg/crime/2019/09/11/hvanaha-13-003-kontrabandni-etiketi-za-drehi-na-malko-tyrnovo.422485", "text": "Митничари задържаха  13 003 контрабандни етикети за дрехи на Митнически пункт Малко Търново. Върху 3852 броя от тях е изписано лого на световна търговска марка, съобщиха от Агенция \"Митници\".\n\r\nКонтрабандните етикети са открити в багажа на румънски гражданин, пътуващ в автобус с турска регистрация, при съвместна проверка на митнически служители от Главна дирекция \"Митническо разузнаване и разследване“, митническите служители на пункта и служители от Гранична полиция.\n\r\nАвтобусът с пътници е пристигнал на МП Малко Търново на 7 септември около 23.00 часа на трасе за входящи автобуси от Турция и е пътувал през България за Румъния. Шофьорът и пътниците са обявили, че не внасят нищо за деклариране.\r\n                    \n                    \n                \n                \n                \n                При извършената проверка в багажа на един от пътниците са открити недекларирани 3852 броя текстилни етикети с надпис \"ZARA kids\"и 9150 броя етикети с надписи за състав на дрехи и инструкции, без обозначена върху тях марка. Контрабандните общо над 13 хиляди етикета са иззети.\r\nСрещу румънския гражданин е съставен акт за установеното нарушение на Закона за митниците. В изпълнение на  Регламент (ЕС) № 608/2013 за случая ще бъде сезиран и официалния правопритежател на търговската марка.\n\r\n21 случая на недекларирани \"маркови“ стоки, нарушаващи права върху интелектуална собственост, са разкрити от  митническите служители на Митнически пункт Малко Търново от началото на годината. Задържаните стоки са предимно дрехи, парфюми, обувки- имитации на световни брандове, в последния случай и етикети.\n\r\nПрез лятото на миналата година на МП Малко Търново бяха открити контрабандно пренасяни 14 300 етикета за дрехи с логото на Световното първенство по футбол в Русия, при митническа проверка на лек автомобил със сръбска регистрация, управляван от сръбски гражданин.", "date": "2019.09.11", "title": "Хванаха 13 003 контрабандни етикети за дрехи на Малко Търново"}
{"url": "https://www.dnes.bg/health/2019/09/11/ochakva-se-pik-na-zapadnonilska-treska-u-nas.422480", "text": "Очаква се пик на случаите на западнонилска треска, предупреди проф. д-р Тодор Кантарджиев, директор на Националния център по заразни и паразитни болести. \n\n\n\r\nЗасега има 5 случая, но .\r\n\"Два пъти е по-малка вероятността да се разболеем от грип, ако използваме ваксина. Хубаво е, който има средства, да си купи някой от двата антивирусни препарата, които се продават, за 24 часа си здрав\", коментира Кантарджиев пред БНТ.\r\nПо думите му в следващите години възрастни хора над 65-годишна възраст ще бъдат ваксинирани безплатно при тяхно желание. \r\n                    \n                    \n                \n                \n                \n                \r\nВ България обикновено лекарите и сестрите не са за пример в имунизационно отношение. Процентът на ваксинираните медицински специалисти е много малък, отчете Тодор Кантарджиев.\r\nЗа ситуацията с циркулацията на.\r\n\"Началото на учебната година ще покаже дали сме се справили с разпространението на морбили в страната\", коментира Кантарджиев.", "date": "2019.09.11", "title": "Очаква се пик на западнонилска треска у нас"}
{"url": "https://www.dnes.bg/stranata/2019/09/11/1350-pyrvoklasnici-shte-prekrachat-uchilishtniia-prag-v-stara-zagora.422478", "text": "На първия учебен ден общо 1350 старозагорски деца ще прекрачат за пръв път прага на училището в Община Стара Загора. \n\r\nВ 62 паралелки в 28 общински училища ще се обучават първокласниците през учебната 2019/2020 г. Най-много са те в Пето основно училище \"Митьо Станев\", Четвърто основно училище \"Кирил Христов\", Шесто основно училище \"Свети Никола\" и Второ основно училище \"П. Р. Славейков\".\n\r\nИ тази година Община Стара Загора ще зарадва с подарък децата. Те ще получат книжка с любимото на поколения българи стихотворение на Леда Милева „Зайченцето бяло“.  Във всяка книжка има и послание от кмета на града Живко Тодоров. В него се казва: „Скъпи, първокласнико, днес ти за пръв път, смутен и развълнуван, прекрачваш прага на твоето училище…. Пътят ще е дълъг, но в него няма да си сам, защото до теб ще върви твоят учител. Пожелавам ти от сърце твоят нов път да е привлекателен и наситен с приключения, а дните в училище полезни, приятни и изпълнение с незабравими емоции!“.\n                    \n                    \n                \n                \n                \n                \r\nФутболен клуб Берое също ще се включи в празничния първи учебен ден, като по традиция ще подари красиви тетрадки на първокласниците.\n\r\nНад 14 500 са учениците, които ще се обучават в старозагорските училища тази година. В обновени сгради ще влязат учениците от Средно училище „Иван Вазов“ и Девето основно училище „Веселин Ханчев“.  През тази учебна година ще бъдат ремонтирани още две училища – Професионалната гимназия по строителство, архитектура и геодезия „Лубор Байер” и Професионалната гимназия по електротехника.\r\n ", "date": "2019.09.11", "title": "1350 първокласници ще прекрачат училищния праг в Стара Загора"}
{"url": "https://www.dnes.bg/politika/2019/09/11/ekspert-resor-inovacii-v-ek-e-shans-za-razvitie-na-stranata-ni.422461", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Иновациите и младежта\" е новият ресор, който българският еврокомисар Мария Габриел ще поеме в следващата Европейска комисия. С какво ще допринесе страната ни за развитието на иновациите в Европа?\n\r\n\"Поемайки такъв ресор, трябва да си дадем сметка, че България е на дъното по иновации в ЕС и доста назад в световния индекс. Все още у нас няма достатъчно информация и добро образование по темата. Хубавото обаче е, че се поставя фокус и получаваме шанс за развитие\", коментира в студиото на \"България сутрин\" експертът по иновации Леона Асланова.\n\r\nТя отбеляза още, че страната ни има потенциал в конкретни области от икономиката, в които имаме натрупани знания и опит, както и голям брой стартиращи компании, предлагащи различни конкурентни продукти и услуги. Такива са телекомуникациите, здравеопазването, леката промишленост. \n                    \n                    \n                \n                \n                \n                \r\n\"В момента най-голям брой стартиращи компании пробват със софтуерни продукти, тъй като е най-лесно и най-гъвкаво. В повечето случаи се изисква и малко финансиране. В този сектор България безспорно има потенциал за напредък\", допълни Леона Асланова.\n\r\nПред eкспертът заяви, че за да бъдем наистина добри, е нужно да имаме национални политики в областта, конкретни проекти, по които да се работи, както и важни за обществото теми.", "date": "2019.09.11", "title": "Експерт: Ресор \"иновации\" в ЕК е шанс за развитие на страната ни"}
{"url": "https://www.dnes.bg/politika/2019/09/11/nikolai-malinov-za-vsichki-pari-ot-rusiia-imam-dogovori.422500", "text": "Председателят на движението \"Русофили\" Николай Малинов отговори на обвиненията, които му бяха предявени, че срещу заплащане се е поставил в услуга на две руски организации в продължение на 10 г..\n\r\n\"Мога да кажа по какъв начин съм получавал пари от Русия. Например, когато бях издател на вестник \"Дума\", за публикации на \"Российская газета\" съм получавал пари и съм си плащал данъците. Няма нещо, което да не е оформено с договори и да не е минало поне три данъчни проверки\", каза пред bTV Малинов, цитиран от \"\".\n\n\n\n\"Такъв тип обвинения, каквито са ми повдигнати, за последен път са повдигани през 1978 г. Задържаха ме, взеха всичко, но това им е работата. Те дойдоха в седем часа в понеделник. Повече съм притеснен обаче за моите съратници и другари, защото сме голям екип. Притеснен съм за децата си, за съпругата си. Не искам никого да обвинявам\", каза Малинов и допълни, че в ареста полицията се държала добре и любезно.\n                    \n                    \n                \n                \n                \n                \r\n\"Спокоен съм, защото съм дълбоко убеден, дори и някъде да греша, че се занимавам с това, следвайки своята кауза и убеждения и затова напуснах БСП. Едно от обвиненията е, че съм имал планове да правя партия, но не знам намеренията да са подсъдни. Защитавам определени каузи и те не са тайни или чужди. Това, че съм следил сделките на Цветан Василев - ами да така е. За намерения ли ме преследват? Че искам да направя медиен или партиен проект?, попита Николай Малинов. \n\r\n\"Следвайки своята кауза и убеждения, аз напуснах БСП. Едно от обвиненията е защо съм имал намерение да правя партия. Аз не знам да имаш намерение да е подсъдно. Защо съм имал намерение да направя комплект от телевизии – идеята ми беше политематична и детска телевизия – аз се занимавам с телевизия от 20 г.\", посочи бившият политик.\n\r\nТой призна, че искат промяна във външната политика на България, но това не било подсъдно.\n\r\n\"Съдят те по делата, нека някой да докаже, ако има такива дела. Аз мога да искам да си направя вятърни мелници, за да издържам дейността си. Ако имах притеснения, щях да ги държа в тайна тези документи. Моята дейност винаги е била публична и тези неща са се знаели\", допълни председателят на \"Русофили\".\n\r\nМалинов бе категоричен, че квалификацията \"шпионин\" е обидна за него в личен план.\n\r\n\"Ако не харесвах България щях да отида да работя някъде другаде. Януари месец имах предложение за 15 хил. евро заплата да ръководя международна организация, но аз отказах, защото за мен каузата България и русофилството са по-силни. Аз пари не съм получавал, това, че мои партньорски фирми са получавали и как са ги връщали не е моя работа. Запознах Цветан Василев с Малофеев, за да не остане на улицата. Той мислеше, че има и заплахи за дъщеря му. Чувствам се омерзен и излъган от поведението на Василев, защото заради него не можахме да довършим редица проекти. Тези неща ги пише по вестниците, те са публично известни\", допълни Малинов.\n\r\n ", "date": "2019.09.11", "title": "Николай Малинов: За всички пари от Русия имам договори!"}
{"url": "https://www.dnes.bg/football/2019/09/11/kristiano-ronaldo-schupi-novi-rekordi.422492", "text": "Петкратният носител на Златната топка Кристиано Роналдо подобри пореден рекорд в кариерата си. Той наниза четири гола за Португалия при снощната победа с 5:1 над Литва.\r\nПо този начин асът на италианския хегемон Ювентус вече е най-добрият реализатор в историята на евроквалификациите. Той има изумителните 25 попадения и задмина ирландеца Роби Кийн (23).\r\n \r\nОсвен това Роналдо изигра мач №160 за европейския първенец, в които се е разписвал 93 пъти. Така той се превърна в първия футболист от Стария континент, който минава кота 90.\r\n \r\n34-годишната звезда е и на 16 гола от световното постижение, което се държи от иранеца Али Даеи, който приключи кариерата за родината си с внушителните 109 точни изстрела. Отделно Роналдо има и 8 хеттрика за Португалия и общо 54 на национално и клубно ниво. \r\n \r\n", "date": "2019.09.11", "title": "Кристиано Роналдо счупи нови рекорди "}
{"url": "https://www.dnes.bg/notifikacii/2019/09/11/ukrainec-i-rusnak-se-udaviha-v-obzor-i-v-pomorie.422499", "text": "Още двама души станаха жертва на мъртвото вълнение – удавиха се украинец и руснак, които са били на почивка в Обзор и Поморие, съобщиха от МВР.\r\n\r\nИнциденти са се случили на 10 септември. Около 11 ч. на плажа в Обзор се е удавил 53-годишен украински турист. \r\n\r\nЧетири часа по-късно на плаж \"Пясъчна коса\" в Поморие мъртвото вълнение е завлякло руснак на 72 г.\r\n\r\nТелата на удавниците са откарани за аутопсия в катедра \"Съдебна медицина\" към УМБАЛ Бургас.\r\n\r\nТова са поредните жертви на мъртвото вълнение по Южното Черноморие, което не стихва и през септември. Спасители признават, че това лято е било едно от най-трудните, с най-много удавници.", "date": "2019.09.11", "title": "Украинец и руснак се удавиха в Обзор и в Поморие"}
{"url": "https://www.dnes.bg/politika/2019/09/11/i-malofeev-s-10-godishna-zabrana-za-vlizane-u-nas.422501", "text": "Руският бизнесмен Константин Малофеев има наложена от днес забрана за влизане в България за 10 г. Това съобщи главният прокурор Сотир Цацаров пред депутатите. Той бе извикан, след като по-рано днес по шпионския скандал около лидера на движение \"Русофили\" Николай Малинов в парламента докладваха и вътрешният министър Младен Маринов, и шефът на ДАНС Димитър Георгиев.\n\n\n\r\nЦацаров бе категоричен, че акцията не е политическа, нито е атака срещу движение \"Русофили\".\r\n\"Обвиняемият е председател, но следва да носи отговорност за личните си действия, независимо че движението е било използвано от него\", обясни Цацаров.\n                    \n                    \n                \n                \n                \n                \r\n\"Не е разделение на обществото на русофили и русофоби. Става дума не за това на чии чужди интереси служиш, а за това, че увреждаш българските интереси\", допълни той.\n\r\nБе направено искане да се представят неоспорими факти. При цялото ми уважение към автора на искането, неоспорими факти се представят пред съда, коментира Цацаров искането на президента Румен Радев.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.09.11", "title": "И Малофеев с 10-годишна забрана за влизане у нас"}
{"url": "https://www.dnes.bg/rusia/2019/09/11/putin-predupredil-bush-za-teroristichnite-ataki-na-11-septemvri.422472", "text": "Президентът на Русия Владимир Путин се е обадил по телефона на американския президент Джордж Буш-младши два дни преди терористичните актове на 11 септември 2001 г., за да го предупреди за заплахата. Това разказва в новата си книга американският политолог и дипломат, вицепрезидент на вашингтонския Център за националните интереси Джордж Биби. Той е бил главен анализатор на ЦРУ за Русия, бил е и съветник на вицепрезидента на САЩ Ричард Чейни за Русия, Евразия и въпросите на разузнаването. \n\r\n„Два дни преди атаките Путин се обади на президента Буш, за да го предупреди, че руското разузнаване е констатирало признаци на задаваща се терористична кампания, „нещо отдавна готвено“ и идващо от Афганистан. - пише Биби. - След това, на самия ден 11 септември 2001 г., Путин първи от чуждестранните лидери се обади в Белия дом, за да изрази съчувствие и подкрепа“. \n                    \n                    \n                \n                \n                \n                \r\n\n\r\nНа 10 септември 2001 година на сайта на Кремъл беше публикувана информация за контакт по телефона между Путин и Буш, но беше посочено, че той се е състоял по инициатива на американската страна, пише ТАСС. Съгласно съобщението лидерите са обсъдили подготовката за предстоящата им лична среща в рамките на срещата на върха на Азиатско-тихоокеанското сътрудничество в Шанхай. „Беше изразена удовлетвореност от динамиката на развитието на двустранните отношения, както и интензивността на осъществяваните на различни равнища контакти във военно-политическата, икономическата и други сфери на сътрудничество“, се казваше в текста.\n\n\r\nСледващият разговор между двамата президенти се състои непосредствено след събитията от 11 септември: Путин се обажда на Буш с думи за подкрепа. В същия ден той изпраща телеграма до президента на САЩ със съболезнования и думи на солидарност и прави телевизионно обръщение по повод на терористичните актове. \n\r\nОще един телефонен разговор между руския и американския лидер на същата тема се провежда на 12 септември. \n\r\n\n\r\nВ деня на терористичните актове Буш пътува из страната и не се връща в столицата веднага. След трагедията в САЩ бурно се обсъжда въпросът за това с каква информация за терористични заплахи са разполагали властите в страната предварително и защо не са били предприети достатъчно мерки за обезпечаване на сигурността. \n\r\nМного по-късно – през 2011 г. бившият държавен секретар Кондолиза Райс разказа в мемоарите си, че още на руско-американската среща на висше равнище в Любляна през юни 2001 г. - три месеца преди септемврийските събития, Путин е предупреждавал Буш за опасността, идваща от бунтовниците от международната терористична организация „Ал Кайда“. По думите на Кондолиза Райс руският лидер е казал тогава, че е само „въпрос на време колко скоро това ще доведе до някаква голяма беда“.\n\r\nРайс признава, че „Путин беше прав“, но американците тогава не са придали дължимото значение на неговите думи, като са ги приписали на „горчивата утайка, останала у руснаците“ от войната през 80-те години на 20 век в Афганистан. \n\r\nКнигата на Джордж Биби „Руският капан: Как нашата война в сянка с Русия може да доведе до ядрена катастрофа“ излезе от печат в САЩ на 3 септември, пише ТАСС. \r\n ", "date": "2019.09.11", "title": "Путин предупредил Буш за терористичните атаки на 11 септември"}
{"url": "https://www.dnes.bg/obshtestvo/2019/09/11/vlastite-nastoiavat-e-trotinetki-samo-s-knijka-za-motoped.422489", "text": "Заради растящия брой на инцидентите с електрически тротинетки, властите настояха за промяна – забрана за използване на превозните средства без книжка за мотопед. \n\n\r\nПредложението е водачите на тротинетките и да не се допуска да карат с повече от 25 километра в час.\r\nХората, които използват тротинетки, настояват да не бъдат глобявани, докато не се изяснят всички правила и как ще се налагат санкции.\r\nА иначе Планира се да бъде под формата на фиш, който не може да се обжалва в съда, съобщи .\r\nДо края на годината се очаква регламентът за придвижване с електрически тротинетки да влезе в сила.", "date": "2019.09.11", "title": "Властите настояват: Е-тротинетки само с книжка за мотопед"}
{"url": "https://www.dnes.bg/politika/2019/09/11/marinov-v-ns-za-shpionskiia-skandal-zadyrjani-sa-8-dushi.422483", "text": "Осем лица са задържани за 24 часа по шпионския скандал. Това каза министърът на вътрешните работи Младен Маринов по време на изслушването си за шпионския скандал, предаде \"Фокус\".\r\n\"В МВР на 9 септември 2019 г. е постъпило постановление от Специализираната прокуратура за оказване в рамките на компетентността на МВР съдействие при провеждане на действие по разследване от служители на СДВР по досъдебно производство\", обясни Маринов.\n\r\nМинистърът посочи още, че в изпълнение на същото служетилите на СДВР са оказали такова съдействие на Специализираната прокуратура, като са проведени различни по вид действия по разследването, огледи, претърсвания, изземвания, лични обиски и други действия по разследването на територията на Перник, София и Брезник.\n\n\n\n\n                    \n                    \n                \n                \n                \n                \r\nВ резултат на тези действия със заповед за задържане съгласно Закона за МВР до 24 часа са задаръжани 8 лица, които са предадени на следствените органи в рамките на изпълнение на постановлението. В рамките на срока на задържането въпросните лица са конвоирани до сградата на следствения отдел на Специализираната прокуратура, където са предоставени на следовател за продължаване на процесуалните действия с тях. По отношение на конкретика по разследването, за съжаление не мога да дам повече информация\", допълни още министърът.\n\r\nПри разследването на ДАНС е разкрито, че Николай Малинов е изготвил докладна записка на руски език относно необходимостта от геополитическата преориентация на България и известният за всички проект \"България\". \n\r\n\"В същата се предлага да бъдат провеждани редица мероприятия, свързани с определени действия в сферата на вътрешнополитически живот, които да доведат до такава промяна в ориентацията на страната\", обясни пред депутатите председателят на Държавна агенция \"Национална сигурност\" Димитър Георгиев.\n\r\nТой обясни, че разследването на ДАНС е било възложено от прокуратурата. Разкрита е схема, която е свързана с пране на пари. \n\r\n\"При проведените мероприятия е придобита информация, че тази схема се използва за трансфер на финансови средства от руски гражданин, който е ръководител на чужда организация \"Двуглав Орел\", с интереси в различни области, с интереси в обществения и политически живот на страната. Според данните, с които разполагаме чрез изградената схема, се финансират мероприятия, които пряко засягат националната сигурност на страната\", допълни още Димитър Георгиев. \n\r\nТой посочи, че двете организации публично са декларирали, че водят хибридна война срещу Запада.", "date": "2019.09.11", "title": "Маринов в НС за шпионския скандал: Задържани са 8 души"}
{"url": "https://www.dnes.bg/health/2019/09/11/v-pleven-lekuvat-s-aparat-baziran-na-nova-razrabotka-na-nasa.422468", "text": "В Плевен работи първият в България Anti-Gravity апарат за рехабилитация и тренировки, базиран на разработка на технология от НАСА за диференциално налягане на въздуха. Това съобщи д-р Елиза Георгиева - управител на МБАЛ \"Свети Панталеймон\" в Плевен.\r\nТехнологията Anti-Gravity дава възможност на хората да се движат по нов начин, опровергавайки ефектите на гравитацията - засилва свободата на движение и предефинира възможностите при рехабилитация и тренировки, поясни д-р Георгиева.\r\nВ света има около 4000 AlterG апарата, които помагат на много хора за безопасно и последователно постигане на по-добри резултати в рехабилитационния и тренировъчен процес, уточни управителят на плевенската болница \"Свети Панталеймон\". Тя допълни, че новият надежден апарат е единствен в България, съобщава БТА.\r\n\r\n ", "date": "2019.09.11", "title": "В Плевен лекуват с апарат, базиран на нова разработка на НАСА"}
{"url": "https://www.dnes.bg/index/2019/09/11/pisane-zadachi-tekst-bel-matematika-osnovite-sa-v-malkite-klasove.422263", "text": "За да бъде едно дете успешно в началния курс, трябва да има работа в училище, работа у дома - с помощ на родител, и самостоятелна работа от страна на ученика. За съжаление тези 3 неща днес са нарушени.\r\nАко  родителите чакат децата им да се образоват само в училище, няма  да се  получат очакваните резултати.\r\nДори в средния курс децата все още имат нужда от помощта на родителите - до 8 клас родителят трябва да е плътно до детето си, обяснява пред \r\nВ горния курс –  от 9  клас нагоре, децата вече са големи, изградени в много отношения и  родителят може да остави детето само да се доизгражда.\r\nИ тъй като знанията по БЕЛ и математика са основа за образованието на всяко дете, а фундаментът се гради именно през първите четири класа, Стефка Иванова даде практични съвети за обучението по двата предмета при най-малките.\r\n                \n                \n                По думите й часовете по български език в 1 клас не стигат – 2 часа са предвидени за всяко нова буква и 1 час упражнение. \"Аз не познавам дете, което за 3 часа по 35 минути може да се научи да пише правилно буквата. Разчитаме на задължителната занималня и родителите. Така се получава един затворен кръг, когато казваме децата са неграмотни. Не! Те не са неграмотни и те не са виновни. Ние сме виновни, защото ги поставяме в такива обстоятелства\", обяснява преподавателят.\r\n\r\nАко детето все още не може да пише, правилно да си движи ръчичката –  има програма в интернет, която е създадена за най-малките. В нея децата могат да изписват  буквите, които са дадени с пунктир – те трябва да повтарят, а след това  сами да я изпишат. В нея може да се създаде ръкописен текст – да  повтори дума, на следващите редове да я пише самостоятелно – тоест  ръката се учи чисто механично  да усвоява ръкописната техника.\r\nНакрая може да създаде текст, които първо те повтарят, а след  това преписват. На децата им е много трудно да преписват, обяснява преподавателят.\r\nКогато учениците пишат под диктовка им е по-лесно. Когато  учителят диктува, той произнася ясно думата, отчетливо, така се чуват всички  звукове. Но когато учениците трябва да я препишат – те все още нямат  усъвършенствана техника на очите, ръката, четене на думата. Затова  допускат повече грешки при преписване, отколкото при диктовка. \r\nМоже да се прави по всяко  време – при пътуване, вкъщи, когато са на разходка. Примерно на еди коя  си дума – измисли синоними или антоними. Това е лексиката, която липсва  при децата, а в горния курс процесът се задълбочава.\r\nИ още един съвет: \r\n\"В 1 клас накарах децата да си направят читателски дневник. Да  започват с датата, да напишат колко страници са прочели, да напишат  името на книгата, автора. В 3-4 изречения да опишат за какво се  разказва, да си напишат кой е главният герой, второстепенният и след  това да препишат 5 изречения от книгата – пасаж, който им е харесал\",  обяснява още тя.\r\n Доказано е, че когато човек  пише, той развива не само моторната техника, а и много връзки в  паметта, въображението. Децата трябва да бъдат научени да говорят, да  мислят, да се аргументират, да се изразяват и да разбират това, което  четат.\r\nНе е задължително да прочетат всичко или всичко да им се преподава –  те сами ще си го намерят, ако учителят ги е научил как да го правят.\r\n защото  детето все още няма нужния запас от лексика – думи, които да използва.  Има и много добри помагала за децата, които ползваме ние учителите, но  могат да се ползват и от родителите.\r\n\r\n Повечето деца все още не могат да четат бързо и ясно. Те се бавят, докато прочетат текста, а стигнат ли до края, вече са загубили началото. Те не са свикнали да работят с текст, да го осмислят и да разберат напълно какво трябва да се направи.\r\nКогато чете учител или родител, всичко е наред и задачите се решават много бързо - от 98% от класа. Но в момента, в който те трябва да четат, настъпва голямото объркване.\r\nИванова припоръчва на родителите да работят и вкъщи с допълнителни сборници по математика с текстови задачи.\r\nПо нейни думи Например, децата трябва да се научат кой знак използват, когато в задачата има \"повече“ - събиране, а при \"по-малко“ - изваждане.\r\nАко не са усвоили тези термини, в края на 4 клас те много трудно се справят с текстовите задачи. А в теста след 7 клас имат 3-4 текстови задачи, които носят най-много точки. Но \r\nИма задачи с обратна релация – на децата трябва да им се обясни, че когато в изречението има сравнение - \"които са с еди колко си повече/по-малко от другите\" означава, че ученикът трябва да обърне действието.\r\nАко има \"пъти по-малко“ – ще се използва делене, а ако има \"пъти повече“ – умножение. Това е въпрос на техника – поне в началото, малко по-късно те ще започнат да го разбират, обяснява учителят.\r\nЗа да е по-лесна организацията на работата в първи клас, тя съветва  родителите да подвържат учебниците и тетрадките в първи клас с различни  цветове или да им сложат различни лепенки. Детето, което в началото все  още не може да чете, бързо ще се ориентира какво да извади за новия час.", "date": "2019.09.11", "title": "Писане, задачи, текст... БЕЛ, математика - основите са в малките класове"}
{"url": "https://www.dnes.bg/stranata/2019/09/11/lokomotiv-otnese-velosipedistka-minala-pri-spusnati-barieri.422498", "text": "Локомотив блъсна велосипедистка в Пловдив, съобщиха от полицията.\r\nСигнал за инцидента е получен на 10 септември. 22-годишната велосипедистка е  през жп прелез на бул. \"Пещерско шосе\" и била блъсната от преминаващ локомотив.\r\n.\r\nТя и 57-годишният машинист са тествани с дрегер, резултатите са отрицателни.", "date": "2019.09.11", "title": "Локомотив отнесе велосипедистка, минала при спуснати бариери"}
{"url": "https://www.dnes.bg/obshtestvo/2019/09/11/za-22-septemvri-bdj-s-praznichno-pytuvane-s-paren-lokomotiv.422512", "text": "БДЖ организира още едно празнично атракционно пътуване за всички свои клиенти, поради големия интерес към ретро подвижния състав, съобщиха от железницата. \n\r\nПо повод Деня на Независимостта на България - 22-ри септември - по маршрута София-Черепиш-София специалното пътуване ще се осъществи с парния локомотив 01.23, а композицията ще е в състав от шест вагона.\n\r\nАтракционният влак ще отпътува от Централна гара София в 09:10 ч. По време на престоя си туристите могат да посетят Черепишкия манастир \"Успение Богородично\", както и да разгледат музейната част в комплекса. В обратното направление композицията с ретро локомотива ще потегли от гара Черепиш в 14:15 ч.\n\r\nЦената на билета за влака с парния локомотив № 01.23 между София и Черепиш ще бъде 29.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст. \n                    \n                    \n                \n                \n                \n                \r\nПродажбата за пътуване с атракционните влакове стартира от днес (11-и септември). Билети могат да бъдат закупени от билетните каси и железопътните бюра във всички гари в страната.\n\r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. \n\r\nПо случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака \"Ориент експрес\" при преминаването му през България.\n\r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2019.09.11", "title": "За 22 септември: БДЖ с празнично пътуване с парен локомотив"}
{"url": "https://www.dnes.bg/obshtestvo/2019/09/11/shte-ima-glavna-direkciia-za-specoperacii-i-borba-s-terorizma.422503", "text": "Създаване на Главна дирекция \"Жандармерия, специални операции и борба  с тероризма\" се предвижда с промени в Закона за МВР, одобрени от  правителството.\r\nВ структурата й се включват дирекция  \"Жандармерия\" към Главна дирекция \"Национална полиция\" и  Специализираният отряд за борба с тероризма.\r\nЦелта е  повишаване на ефективността на дейностите по предотвратяване и пресичане  на терористични действия, освобождаване на заложници, задържане и/или  обезвреждане на особено опасни престъпници или престъпни групи и др.\r\nСред предложените промени е преобразуване на Научноизследователския институт по криминалистика в Национален институт по криминалистика. Служебните отношения на експертите, осъществяващи основните дейности в института, се уреждат по Закона за Министерството на вътрешните работи, а не както е досега за част от тях - по Закона за държавния служител.\r\n                    \n                    \n                \n                \n                \n                Аналогична промяна в правоотношенията се предвижда и за служителите от Института по психология, които също ще изпълняват служебните си задължения при условията на първа категория труд.\n\r\nДруго предложение е преобразуване на правоотношенията на служителите от дирекция \"Инспекторат\" в такива по Закона за държавния служител, при условията на трета категория на труд.\r\nЦелта е прилагането на подход, аналогичен на възприетия за други структури.\r\n ", "date": "2019.09.11", "title": "Ще има Главна дирекция за спецоперации и борба с тероризма"}
{"url": "https://www.dnes.bg/politika/2019/09/11/borisov-iska-po-byrzo-da-se-postroi-gazovata-vryzka-s-gyrciia.422515", "text": "С Гърция сме стратегически партньори, заяви премиерът Бойко Борисов на среща с министъра на външните работи на Гърция Николаос Дендиас.\r\nЧетиристранният формат на разговори  между България, Гърция, Румъния и Сърбия работи много добре, особено в реализирането на инфраструктурните проекти, каза Борисов, цитиран от правителствената пресслужба.\n\r\nПо време на разговора премиерът изтъкна важността на това да се ускори реализацията на газовия интерконектор между България и Гърция, който е приоритетен за страната ни.\r\n\"Това е важно за диверсификацията. Вече осигурихме напълно финансирането на интерконектора България-Гърция. Капацитетът е от 3 до 5 млрд. кубически метра газ\", посочи още министър-председателят.\r\n                    \n                    \n                \n                \n                \n                В рамките на срещата беше декларирано желанието на България и Гърция да продължат реализирането и на други инфраструктурни и енергийни проекти, които ще бъдат в интерес и на двете държави.\r\nНа срещата беше акцентирано и върху големия потенциал в сферата на туризма, който двете страни развиват през последните години, като премиерът Борисов подчерта значението на автомагистрала \"Струма\" за свързаността с южната ни съседка.\n\r\nПремиерът Бойко Борисов и гръцкият министър Николаос Дендиас бяха единодушни, че между България и Гърция съществуват отлични двустранни отношения, които ще продължат да бъдат насърчавани във всички сфери от взаимен интерес.\r\nПо време на срещата беше посочено, че икономическото сътрудничество остава приоритет в двустранното партньорство и двете страни подкрепят всяка инициатива, която би допринесла за активизиране на търговско-икономическите връзки.", "date": "2019.09.11", "title": "Борисов иска по-бързо да се построи газовата връзка с Гърция"}
{"url": "https://www.dnes.bg/notifikacii/2019/09/11/modelkata-sydila-neimar-e-obvinena-v-kleveta-i-iznudvane.422494", "text": "Хората са казали, че каквото повикало, такова се обадило. Бразилският модел, който се опита да обвини Неймар в изнасилване, без да има доказателства за това, вече е подсъдима за измама и изнудване.\r\nПреди около три месеца Нажия Триндаде да Соуза пусна жалба срещу футболиста в полицията в Сао Пауло. Тя твърдеше, че е изнасилена в хотелска стая в Париж. През август обаче обвиненията срещу Неймар паднаха заради липса на доказателства. \r\nНажия казваше, че има записи, чатове и снимки, които така и не представи пред съда по ред причини.\r\nВъв вторник стана ясно, че Нажия е с обвинения за измама, клеветничество  и изнудване по случая с Неймар, повдигнати от властите в Сао Пауло.\r\n                \n                \n                Нейният бивш приятел Стивенс Алвеш пък е обвинен за разспространение на материали с еротично съдържание.\n\r\nНеймар винаги яростно отричаше обвиненията, че е изнасилил Наджила Триндаде, като за целта използва видео на което тя го рита и дърпа в хотелската стая.\n\r\nСлучаят усложни и без това бурната година за 27-годишната бразилска звезда, която през този сезон още не е играл за ПСЖ заради контузия и желанието си да се завърне в Барселона.", "date": "2019.09.11", "title": "Моделката, съдила Неймар, е обвинена в клевета и изнудване "}
{"url": "https://www.dnes.bg/stranata/2019/09/11/otkriha-trup-na-egipetski-moriak-na-pristanishte-burgas.422516", "text": "Трупът на 41-годишен египетски моряк бе открит на пристанище Бургас, съобщават от \"\". \r\nТялото е намерено  до работилница на територията на порт БМФ, терминал \"Изток\" около 21 часа снощи.\r\nПо първоначални данни, няма следи от насилие. Трупът е откаран  за аутопсия в УМБАЛ Бургас, която да установи причината за смъртта на моряка.\r\n \r\n ", "date": "2019.09.11", "title": "Откриха труп на египетски моряк на пристанище Бургас "}
{"url": "https://www.dnes.bg/balkani/2019/09/11/zemetresenie-razliulia-vrancha-tazi-sutrin.422445", "text": " бе регистрирано днес в 8:30 ч. в румънския сеизмичен район Вранча, съобщи Националният институт по геофизика.\r\n Най-близките градове до епицентъра са Нехою (46 км), Ковасна (48 км), Сланик-Молдова (51 км), Одобещ (52 км) и Онещ (54 км), уточни институтът, цитиран от БТА.\r\nНай-силното земетресение във Вранча през септември бе регистрирано на 3 септември с магнитуд 4,5.", "date": "2019.09.11", "title": "Земетресение разлюля Вранча тази сутрин"}
{"url": "https://www.dnes.bg/rusia/2019/09/11/agentyt-na-cru-smolenkov-napusna-doma-si-v-sasht.422448", "text": "Семейството на предполагаемия секретен информатор на САЩ Олег Смоленков бързо напусна дома си в Стафорд, щата Вирджиния, след като медиите разкриха адреса им. Журналист от американска медия причаквал в колата те да се приберат, разкри един от съседите.\n\r\n\"След като видяха представителя на медията, двойката влезе в дома си и след минута заминаха в неизвестна посока с колите си\", разказа Грег Тали.\n\nМъжът допълва, че разбрал кой може да му бъде съсед от друг журналист, работещ за Daily Beast.\n\r\nCNN пуснаха новината за агента, който САЩ измъква от Русия, тъй като властите се страхуват, че той може да бъде разкрит. Почти нищо не се знае за него – не е потвърдено дори дали става дума за мъж или жена.\r\nСпоред информацията става дума за агента, който е разкрил, че Путин има намерение да се намеси в изборите в САЩ през 2016 година. Твърди се, че той е снимал тайни документи на бюрото на Путин и ги е пращал на своите шефове в Америка.\n                    \n                    \n                \n                \n                \n                \r\nПо-късно \"Комерсант\", позовавайки се на източник в правителствените агенции на САЩ, заяви, че именно Олег Смоленков е работил в президентската администрация през различни години. \n\r\nВчера руското правителство призна, че Смоленков е работил за тях и обясни, че той е бил уволнен 2016 или 2017 година. Говорителят Дмитрий Песков обясни, че мъжът не е имал директен достъп до президента Владимир Путин, но отказа да потвърди, че той е бил шпионин.", "date": "2019.09.11", "title": "Агентът на ЦРУ Смоленков напусна дома си в САЩ"}
{"url": "https://www.dnes.bg/stranata/2019/09/11/bivsh-voenen-imot-v-haskovo-na-pyt-da-ruhne.422442", "text": "\n\r\nСтената на бившия военен имот на ул.\"Булаир\" в Хасково е на път да рухне, видя репортер на Булфото. \n\nОпасната стена се намира точно срещу сградата на ОДЗ \"Весели Очички\", където всеки ден десетки родители водят децата си. За да се предотвратят инциденти, от общината са оградили с предпазна лента опасния обект. \r\n\r\nПоставени са и табели \"Заобиколи!\". \r\n\r\nDnes.bg припомня, че през април ограда на друг военен обект в града се срути и уби човек.\r\n\r\nТогава Министерството на отбраната събори останалата част от рушащата се ограда. Дни след трагичния инцидент община Хасково също събори част от опасна ограда на бившото военно поделение на ул. \"Булаир\". \r\n\r\nПред рухване са и бившите военни поделения по бул. \"Васил Левски\".", "date": "2019.09.11", "title": "Бивш военен имот в Хасково на път да рухне"}
{"url": "https://www.dnes.bg/stranata/2019/09/11/myj-v-koma-sled-kokteil-ot-narkotici.422451", "text": "39-годишен мъж е в болница в Добрич в тежко състояние след употреба на наркотици, съобщават от Областната дирекция на МВР.\r\n\r\nНа 10 септември около 12:40 часа е получено съобщение от служител на медицински център в к.к. Албена за пострадал мъж на 39 години, вследствие на прекомерна употреба на наркотични вещества. \r\n\r\nСъщия е транспортиран в МБАЛ Добрич в кома и с опасност за живота. \r\n\r\nПри последвалите полицейски претърсвания в хотелската стая, в която е настанен, са открити 2 броя угарки от ръчно свити цигари, реагиращи на канабис, спринцовки със веществото хероин и три броя таблетки лекарствени продукти. \r\n\r\nПо случая е образувано досъдебно производство.", "date": "2019.09.11", "title": "Мъж в кома след коктейл от наркотици"}
{"url": "https://www.dnes.bg/eu/2019/09/11/didie-reinders-shte-nadzirava-zakonnostta-v-es.422457", "text": "Белгийският политик Дидие Рейндерс бе предложен от новоизбрания председател на Европейската комисия Урсула фон дер Лайен за еврокомисар по правосъдието. От него ще се очаква да представя годишните доклади за състоянието на върховенството на закона в ЕС.\n\r\nЦялата кариера на Рейндерс, роден и завършил право в Лиеж, преминава в служба на държавата още от студентската скамейка. В Белгия той е известен с това, че често получава трудни задачи по чувствителни въпроси. Последната от тях все още не е завършена - Рейндерс е част от преговорния екип, назначен от крал Филип за съставянето на следващото белгийско федерално правителство след изборите от края на май.\n\r\nВ телевизионно интервю снощи Рейндерс бе оптимист, че в късната есен Белгия ще има ново правителство, а това означава, че едва ли ще бъде подобрен световният рекорд, при който белгийските политици спориха 541 дни при определянето на федералната власт през 2010-2011 година, пише БТА.\n\n\n\r\n                    \n                    \n                \n                \n                \n                По-рано тази година Рейндерс, вицепремиер и министър на външните работи и отбраната, бе сред двамата съперници за председателското място в Съвета на Европа. След като не спечели това състезание, той бе посочен от служебния премиер Шарл Мишел, бъдещ председател на Европейския съвет, да бъде белгийският представител в следващата ЕК.\n\r\nДосега Рейндерс е бил също министър по европейските въпроси, както и на финансите, застраховането, хазарта, институционалните реформи. В автобиографията му е посочено също и че е бил адвокат, както и началник на кабинета на вицепремиера и министър на правосъдието в началото на своята дългогодишна кариера.\n\r\nВ писмото, в което му възлага бъдещите задачи, Фон дер Лайен отбелязва, че от Рейндерс се очаква да ръководи съставянето на общ за ЕС механизъм за наблюдение на спазването на върховенството на закона. Това е въпрос, който засяга всички ни, пише бъдещият председател на ЕК. Фон дер Лайен добавя, че ще очаква годишни доклади за състоянието на законността в ЕС.\n\r\nПо нейните думи се предвижда да бъдат полагани усилия и да бъде предлагана помощ на държавите с предизвикателства пред върховенството на закона, за да бъдат недостатъците преодолени рано. Като последен изход Фон дер Лайен предвижда \"съразмерен и разубеждаващ\" отговор от страна на комисията в случаите на нарушения.\n\r\nНовоизбраният председател на ЕК настоява за по-добро приложение на решенията на Съда на ЕС. Тя възлага на Рейндерс задачата европейските граждани да бъдат по-добре запознати с въпроса за върховенството на правото.\n\r\nВ писмото се допълва, че Рейндерс ще отговаря също за защитата на потребителите, за електронното свързване на европейските съдебни системи, за подобряването на обмена на данни за терористи, за обособяването на европейската прокуратура.\n\r\nНеговите правомощия ще включват още защитата на данните онлайн, на правата на европейските граждани, развитието на изкуствения разум, правилата за работата на дружествата. Рейндерс ще работи под надзора на зам.-председателя по ценностите и прозрачността Вера Йоурова. \r\n ", "date": "2019.09.11", "title": "Дидие Рейндерс ще надзирава законността в ЕС"}
{"url": "https://www.dnes.bg/politika/2019/09/11/sled-otteglianeto-ot-op-iavor-notev-veche-ne-e-zam-shef-na-parlamenta.422449", "text": "Явор Нотев е освободен като заместник-председател на парламента след неговото напускане на ПГ \"Обединени патриоти\", обяви председателят на Народното събрание Цвета Караянчева. \n\n\n\r\nНа същото основание е освободена Маргарита Николова като заместник-председател на парламентарната комисия по икономическа политика и туризъм, Николай Александров като заместник-председател на комисията по бюджет и финанси и Станислав Станилов като заместник-председател на комисията по културата и медиите. \n\r\nКакто е известно, миналата седмица четиримата депутати от \"Атака\" подадоха заявления за напускане на ПГ \"Обединени патриоти\" след изключването от нея на лидера на \"Атака\" Волен Сидеров, на Десислав Чуколов и Павел Шопов. Така те станаха независими депутати.\n                    \n                    \n                \n                \n                \n                \r\nВ началото на днешното заседание Анастас Попдимитров положи клетва като депутат от \"БСП за България\" от Врачански изборен район. Той заема мястото на Иван Генов, чиито пълномощия бяха предсрочно прекратени заради подадена от него оставка.", "date": "2019.09.11", "title": "След оттеглянето от ОП: Явор Нотев вече не е зам.-шеф на парламента"}
{"url": "https://www.dnes.bg/sofia/2019/09/11/dvama-zadyrjani-za-ubiistvoto-na-43-godishen-v-sofiia.422452", "text": "Двама души бяха задържани за жестокото убийство на 43-годишния Десислав Петров в София. .\n\n\r\nТялото му било намерено от дете, което разхождало семейното куче в столична градинка. Бързо било изяснено, че строителят е пил предната вечер. Разбрало се кои са били и другарите му по чашка.\r\nДвама от тях бяха задържани за разпит миналата седмица. Оказало се, че са невинни. Те обаче издали побойниците, които пребили до смърт с дървени пръти Петров, предаде.\r\n\r\nНаложи се и един от мъжете да бъде обявен освен за общодържавно и за международно издирване. Двамата са задържани за 72 часа. Те са обвинени в убийство по особено жесток начин. ", "date": "2019.09.11", "title": "Двама задържани за убийството на 43-годишен в София"}
{"url": "https://www.dnes.bg/eu/2019/09/11/inovacii-i-mladej-povishenie-ili-ponijenie-s-noviia-sektor.422444", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В новата еврокомисия Мария Габриел получи ресор \"Иновации и младеж\". Според някои анализатори за разлика от останалите еврокомисари, българката получава не повишение, а понижение с новия си ресор.\n\r\n\"Имаме третия най-голям ресор. Изключително сериозен ресор, обединяващ два от предишните и от тази гледна точка не може да се говори изобщо за понижение. Това е огромна отговорност и съм сигурен, че Мария Габриел ще се справи\", коментира евродепутатът от ГЕРБ Андрей Новаков за \"България сутрин\".\n\n\n\n\r\nПо думите на евродепутата от БСП Иво Христов, ако някой е приел сериозно аргумента, че ресорът е голям, защото в него има много пари, това не е така, тъй като тези пари се разпределят по определени правила. До България едва ли ще стигнат тези средства, съмнява се той.\n                    \n                    \n                \n                \n                \n                \r\n\"Изключително отговорен ресор, който отговаря на очакванията на самата Европейска комисия. Ресорът е много амбициозен. Иновациите са невъзможни без образование и очакванията на пазара на труда\", коментира от своя страна евродепутатът от ДПС Илхан Кючук пред . \n\r\nЕвродепутатът от ВМРО Ангел Джамбазки пък допълни, че единственото важно нещо е ресорът да бъде полезен за българското общество, а по думите му той може да бъде такъв. Може да ни върне на картата на конкурентоспособните държави в Европейския съюз, каквато се стремим да бъдем в момента България, смята Джамбазки.\n\r\nКоментарите на евродепутатите от Европейския парламент в Брюксел събра специалният пратеник на Bulgaria ON AIR Благой Цицелков.", "date": "2019.09.11", "title": "Иновации и младеж – повишение или понижение с новия сектор?"}
{"url": "https://www.dnes.bg/index/2019/09/11/da-oceleesh-zaradi-vratovryzka-ochila-kysmetyt-na-11-septemvri.422453", "text": "Още в началото на 90-те Джоузеф Лот развива странна обсесия с арт вратовръзките. Всяка сутрин той избира един от многото си аксесоари с известни картини и пита трите си дъщери, на кого е произведението.\r\n„Казват ми Ван Гог, Моне или който е и след това провеждаме малък разговор за художника“, обяснява Лот.\r\nВ онази сутрин, на 11-ти септември 2001 година, вратовръзките му спасяват живота. Той носи зелена риза и се среща с колегите си в малка закусвалня между Кулите близнаци. Една от колежките му тъкмо се е върнала от почивка в Масачузетс от където му е взела подарък – вратовръзка с картина на Моне. Червено и синьо са основните цветове.\r\nЛот и колегите му били в командировка в Ню Йорк. Малко по-късно този ден трябвало да участват в пресконференция в ресторанта „Прозорци към света“, намиращ се на 104-я етаж в северната кула.\r\n                \n                \n                Докато всички се качват към него, Лот се връща в хотела, за да смени ризата си. Той бил толкова трогнат от жеста, че искал да носи вратовръзката по време на пресконференцията, но това по никакъв начин не можело да стане с зелената риза, която носел. В багажа си той имал перфектната бяла риза, изгладил я, облякъл се и излязъл от стаята си. Докато чакал асансьора на седмия етаж да дойде, усетил как сградата се разтресла.\r\nТака Джоузеф Лот избягва смъртта. Елайн Грийнберг, жената, подарила му вратовръзката на Моне, не успява.\r\nВсеки ден хората правят избори – кой полет да изберат, по кой път да поемат, коя книга да прочетат, дали да тичат до работа или да се отбият за кафе. Никой обаче не осъзнава, че понякога едно просто решение може да значи толкова много.\r\n18 години след 11-ти септември всеки един човек на Земята е направил приблизително 1 милион такива решения.\r\nНощта преди трагедията мачът в Денвър продължил до късно, което накарало много американци да се успят на следващата сутрин. Някои оцеляват, защото са приковани към телевизорите, защото Роджър Клеменс трябваше да спечели 20-тата си титла с \"Янките\" у дома. Рой Бел, който работи на 102-я етаж на Северната Кула премества срещата си от 8:00 в 8:45 часа. Майкъл Ломонако, управителят на \"Прозорци към света“, всеки ден отива на работа в 8:30 часа, ала точно този ден закъснява, защото отива да си вземе нови очила. Той оцелява. 72-ма от колегите му умират.\r\nДжаред Котз, един от участниците в конференцията на Лот, се спасява, защото една от публикациите липсва в папката на колегата му. Той предлага да се върне до офиса и да я вземе.\r\n\"Казахме си чао. Мислех, че ще ги видя след час или дори по-малко. Качих се на асансьора, обадих се на колегите ни в Лондон, за да ги уведомя, че всичко, без една кутия, е пристигнало. Видях часа – 8:46 и си помислих: „Имам достатъчно време да отида до офиса и да се върне горе.“\r\n\"Говорих още с колегата си в Лондон, когато чух как самолета се разбива“, разказва Котз пред Гарет Граф, автор на книгата The Only Plane in the Sky: An Oral History of 9/11.\r\nДейвид Кравет се спасява от смъртта, защото клиентът, който очаква, си забравя личните документи, а трябва да се регистрира при охраната. Обикновено брокерът би пратил своята асистентка, но тя била бременна почти в деветия месец. Кравет си помислил, че й прави услуга, като не я праща долу. Всъщност бременната Моника била освободена от фирмата по-малко от 24 часа преди атаката. След трагедията тя отново се връща на работа в брокерската фирма, защото всички служители от човешки ресурси, които трябвало да обработят уволнението й, загиват.\r\nНиколас Рейнър трябвало да бъде на борда на самолета от Бостън до Лос Анджелис, но изпуснал полета си, тъй като си изкълчил глезена. Комедиантът Сет Макфарлън също имал билет за самолета, но неговият мениджър му написал времето за излитане грешно и той се появил на летището минути след като фаталният полет излетял.\r\nПо-късно, третият отвлечен самолет удря Пентагона, но уцелва най-подсилената му част. Сградата е почти непокътната, а според военните, това е чудо.\r\n\"Ако беше ударил навсякъде другаде, щеше да мине директно през сградата и да убие близо 5000 души“, обясняват те.\r\nПодполковникът Роб Груневалд стои с колегите си в конферентната зала, когато Полет 77 минава само един етаж под тях. Всички са в паника и трябва да направят най-важното решение в живота си – на къде да тръгнат, за да се спасят. Половината му колеги тръгват в една посока. И не оцеляват. Груневалд тръгва с другата група, но спира да помогне на своя пострадала приятелка. И след това вместо надясно с останалите, тръгват наляво – и това спасява живота им.\r\nПожарникарите от Екип 6 също оцеляват благодарение на решението да спасят човешки живот. Докато евакуират сградите, те решават да спрат и да помогнат на една жена – Жоезефин Харис. Когато кулата се срутва, те все още се намират на безопасно място.\r\nПоредицата от случайни решения спасява много животи на 11 септември 2001 г. А няколко часа преди това, артистката Моника Браво се намира на последния етаж на южната кула и снима приближаващата гръмотевична буря. Това е последният запис на последната нощ, в която Кулите близнаци се издигат над Ню Йорк.\r\nБраво отнася видеото в дома си и започва да го обработва. По-късно го превръща в произведение на изкуството, носещо името September 10, 2001, Uno Nunca Muere la Víspera - \r\nКакто Браво казва: \"Умираш само, когато трябва да умреш. Никога не си близо до смъртта\".\r\n ", "date": "2019.09.11", "title": "Да оцелееш заради вратовръзка, очила... Късметът на 11 септември "}
{"url": "https://www.dnes.bg/politika/2019/09/11/borisov-dyrjavata-ne-se-provali-s-posta-v-ek-pregovariahme-za-mvf.422466", "text": "\nДържавата не се е провалила, а расте, настоя премиерът Бойко Борисов в началото на заседанието на кабинета.\r\nПо думите му страната ни е можела да получи поста на външен министър в новата ЕК, но сме договаряли и шефския пост в МВФ, за който кандидат е Кристалина Георгиева.\n\n\n\n\r\nРазликата между двата поста е в милиарди долари и глобална възможност за работа в света, каза още той.\n\r\nОсвен това Борисов изтъкна, че образованието и иновациите, за които еврокомисарят ни Мария Габриел ще отговаря, са първа точка за правителството, но и в Европа.\r\nПремиерът добави още, че са оценени традициите на страната ни в тази област и „мозъците“, които имаме.\n                    \n                    \n                \n                \n                \n                \r\nОтдавам злобата на нашите опоненти на липсата на опит и на младостта им, коментира премиерът.\r\nБорисов призова всички български университети \"да се стягат и да правят проекти, защото това са огромни възможности\".\n\r\nПремиерът коментира и т.нар. \"шпионски скандал\" с Русия, като посочи, че когато има нещо, с което не сме съгласни, нашето Външно министерство реагира.\n\r\n\"Когато руски олигарси се опитват да правят проекти в България, свързани с нашия военно-промишлен комплекс, нашите служби работят по тази тема заедно с партньорски служби\", каза той и допълни, че няма никаква роля в този процес, който се движи от прокуратурата.\n\r\nНашата геостратегическа ориентация, подкрепена от всички партии, много преди ГЕРБ да го има, е пътят ЕС-НАТО, напомни премиерът. Той обаче нямал нищо против тези, които обичат Русия. Това, че има събори, че хората пеят руски песни, това е тяхно право, каза Борисов.\n\r\nПо думите му няма нито едно направление, в което работят министрите в кабинета, което да е по-слабо от предишни години, \"за да се каже тотален провал на правителството\".\n\r\nВ кое - че всяка година вдигаме доходите с 10%, че превъоръжаваме армията, че МВР разкрива всички убийства, борбата с контрабандата, с корупцията, пари в образованието, изреди премиерът и заяви, че никога България не е имала по-голям БВП.\n\r\nБорисов не е съгласен и че има проблем с боклука в София. \n\r\n\"Откакто сме ние, София е по-чиста от Берлин\", настоя премиерът.\r\n ", "date": "2019.09.11", "title": "Борисов: Държавата не се провали с поста в ЕК, преговаряхме за МВФ!"}
{"url": "https://www.dnes.bg/cars/2019/09/11/mercedes-benz-vpechatli-s-luksozen-sedan-na-tok.422463", "text": "Най-важната премиера на Mercedes-Benz на автосалона във Франкфурт е на концептуалния модел модел Vision EQS. С него германската компания показва какво бъдеще очаква флагмана на марката S-Class, като то не изглежда толкова далечно.\n\r\nЛуксозният седан се задвижва от два електромотора - по един на всяка ос и батерия, вградена в пода на автомобила. Съвкупната мощност на силовия агрегат е 476 к.с., като от компанията обещават пробег от 700 км с едно зареждане. Пълненето на 80% от акумулатора ще отнема само 20 минути.\r\nОще по-впечатляващ е дизайнът на Vision EQS. Светещата линия започва от решетката на радиатора и фаровете, като достига да задните светлина и така визуално разделя каросерията на автомобила на две части, като горната е в черен цвят и сякаш плува над сребристата отдолу.\n                    \n                    \n                \n                \n                \n                \r\nВ черната решетка на радиатора са поставени 940 отделни светодиода на 188 платки, а главните фарове са триизмерни. В задната част на автомобила са интегрирани трилъчеви звездички (аналог с емблемата на Mercedes-Benz), като те се състоят от 229 светодиода.\r\nИнтериорът не подхожда на сериен модел, но поне има волан и педали. От Mercedes-Benz подчeртават, че идеята е да се запази участие на водача в управлението, затова всички спомагателни системи са от трето ниво на автономност. Освен това оформлението на салона трябва да навява асоциации с луксозни яхти, като са целта са използвани специални материали.\r\n", "date": "2019.09.11", "title": "Mercedes-Benz впечатли с луксозен седан на ток"}
{"url": "https://www.dnes.bg/stranata/2019/09/11/mvr-bashtata-na-postradaloto-dete-e-bil-s-1-92-promila.422465", "text": " Двамата са били тествани с дрегер на 6 септември вечерта, когато стана инцидентът, съобщи шефът на областната дирекция на МВР в Пловдив комисар Йордан Рогачев.\n\n\n\r\nВ интервю майката на момиченцето отрече да е пила вечерта на инцидента, а бащата призна за 100 грама водка. Родителите разказаха пред Нова, че след като хапнали и се почерпили, си легнали да спят.\r\nДъщеричката им била в същата стая в кошчето си до прозореца. \r\n                    \n                    \n                \n                \n                \n                Съсед го открил окървавено в двора на жилищната сграда и се обадил на 112. Обитателите на кооперацията трудно събудили Златка и Румен. Бебето, което е на годинка и три месеца, е единственото им дете.\r\nДвамата родители нямат брак. 40-годишната жена е разведена, има голяма дъщеря, която живее и работи в Германия. Румен е 63-годишен ерген и работи като куриер, съобщи .\r\nВ момента момиченцето е в университеската болница \"Св. Георги. Състоянието му е стабилно и предстои то да бъде изведено от Интензивен сектор.\r\nДомът на родителите вече е посетен от социалните, които подготвят доклад. Прокуратурата още вчера образува досъдебно производство по случая за неполагане на грижи за малолетно лице.  и обществено порицание.", "date": "2019.09.11", "title": "МВР: Бащата на пострадалото дете е бил с 1,92 промила"}
{"url": "https://www.dnes.bg/eu/2019/09/11/kalfin-tova-ne-e-resor-koito-sme-iskali-no-e-vajen.422447", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРесорът, който получи България в новата Европейска комисия, е \"Иновации и младеж\". Еврокомисарят на страната ни Мария Габриел ще отговаря за новата инициатива за европейските университети.\r\nНовият пост на Габриел идва с голяма отговорност, смятат едни, а критиците го определят като понижение в сравнение с работата ѝ в миналата ЕК.\n\n\r\n\" Очевидно, че това не е ресор, който сме искали, защото никога не е ставало дума за него, но той е важен, защото в него има две основни теми. Едната е свързана с програмата \"Еразъм\", другата - с научните изследвания и иновации - основни приоритети на ЕК. Това няма много отношение към България, защото за съжаление нашите научни институти са на последните места по участие\", коментира бившият социален министър и бивш евродепутат Ивайло Калфин.\r\n                    \n                    \n                \n                \n                \n                Според журналиста Бетина Жотева , което ще получи ресорът, а какви проекти ще има България, за да вземе от тях.\r\n\"Не трябва да говорим само за пари, трябва да видим какви политики могат да се водят. В програмата за научни изследвания са големите амбиции на Европа. Старите и големите страни членки искат да прехвърлят натам бюджета\", допълни Калфин.\r\nСпоред него една от политиките, които могат да помогнат на българските граждани, е .\r\n\"Ако това е стимул в България да започне да се обръща по-голямо внимание на иновациите и да предлагаме по-добри проекти в тази посока, това би било огромна крачка напред. Това е изключително перспективен ресор\", заяви Жотева.\r\nТя посочи, че все пак не трябва портфолиото на еврокомисаря да се обвързва с вътрешната политика на страната. По думите ѝ, като служител в ЕК Мария Габриел трябва да работи за Европа, а не конкретно за България.\r\nТе коментираха и разследването срещу председателя на движение \"Русофили\" за шпионаж в полза на Русия.\r\n\"Аз съм потресен от разкритията на прокуратурата. Николай Малинов и всички русофили от години говорят за подобряване на отношенията с Русия и имат основание. Всеки има право в една демократична държава на различно мислене\", коментира Калфин пред .\r\nЖотева пък отбеляза, че трябва да се изчака официалната позиция на руските власти.", "date": "2019.09.11", "title": "Калфин: Това не е ресор, който сме искали, но е важен"}
{"url": "https://www.dnes.bg/muzika/2019/09/11/rok-na-eks-s-grupa-eks-v-sofiia.422469", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрима от най-разпознаваемите ни музиканти се събират на 14 септември, за да изнесат ексклузивен концерт в столицата.\r\nГрупа ЕКС, съставена от оригиналните екс вокалисти - , ще представи най-популярните хитове на бившите си банди.\r\n\"На сцената ще бъдат около 7-8 души. Парчетата ще се поднасят по един различен начин\", сподели Светльо Витков.\r\nЕрол Ибрахимов обяви пред , че .\r\nКонцертът ще се проведе на открито в Борисовата градина, а от групата призоваха всички желаещи да присъстват да отидат по-рано.", "date": "2019.09.11", "title": "Рок на екс с група ЕКС в София"}
{"url": "https://www.dnes.bg/sofia/2019/09/11/medsestrite-pak-na-protest-iskaniiata-im-ne-bili-izpylneni.422460", "text": "Медицинските сестри излизат на пореден национален протест днес. Мястото на демонстрацията им е Народното събрание.\n\n\n\r\nот Министерството на здравеопазването, след като първите помощници на лекарите излязоха на протест пред сградата на правителството.\r\nОт министерството обясняват, че се налага нов срок, в който обещанието ще бъде изпълнено.\r\nСпоред Мая Илиева, един от лидерите на протестите, това се дължи на факта, че Здравното министерство не може да финансира търговски дружества, предаде .\r\n                    \n                    \n                \n                \n                \n                \"Белите престилки\" ще продължат да се борят за исканията си, а именно - , отмяна на търговските дружества и учредяване на отделна съсловна организация, която да отстоява правата им.", "date": "2019.09.11", "title": "Медсестрите пак на протест, исканията им не били изпълнени"}
{"url": "https://www.dnes.bg/sport/2019/09/11/bylgariia-sys-7-shtangisti-na-svetovnoto-v-pataia.422474", "text": "България ще бъде представена от седем състезатели на започващото следващата сряда в Патая (Тайланд) световно първенство по вдигане на тежести. \n\r\nПетима мъже и две жени ще пътуват за далечния Изток, като съставът бе определен след поредното контролно късно снощи, съобщиха от Българската федерация по вдигане на тежести.\n\r\nВ последния момент заради контузия от състава отпадна щангист № 1 на България за миналата година Ангел Русев. С по-малки тежести тренира Стилян Гроздев, който има болки в дясната китка, но треньорът Иван Иванов се надява, че до старта на състезанията всичко с него ще бъде наред.\n\r\n\"С две изключения в състава за световното в Тайланд сега са най-добрите в момента в България, почти всички са медалисти поне от европейски първенства. Съжалявам за Ангел Русев, който отпадна в последния момент, но решихме да не рискуваме. Той има една постоянна болка в китката, получена след удар в лакътя преди седмица. Вчера направихме нова рентгенова снимка и преценихме, че е по-добре да се възстанови напълно, за да може да участва на европейското до 20 и 23-годишни след месец в Букурещ\", заяви старши треньорът Иван Иванов.\n                    \n                    \n                \n                \n                \n                \r\nМладежкият олимпийски вицешампион от Буенос Айрес 2018 Христо Христов също няма да бъде в състава, защото на този етап по-реалните му шансове за успех са на въпросния еврошампионат в румънската столица. \n\r\n\"Не обичам да давам прогнози, но смятам, че имаме своите шансове, най-важното е всеки от нашите да даде максимума си точно в деня на своята категория в Тайланд\", каза след определянето на състава олимпийският шампион от Барселона 1992.\n\r\nСпоред предварителните заявки, публикувани на сайта на Световната федерация по вдигане на тежести, с най-голям шанс за призово класиране са европейският шампион от тази пролет в категория до 73 кг Божидар Андреев и Васил Господинов в категория до 109 кг.\n\r\n\n\r\nЖЕНИ\n\r\n45 кг Даниела Пандова (Сливен, треньор Севдалин Минчев)\r\n55 кг Мая Иванова (Хасково, Живко Архондев)\n\r\nМЪЖЕ\n\r\n67 Стилян Гроздев (Русе, Кръстина и Радослав Атанасови)\r\n73 кг Божидар Андреев (Сливен, Пламен Братойчев)\r\n81 кг Юндер Бейтула (Добрич, Тодор Кирчев)\r\n109 кг Георги Шиков (Варна, Никола Колев)\r\n109 кг Васил Господинов (Асеновград, Лъчезар Кишкилов)\n\r\nСветовното първенство е част от квалификационните турнири за олимпийските игри в Токио следващото лято. То е с най-висок ранг при събирането на точки за ранглистите в отделните категории. \n\r\nСлед завършване на всички квалификационни състезания през април 2020 г., първите осем в крайното подреждане на ранглистите във всяка категория получават визи за Токио. Останалите 6 олимпийски квоти в категория ще се определят по следния начин: по една от всяко континентално първенство плюс една уайлдкарт.\n\r\nТака в Токио ще участват по 14 щангисти в категория, уточнява сайтът на БФВТ.", "date": "2019.09.11", "title": "България със 7 щангисти на световното в Патая"}
{"url": "https://www.dnes.bg/index/2019/09/11/pezidenciia-55-v-neia-na-12-kv-km-jivee-kim-chen-un.422427", "text": "Peзидeнция нoмep 55 e ĸoдoвoтo нaимeнoвaниe нa мяcтoтo, ĸъдeтo живee eдин oт нaй-миcтepиoзнитe дъpжaвни лидepи – Kим Чeн Ун. \n\r\nЛyĸcoзнoтo имeниe ce нaмиpa в ceвepнaтa чacт нa cтoлицaтa Πxeнян и e нa paзcтoяниe oт oĸoлo 12 ĸилoмeтpa oт цeнтъpa нa гpaдa. Цeлият ĸoмплeĸc e paзпoлoжeн нa oĸoлo 12 ĸвaдpaтни ĸилoмeтpa плoщ, пише „Труд“, като се позовава на World Atlas.\n\r\nKим Чeн Ун живee пpeдимнo тaм, oтĸaĸтo нacлeди бaщa cи Kим Чeн Иp пpeз 2011 гoдинa, нo в cтpaнaтa имa oщe oceм дpyги peзидeнции.\n\r\nPeзидeнция нoмep 55 e зaвъpшeнa пpeз 1983 гoдинa пo вpeмe нa yпpaвлeниeтo нa Kим Иp Ceн – дядoтo нa Kим Чeн Ун. \n                \n                \n                \r\nCaмaтa cгpaдa e пocтpoeнa тaĸa, чe дa мoжe дa ycтoи дopи нa ядpeнa aтaĸa. Kъм нeя имa изгpaдeни пoдзeмни пoмeщeния c дeбeли бeтoнни cтeни, пoĸpити c oлoвo. Hяĸoлĸo вoeнни чacти зaщитaвaт cгpaдaтa, a oĸoлo нeя нa paзлични мecтa имa зapoвeни мини.\n\r\nB cлyчaй нa нeoбxoдимocт пo пoдзeмиятa oт Peзидeнция нoмep 55 мoжe дa ce cтигнe дo дpyги peзидeнции в cтpaнaтa. Cпopeд няĸoи изтoчници oт имeниeтo в cтoлицaтa тpъгвa пoдзeмнa жeлeзницa. \n\r\nKoмплeĸcът paзпoлaгa oщe c ĸoнюшни, мaнeжи зa eздa, cпa цeнтъp, cтpeлбищe, гoлям външeн бaceйн, ĸaĸтo и peдицa зaли зa oфициaлни cъбития.\n\r\nИма и други интересни факти за Ким Чен Ун, за когото още се спори кога е роден – 1982-3 или 1984 година. Cмятa ce, чe Kим e yчил в мeждyнapoднo yчилищe в близocт дo швeйцapcĸия гpaд Бepн. Ha cъyчeницитe cи тaм тoй бил пpeдcтaвeн ĸaтo cин нa cлyжитeл в пocoлcтвoтo нa Ceвepнa Kopeя пoд имeтo Πaĸ Ун. \n\r\nCeвepнoĸopeйcĸият лидep e лyд пo бacĸeтбoлa. Нeгoв идoл e Maйĸъл Джopдaн, а cтaятa мy в Швeйцapия ĸaтo yчeниĸ билa oблeпeнa c нeгoви плaĸaти. Ocвeн тoвa Kим имa гoлямa ĸoлeĸция oт мapaтoнĸи Nіkе.\n\r\nЖeнeн e зa бившaтa пeвицa и мaжopeтĸa Pи Coл Джy. Cпopeд твъpдeния Pи му e poдилa дъщepя пpeз 2012 г. и oщe eднo дeтe пpeз 2015-а. Kим Чeн Ун cбъдвa и cвoя дeтcĸa мeчтa, cвъpзaнa c любимия си бacĸeтбoлен тим „Чиĸaгo бyлc“ и зa тяxнaтa звeздa Дeниc Poдмaн, ĸoйтo oтивa нa пoceщeниe в Ceвepнa Kopeя пo пoĸaнa нa Kим.\n\r\n ", "date": "2019.09.11", "title": "Peзидeнция №55: В нея на 12 кв. км живее Ким Чен Ун "}
{"url": "https://www.dnes.bg/obshtestvo/2019/09/11/edna-germanka-v-bylgariia-otnovo-namerih-sili-i-spokoistvie.422428", "text": "\"В България отново успях да намеря сили и спокойствие\", разказва една германка, избрала да прекара старините си в България. През последните десет години броят на германските пенсионери в Югоизточна Европа се е удвоил.\n\r\nБроят на германските пенсионери, решили да прекарат старините си извън родината, никога не е бил толкова висок, колкото сега: 240 000 души получават германски пенсии в чужбина. Сред любимите дестинации на пенсионерите са Австрия, Швейцария, Испания и Австралия, пише . \n\r\nВсе повече германци се ориентират обаче и към държавите от Югоизточна Европа (Унгария, Румъния, Хърватия, България и Гърция). Там броят на пенсионерите от Федералната република се е удвоил за последните десет години и е достигнал 10 000. Същевременно на островите Фиджи, Тонга и Самоа са се заселили по-малко от 50 германски пенсионери, научаваме от публикация на ДПА.\n                    \n                    \n                \n                \n                \n                \r\nНякои напускат родината си на старини по финансови причини - тези, които се отправят към България например, го правят най-вече заради по-ниските разходи за живот. Като Ана Холт, бивша собственичка на няколко фризьроски салона в Берлин. От десет години тя живее в село Малко Дряново недалеч от Пловдив. Там разполага с имот от 6000 кв.м., две къщи, лозя, овошки. В облагородяването на участъка тя и съпругът ѝ, който починал преди две години, са вложили 100 000 евро. \"Прекрасният пейзаж направо ме остави безмълвна\", разказва Ана Холт, спомняйки си мига, в който взели решението да се преместят. \r\n\n\r\nПо данни на Федералната статистическа служба в България разходите за живот са най-ниски в европейски мащаб: там потребителите плащат едва около половината от средното за Общността. Така например килограм ябълки струват 0,60 евро, а дамска подстрижка и изсушаване при фризьора излизат около 15 евро. Вносните стоки обаче често са по-скъпи, отколкото в Германия. \n\r\n69-годишният германски пенсионер Вернер Кристес също се е насочил към България. Но преди да се премести окончателно, той иска да установи дали му харесва или не. И за тази цел е наел тристаен апартамент в Пловдив, където смята да остане една година. В момента той плаща за наем 300 евро месечно, а първите му впечатления са положителни. \"Хората тук са много открити\", констатира той. Вернер Кристес полага усилия да се справи с езика и с кирилицата. \"Когато се наложи, се разбираме с жестове - с ръце и крака. До момента винаги съм получавал това, което съм искал\", отбелязва той.\n\n\r\nНо защо е избрал България, след като години наред е работил като инженер в Швейцария, а след това е живял край приказното езеро Бодензее? Защото смята, че животът в Германия и в Швейцария е прекомерно регулиран. Скоро и съпругата му ще се присъедини към него, за да решат заедно дали да останат в България. \n\r\nПенсията на Вернер Кристес не е голяма, но е напълно достатъчна за България. Той съветва онези, които се чудят дали да изберат България за старините си, да не бъдат твърде наивни. Казва, че трябва да се има предвид например това: че ако се заселиш по морето, през зимата редица от населените места са като измрели, съответно не са много подходящи за възрастни хора. Освен това при покупката на имот трябва да се внимава да не се попадне при нотариус-измамник.\n\r\n\n\r\nСпоред Ана Холт България може да предложи на пенсионерите много добри условия при много добри цени. \"Тук отново намерих сили и спокойствие и успях отново да открия пътя към себе си\", споделя тя. \n\r\nБългарските плодове и зеленчуци я поразяват със своя аромат, харесват ѝ домашното вино и ракията. Не се застоява в селото със 100 жители, така че не се оплаква от скука. И има вече и следващ проект - да създаде дом за съвместно съжителство на възрастни хора.\n\r\n \r\n   ", "date": "2019.09.11", "title": "Една германка: В България отново намерих сили и спокойствие!"}
{"url": "https://www.dnes.bg/football/2019/09/11/cherna-seriia-bylgariia-be-pometena-i-ot-irlandiia.422429", "text": "България допусна нова неприятна загуба, след като отстъпи на Ирландия с 1:3 в приятелски мач, игран на стадион \"Авива\" в Дъблин.\r\n\r\nДвата отбора спретнаха доста скучен мач, който в повечето време бе в тренировъчно темпо, като първото полувреме не предложи почти никакви футболни достойнства.\r\n\r\nПрез втората част домакините успяха да поведат в резултата, благодарение на Алан Браун (56'), но малко след това Ивелин Попов (67'д.) възстанови равенството, след като бе точен от дузпа. Два бързи гола на Кевин Лонг (83') и Джеймс Колинс (86') обаче донесоха успеха за домакините.\r\n\r\nТака България продължава да потъва в черната си серия. \"Трикольорите\" вече имат девет мача без победа. В тях нашите момчета направиха четири равенства и допуснаха пет загуби.\r\n\r\n ", "date": "2019.09.11", "title": "Черна серия: България бе пометена и от Ирландия"}
{"url": "https://www.dnes.bg/eu/2019/09/11/britanec-v-zatvora-za-nad-18-g-za-napadenie-nad-bylgarin.422430", "text": "Британски привърженик на превъзходството на бялата раса беше осъден на 18 години и 9 месеца затвор за опит за убийството на български тийнейджър, пише изданието \"Метро\".\r\n\r\nПетдесетгодишният Винсънт Фулър извършил престъплението ден след масовото убийство на мюсюлмани в джамии в Крайстчърч в Нова Зеландия. Той похвалил масовия убиец и заплашил, че ще тръгне на лов за мюсюлмани, които по думите му трябвало да бъдат избити. \r\n\r\nПосле атакувал в Стануел, западно от Лондон, 19-годишния Димитър Михайлов, за когото си мислел, че е мюсюлманин. Момчето било нападнато с кухненски нож на 16 март и получило наранявания по ръцете. Преди нападението Фулър заплашвал с бейзболна бухалка съсед и нападал преминаващи коли.\r\n\r\nВ съда той признал вината си за опит за убийство, но отрекъл да е действал по терористични подбуди. Съдията Питър Лодър обаче постановил, че става дума за терористичен акт и му наложил присъда от 18 години и 9 месеца.\r\n \r\n(БТА)\r\n ", "date": "2019.09.11", "title": "Британец в затвора за над 18 г. за нападение над българин"}
{"url": "https://www.dnes.bg/usa/2019/09/11/v-sasht-pochitat-pametta-na-jertvite-na-atentatite-ot-9-11.422431", "text": "Американците си спомнят днес за жертвите на атентатите от 11 септември 2001 г. в САЩ, предаде Асошиейтед прес.\n\r\nВъзпоменание ще има на мястото, на което се издигаха кулите близнаци на Световния търговски център в Ню Йорк, сринати от похитени от терористи самолети. \n\r\nВъзпоменателна церемония ще има и в Пентагона, в който се вряза също похитен от терористите самолет. На тази церемония ще присъства президентът на САЩ Доналд Тръмп. \n\r\nВицепрезидентът Майк Пенс пък ще е на възпоменанието в Шанксвил в щата Пенсилвания, където се разби четвърти похитен от терористите самолет, който не успя да стигне до набелязаната от тях мишена заради бунт на пътниците на борда, пише БТА.\n                    \n                    \n                \n                \n                \n                \r\nВъзпоменателните церемонии са за близо 3000-те жертви на атентатите. Имената им ще бъдат прочетени на висок глас по време на церемонията в Ню Йорк. Церемониите включват и едноминутни мълчания и биене на камбани в момента на разбиването на похитените самолети и рухването на кулите близнаци на СТЦ.\n\r\nНов документален филм на канала НВО  ще помогне на децата да разберат какво точно се е случило на 11 септември преди 18 години. Филмът е на Ейми Шатц и ще бъде излъчен днес в 18 ч. източно американско време. Продукцията е озаглавена \"Какво се случи на 11 септември\".\r\nСутринта на 11 септември 2001 година 19 терористи от „Ал Кайда“ отвличат 4 пътнически самолета. Похитителите умишлено разбиват 2 от тях в 2-те кули-близнаци на Световния търговски център в Ню Йорк, за по-малко от 2 часа кулите се сриват до основи. Терористите разбиват третия самолет в Пентагона в окръг Арлингтън, Вирджиния. Четвъртият самолет се разбива в открито поле в окръг Съмърсет, Пенсилвания, след като пътниците оказват съпротива, преди самолетът да достигне целта си във Вашингтон. По официална статистика броят на загиналите при атентатите е 2974 души, без 19-те терористи. Никой от пътниците в отвлечените самолети не оцелява. Основната част от жертвите са цивилни лица от 90 държави. Загиват също така и полицаи, пожарникари и други спасителни работници.\n\r\n ", "date": "2019.09.11", "title": "В САЩ почитат паметта на жертвите на атентатите от 9/11 "}
{"url": "https://www.dnes.bg/notifikacii/2019/09/11/trus-s-magnitud-5-6-krai-bregovete-na-filipinite.422432", "text": "Трус с магнитуд 5,6 бе регистриран край бреговете на Филипините, предаде ТАСС, като се позова на Европейско-средиземноморския сеизмологичен център.\r\n\r\nЕпицентърът е на 365 километра западно от град Давао с население 1,2 милиона души. \r\n\r\nДълбочината на труса е била 40 километра. Засега няма данни за жертви и разрушения, пише БТА.\r\n\r\nТрус с магнитуд 5,7 бе регистриран край бреговете на американския щат Аляска, съобщи ТАСС, като се позова на американския Геофизически институт.\r\n\r\nЕпицентърът е на 251 километра западно от град Ситка, на дълбочина от 11,9 километра. Засега няма данни за жертви и разрушения. Няма заплаха за цунами.\r\n ", "date": "2019.09.11", "title": "Трус с магнитуд 5,6 край бреговете на Филипините"}
{"url": "https://www.dnes.bg/world/2019/09/11/kanada-shte-zasilva-voennoto-si-prisystvie-v-arktika.422433", "text": "Канада има намерение да засили военното си присъствие в Арктика, регион, който е богат на природни ресурси и който стана по-достъпен заради климатичните промени. Канадските намерения са изложени в 10-годишен стратегически план, представен от правителството на Джъстин Трюдо, предаде Франс прес.\n\r\nПланът е озаглавен \"Стратегическа рамка за Арктика и Северна Канада\" и обхваща периода до 2030 г. В него Отава обяснява, че канадска Арктика поражда все повече интерес на международно равнище и е обект на нарастваща конкуренция от държавни и недържавни играчи, които се стремят да се възползват от богатството на природни ресурси и от стратегическата позиция на региона.\n\r\nНарастващата конкуренция и увеличеният достъп пораждат предизвикателства пред сигурността, на които Канада трябва да е готова да отговори, се подчертава в документа, който е плод на редица консултации, водени в Големия канадски север, район, който обхваща 40 процента от площта на Канада и в който живеят 100 000 души.\n                    \n                    \n                \n                \n                \n                \r\nАрктика е богата на минерали и въглеводороди и посредством Северозападния морски коридор, който преминава през канадския архипелаг, корабите могат да спестяват над 7000 километра между Европа и Азия. \n\r\nКанадското правителство припомня, че туристическите кораби вече не са рядкост в арктическа Канада и по-специално през 2016 г. първи модерен чужд круизен кораб с 1000 пътници премина от единия до другия край на Северозападния пасаж.\n\r\nВ този контекст Отава казва, че е решена на упражнява суверенитета си върху този морски път, считан от редица страни за свободен за достъп международен проток - нещо, което Канада оспорва. Следователно страната ще започне процес по принуждаване на чуждите кораби да се идентифицират. През 2017 г. китайски кораб мина оттам, без да се е консултирал с Отава.\n\r\nОт съществено значение е да се увеличи военното присъствие на Канада, както и да се попречи на инциденти със сигурността в Арктика и в Севера и да се намесим, ако се наложи, се казва в документа.\n\r\nОще повече, че от другата страна на Северния ледовит океан Русия откри много военни бази, припомня Франс прес, цитирана от БТА.\n\r\nКанада иска също така да увеличи способностите си за следене и контрол, по-специално чрез нови сателити.\n\r\nИ накрая Канада иска да засили сътрудничеството със съюзниците си и съседите си на север - САЩ и Дания, но също и да проучи възможностите за сътрудничество с Норвегия, за да засили наблюдението на региона като цяло, се казва в документа.\r\n ", "date": "2019.09.11", "title": "Канада ще засилва военното си присъствие в Арктика"}
{"url": "https://www.dnes.bg/index/2019/09/11/receptata-dnes-pylneni-chushki-s-kaima-i-gorchica.421567", "text": ":\r\n3 големи чушки\r\n500 г кайма смес\r\n1 яйце\r\nсол, черен пипер на вкус\r\n1 с.л. дижонска горчица\r\n1 с.л. кетчуп\r\n1 малка глава лук\r\n6 тънки парченца чедър или 250 г настърган кашкавал\r\n \r\n:\r\n \r\nРазрежете чушките на две, премахнете семената и дръжките и ги измийте. Подредете ги в тава с незалепващо покритие или върху хартия за печене. Нарежете лука на ситно и го прибавете към каймата заедно с горчицата, солта, яйцето, черния пипер и кетчупа.\r\n \r\nРазмесете добре каймата и напълнете чушките. Печете в предварително загрята фурна на 180 градуса за около 30 минути. След това върху всяка чушка сложете по 1 парче чедър или настърган кашкавал и запечете за още няколко минути, докато кашкавалът се разтопи.\r\n\r\n", "date": "2019.09.11", "title": "Рецептата Dnes: Пълнени чушки с кайма и горчица"}
{"url": "https://www.dnes.bg/world/2019/09/11/nad-7-400-migranti-i-bejanci-zaginali-v-afrika-za-5-g.422434", "text": "Над 7 400 мигранти и бежанци са загинали от 2014 г. в Африка, в това число и над 570 души през настоящата година, предаде ТАСС, като се позова на съобщение на Международната организация по миграциите.\r\n\r\nСредно на седмица в Африка умират по 25 мигранти и бежанци, каза говорителят на МОМ Джон Милман. \r\n\r\nНай-много смъртни случаи има в Северна Африка (4400 души), следвана от региона южно от Сахара (1830 души) и Африканския рог (1171 души).\r\n\r\nВ Европа през Средиземно море тази година са дошли над 54 000 мигранти и бежанци, като по пътя са загинали над 900 души, посочва още МОМ. \r\n\r\nВ света от началото на годината са регистрирани 2234 случая на смърт на мигранти и бежанци, допълва организацията, цитирана от БТА.\r\n ", "date": "2019.09.11", "title": "Над 7 400 мигранти и бежанци загинали в Африка за 5 г."}
{"url": "https://www.dnes.bg/notifikacii/2019/09/11/popeto-prizna-teji-ni-che-niamame-pobeda-veche-9-macha.422436", "text": "Капитанът на националния отбор по футбол Ивелин Попов разкри след поражението от Ирландия, че настроението в съблекалнята на \"лъвовете\" не е никак добро.\n\r\n\"Красимир Балъков сега ми каза в съблекалнята, че всички, които сме влезли в игра, не сме го направили както трябва. Трябва да си вадим поуките\", започна Попето. Според него националите са стояли 80 минути добре на терена и са направили, каквото се е изисквало от треньора. \n\"През второто полувреме имахме някои интересни ситуации. За наше нещастие в последните 10 минути допуснахме някои грешки. Без чиста ситуация допуснахме 7 гола и това е лошото. За Христо не съм съгласен той да поема вината. Ние сме отбор, един екип. Това му е дебют, не бива да е самокритичен към себе си. Няма такова нещо той да поеме вината, всички сме виновни\", посочи Попов.\n                \n                \n                \r\n\"Видя се, че доста добре изнасяхме топката, но при тази схема на игра има нужда от време всеки футболист да разбере какво се изисква от него. Не може да се получи за 3-4 дни. Има облик в този отбор. Трябва в последната третина да сме по-нахални, по-ефективни и по-агресивни\", допълни още той.\n\r\n\"Вече 9 поредни мача без победа тежат. На нас също ни тежи. Говорим си по тази тема. Понякога на обяд или на вечеря се чува само дрънкането на чиниите и на приборите. Когато има победи и позитивни резултати, настроението и футболното самочувствие е съвсем различно. Когато не печелиш, си леко скован, пазиш резултата, стремиш се да не бъркаш. Ще дойдат и по-добри дни\", уверен е капитанът на националния отбор.\r\n\r\n ", "date": "2019.09.11", "title": "Попето призна: Тежи ни, че нямаме победа вече 9 мача"}
{"url": "https://www.dnes.bg/mestni-izbori-19/2019/09/11/dnes-izticha-srokyt-za-registraciia-v-cik-za-mestnite-izbori.422435", "text": " и коалициите в Централната избирателна комисия за регистрация за участие в изборите за общински съветници и кметове.\r\nРегистрацията започна на 2 септември.\r\nГоворителят на ЦИК направи сравнение с предишните избори за общински съветници и кметове през 2015 г.\r\n„Тогава заявления са подали 81 партии и 3 коалиции, като са регистрирани, след изтичане на срока за регистрация от ЦИК, 71, които са продължили по-нататък участието си в изборите, като 10 от тези 81 са заличени или е отказана регистрацията, и 3 коалиции, които са регистрирани за участие в изборите“, заяви той, цитиран от БНР.\r\nДнес е и срокът, до който общинските избирателни комисии със свое решение определят броя на мандатите на общинските съветници за съответната община.", "date": "2019.09.11", "title": "Днес изтича срокът за регистрация в ЦИК за местните избори"}
{"url": "https://www.dnes.bg/stranata/2019/09/11/katastrofa-na-hemus-blokira-dvijenieto-kym-sofiia.422438", "text": "Движението по магистрала \"Хемус\" между Ботевград и София е временно ограничено, съобщи . \r\n\r\nПричината е катастрофа. От пътната агенция уточняват, че водачите трябва да изчакат на място, докато пътното платно бъде освободено. \r\n\r\nДвижението в изпреварващата лента в тунел \"Траянови врата\" на автомагистрала \"Тракия\" в посока Бургас пък ще бъде ограничено от 10 до 12 часа заради ремонт.", "date": "2019.09.11", "title": "Катастрофа на \"Хемус\" блокира движението към София"}
{"url": "https://www.dnes.bg/stranata/2019/09/11/septemvriiska-sriada-hladna-sutrin-topyl-den.422437", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес най-ниските температури ще са от 13 до 19 градуса. Край морския бряг отново се очаква да бъде облачно. Следобед облаците ще се разкъсват.\n\r\nНад останалата част от страната ще бъде слънчево с временни заоблачавания следобед. Вятърът ще бъде слаб от изток. Максималните температури за септември остават с летни стойности - от 27 до 32 градуса, прогнозира синоптикът на  Владимира Илиева.\n\r\nВятърът по Черноморието ще бъде до умерен от североизток. Температурата на въздуха остава висока - от 26 до 28 градуса, а на морската вода е с няколко градуса по-ниска. Височината на вълните ще стига до два метра и половина с тенденция да отслабва, но все пак много трябва да се внимава.\n                    \n                    \n                \n                \n                \n                \r\nВ четвъртък облачността ще бъде разкъсана. В петък ще има кратко заоблачаване в някои райони, но пък без валежи. В събота времето ще се задържи слънчево и топло за сезона с дневни температури от 25 до 31 градуса. \n\r\nВ неделя от север-североизток се гответе за по-хладен и влажен въздух, като в следобедните часове в Добруджа ще превали. \n\r\nВ понеделник и вторник, заедно със старта на новата учебна година, се задава и есента - ще бъде хладно със значителна облачност и превалявания.", "date": "2019.09.11", "title": "Септемврийска сряда: Хладна сутрин, топъл ден"}
{"url": "https://www.dnes.bg/politika/2019/09/11/bylgarinyt-ne-viarva-na-instituciite-doverieto-pada.422439", "text": "Има криза на доверие към българските институции, показаха данните национално-представително проучване. , съдебната система и правителството са около 25%.\r\n\"Юни месец, непосредствено след изборите за Европейски парламент, хората дават своя глас, чувстват, че имат влияние върху това, което се случва в страната. Тогава се повишава доверието в институциите. През юли и август, когато отново имаше скандали, доверието отново спадна”, коментира социлогът Добромир Живков.\r\nПо-малко от 50% от българските граждани обаче смятат, че процедурата за избор на главен прокурор е достатъчно добра.\r\n„В контекста на този дефицит на доверие, виждаме, че процедурата не се оценява от българските граждани като адекватна. Малка част от обществото обаче познават процедурата в детайли”, допълни експертът.\r\n                    \n                    \n                \n                \n                \n                По думите на социолога, гражданите нямат усещане, че могат да въздействат върху това, което се случва в страната, а това води до недоверие. Той обясни, че хората не са съгласни в процедурата да участва само един кандидат.\r\n„Не се вижда състезателен характер за тази важна позиция, а такива очаквания бяха създадени в общественото пространство”, заяви Живков.\r\n54% от запитаните отговарят, че одобряват действията на прокуратурата да изнася информация по текущи дела в медиите, 28% не могат да преценят, а 18% - не са съгласни.\r\n, а интересите на държавата биват защитени. Това е тази потребност да усещаме, че институциите работят”, посочи социлогът.\r\n", "date": "2019.09.11", "title": "Българинът не вярва на институциите, доверието пада"}
{"url": "https://www.dnes.bg/stranata/2019/09/11/bashtata-na-padnaloto-ot-vtoriia-etaj-dete-piinahme-okolo-100-gr-vodka.422441", "text": "Дете на година и три месеца падна от втория етаж на кооперация в Пловдив. По време на инцидента родителите са спели в друга стая. \n\n\r\nМомиченцето е с тежка черепно-мозъчна травма. Състоянието му е стабилизирано, но , съобщиха лекарите от УМБАЛ „Свети Георги“ в Пловдив.\r\nПо данни на полицията двамата родители са употребили голямо количество алкохол. Семейството обаче заяви, че става въпрос за инцидент.\r\n„ Детето беше в детския кош. Прозорецът беше отворен. Нямаше как да предположим, че може да излезе от кошарата и да стане нещо. Разбрахме за инцидента от съседите”, разказа бащата на момиченцето пред Нова.\r\n                    \n                    \n                \n                \n                \n                Родителите отрекоха преди детето да е стигало само до въпросния прозорец.\r\nЖивеещите в района разказаха, че родителите на детето са нормални хора и не са пиели често.", "date": "2019.09.11", "title": "Бащата на падналото от втория етаж дете: Пийнахме около 100 гр. водка"}
{"url": "https://www.dnes.bg/index/2019/09/11/homeopatiia-vs-antibiotici-koga-riskovete-sa-poveche-ot-polzite.422440", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Дете почина в Италия от ушна инфекция, след като родители и лекари лекували 7-годишното момченце с хомеопатия. Родителите отказали да дадат на детето антибиотик и затова италианските власти ги подведоха под отговорност. \n\r\nСпоред родителите и лекуващите не било нужно температурата на детето да бъде свалена с медикаменти. Лекували го само с противовъзпалителни билки. Те били и против ваксините.\n\r\nСлед инцидента се повдигна темата за това колко е важно законодателят да се намеси, тъй като и в Италия ваксините са задължителни.\n\n\n\r\n\"Често се случва в кабинета ми да дойдат родители, които са лекували децата си по метода на хомеопатията и споделят, че поради редица съображения отказват да приложат друга терапия. Това обаче е проблем. Невинаги лечението с билки и неизвестни за медицината субстанции върши работа\", коментира в студиото на \"България сутрин\" общопрактикуващият лекар Гергана Николова.\n                \n                \n                \r\nТя бе категорична, че трябва да се залага само на сигурни медикаменти, тъй като те са предварително тествани и е ясно как действат на човешкия организъм.\n\r\nСпоред председателя на Националната пациентска организация \"Лечение с хомеопатия\" Виктор Попов, случаят с починалото в Италия дете бил заради липсата на компетентен хомеопат. \n\r\n\"То е било лекувано и с хомеопатия, и с билколечение. А двете не са съвместими. Съчетаването им е противопоказно и не трябва да се прави\", обясни той.\n\r\nПред  Виктор Попов заяви, че едно от исканията на \"Лечение с хомеопатия\" е в България да бъде въведено висше образование в сферата, за да може този вид терапевтична помощ да бъде компетентна и пациентите да ѝ се доверяват.", "date": "2019.09.11", "title": "Хомеопатия vs. антибиотици: Кога рисковете са повече от ползите?"}
{"url": "https://www.dnes.bg/sofia/2019/09/11/chast-ot-mladost-4-ostava-bez-voda-v-chetvyrtyk.422443", "text": "\"Софийска вода\" временно ще прекъсне водоснабдяването в част от жк. \"Младост\" 4, съобщават от дружеството. \n\r\nНа 12 септември 2019 г. (четвъртък), във връзка с подмяна на сградно водопроводно отклонение на бул. „Александър Малинов“ жк. „Младост“4 се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Бизнес парк София“ №3 и №5, ул. „Околовръстен път“ от №253 до ул. „Бизнес парк” София.\n\r\nС понижено налягане на водата ще бъдат високите етажи в района на ул. „Самара“, ул. „проф. Александър Танев“, ул. „Околовръстен път“ бул. „Александър Малинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бизнес парк София“ №3- срещу кино „Арена“.\n                    \n                    \n                \n                \n                \n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\n\r\n\"Софийска вода\" АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.09.11", "title": "Част от Младост 4 остава без вода в четвъртък"}
{"url": "https://www.dnes.bg/stranata/2019/09/11/2-godishno-se-zakliuchi-u-doma-pojarnikari-go-spasiha.422476", "text": "Пожарникари са помогнали на двегодишно дете, заключено в апартамент на третия етаж в жилищен блок в Силистра, съобщиха от Областната дирекция на МВР.\r\n\r\nПроизшествието е станало вчера около 16.10 часа. Детето само се заключило отвътре, блокирайки достъпа на близките си до жилището. \r\n\r\nЕкипът от пожарникари проникнал през терасата в апартамента и отключил вратата.", "date": "2019.09.11", "title": "2-годишно се заключи у дома, пожарникари го спасиха"}
{"url": "https://www.dnes.bg/notifikacii/2019/09/11/turciia-ne-se-e-otkazala-da-kupi-iztrebiteli-f-35.422455", "text": "Говорителят на турския президент Ибрахим Калън заяви, че въпреки кризата около доставката на американските изтребители F-35 за турската армия, Турция не се е отказала от тяхното закупуване. В изявление, което Калън направи след края на заседание на кабинета в президентския дворец Бештепе, говорителят на турския президент посочи, че към момента от американска страна не е изпратено нито официално писмо, нито какъвто и да е друг документ,.\n\r\n\"Направени бяха частични стъпки. Прекратена бе програмата за обучение на нашите пилоти. Но няма никакво официално уведомление за това, че Турция е изключена от програмата за F-35\", каза Калън.\n\n\r\n                \n                \n                \"Вероятно този проблем ще бъде обсъждан на разговорите в ООН. Турция не е купувач на F-35, а е партньор. Не е логично едностранните инициативи да бъдат оправдавани с Конгреса /на САЩ - б.а/ и да се казва \"няма какво повече да се направи\". Вместо това можем да намерим по-конструктивни формули. Знаем, че президентът Тръмп има воля за това\", посочи Калън.\n\r\nТой допълни, че предложението на Турция е още валидно. \"Не е логично цялата работа да се свежда до техническата страна. Явно е, че стоят политически и икономически интереси. Ние не сме се отказали от програмата F-35. Не е лесно Турция да бъде изолирана от нея. Но е необходимо да предприемем общи инициативи за премахване на пречките\", заяви Ибрахим Калън.\n\r\nПо думите му на заседанието са били обсъдени проблемите във връзка с положението на изток от реката Ефрат, за Идлиб и споразумението със САЩ, пише БТА.\n\r\n\"Естествено е, че не бихме позволили разтакаване, разпиляване на вниманието или отклоняване от целта по този въпрос, подобно на това в Манбидж. Изхождайки от сведенията, които ни предоставят американците, ние не можем да потвърдим със сигурност дали районът е напълно сигурен. Ние трябва да се уверим в това от собствените си източници\", каза говорителят на турския президент.", "date": "2019.09.11", "title": "Турция не се е отказала да купи изтребители F-35"}
{"url": "https://www.dnes.bg/politika/2019/09/11/bsp-vnasia-promeni-v-zakona-za-sestrite-na-manolova.422479", "text": "БСП внася промени в Закона за Закона за съсловните организации на медицинските сестри на Мая Манолова. \n\r\nЧервената шефка Корнелия Нинова обясни, че партията припознава закона на Манолова. \n\r\n\"Както знаете днес протестират медицинските сестри справедливо за възнагражденията си. Бившият омбудсман Мая Манолова заедно с тях изработиха промени в Закона за съсловните организации на медицинските сестри, акушерките, асоциираните медецински специалисти, зъботехниците и помощник-фармацевтите\", посочи Нинова, цитирана от \"Фокус\".\n\r\nТя допълни, че по процедура на Народното събрание този закон не може да бъде факт, ако някой от депутатите и групите не го припознае.\n\n                    \n                    \n                \n                \n                \n                \r\n\"Ето защо ние днес в групата го разгледахме, приемаме го и го внасяме като парламентарна група \"БСП за България\". Смятаме, че с този закон се слага равнопоставеност между различните съсловни организации, дава се възможност чрез свои представители те да участват в изготвянето на нормативни документи, в професионалната им квалификация, да отстояват правата на тези, които работят неправителствени, съсловни организации\", заяви още лидерът на БСП. \n\r\nТя допълни, че ще бъде аргументирано откъде ще дойдат средства за увеличение на заплатите им\", заяви Нинова. \n\r\nНа въпрос дали Венци Стефанов е уреждал нейни срещи с Леонид Решетников, Нинова отговори: \"По шпионския скандал вчера изразихме позиция. Сега ще изслушаме, в 11.00 ч. идват министърът и шефаът на ДАНС. Ако изнесат нови факти, ще ги коментираме. Що се отнася до това какво е казано сутринта в ефир, нямам никаква представа кой на кого какви телефони е раздавал. Многократно съм коментирала случая с Решетников и няма какво ново да ви кажа\", допълни още тя.", "date": "2019.09.11", "title": "БСП внася промени в закона за сестрите на Манолова"}
{"url": "https://www.dnes.bg/obshtestvo/2019/09/11/chetem-li-dostatychno-aleia-na-knigata-s-rekorden-broi-izdatelstva.422464", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Софийската пешеходна улица \"Витоша\" от вчера се превърна в един малък рай, защото посреща най-голямто пътуващо изложение в страната - \"Алея на книгата\". Тази година то идва с рекорден брой издателства.\n\r\n\"Имаме над 70 издателства и търговци, които участват в \"Алеята на книгата\". Идеята на изложението е книгите да отидат при хората. Това е един начин да се насърчи допълнително четенето\", каза Десислава Алексиева от Асоциация \"БГ книга\" в ефира на \"България сутрин\". \n\r\nТя допълни, че ще има изключително богата културна програма, а в събитието във Facebook - \"Алея на книгата\" може да бъде намерена информация за всички събития. \n                    \n                    \n                \n                \n                \n                \r\n\"Срещаме се с доста четящи млади хора, които идват и си набелязват списък от книга, след което отново се връщат, но има и деца, които са изцяло фокусирани на дигитални устройства. Това не означава, че те не четат, но това е друг тип четене. Има две тенденции - едно четящо ядро и деца, които се чудят да четат или не. Tук е нашата роля как да стимулираме четенето\", посочи Десислава Алексиева пред \r\nРанното начало на четенето при децата е изключително важно, защото се изграждат езикови компетенции, подобрява функционалната грамотност, допълни тя.\r\n ", "date": "2019.09.11", "title": "Четем ли достатъчно? \"Алея на книгата\" с рекорден брой издателства"}
{"url": "https://www.dnes.bg/politika/2019/09/11/v-rusiia-raste-bylgarofobiiata.422481", "text": "Българското правителство дава доста ясни сигнали през септември за отношенията с Русия, а какво е предизвикало влошаването им е трудно да кажем. Но безспорно има такова, каза доц. Александър Сивилов, преподавател в СУ, в ефира на.\n\r\n\"Изглежда странна забраната Решетников да посещава България, защото той сега няма своята роля в руското разузнаване, каквато е имал допреди реално една година. Абсолютно закъсняла мярка. Струва ми се странен и необясним ареста на Юрий Борисов, защото той няма достъп до класифицирана информация и не се знае да е имал такъв. Това изглежда като една безсмислена гонитба\", каза Сивилов.\n                    \n                    \n                \n                \n                \n                \r\nНа подобен тип разпити и арести могат да бъдат подложени голям брой български граждани, включително хора като мен, които се занимават с руска история и гледат на нещата по различен начин от този на българското правителство. Тук стигаме до въпроса – къде минава тънката граница между сигурността на българската държава и репресията. Надявам се да не я прекрачваме, за да не стане България една от страните, които дават грешен пример за останалата част от света, подчерта гостът в предаването \"В развитие\".\n\r\n\"Какво разбираме под чуждо влияние и това кое е полезно и кое е вредно влияние? Ако сега това се прилага към хора с връзки с Русия, в следващ момент това може да се види и при хора, които имат връзки с Китай, или с други държави. Разчитам, че сме правова държава, ще се появят реални обвинения и на база на какво е осъществен този разпит и този арест. Ако има реални доказателства, ситуацията ще е коренно различна\", заяви Сивилов.\n\r\nНе смятам, че сме имали мека позиция спрямо Русия. Ако помните позицията на бившия президент Росен Плевнелиев, тя беше абсолютно ясна и категорична. Дори ако е имало разминаване между него и правителството в някои моменти, това беше проблем на управляващите. В последните години България, поне от гледна точка на политическия си елит, е абсолютно убедена в членството в ЕС, НАТО и в съюза със САЩ. България определено не е страна, която е в прекрасни и дружески отношения с Русия. Добре е да осмисляме позициите си и да търсим възможността за сътрудничество с колкото може повече страни, допълни доцентът.\r\nЧетете още: ", "date": "2019.09.11", "title": "В Русия расте българофобията"}
{"url": "https://www.dnes.bg/mestni-izbori-19/2019/09/11/vmro-se-registrira-v-cik-za-predstoiashtite-mestni-izbori.422462", "text": "\n\r\n. Документите внесоха Ангел Джамбазки, Юлиан Ангелов и народни представители от ВМРО.\r\n\"Очакваме добро представяне на ВМРО\", заяви Ангел Джамбазки.\r\nТой информира, че в повечето областни градове ВМРО ще има самостоятелни кандидати - Варна, Силистра, Добрич, Шумен, Разград, Велико Търново, Плевен, Ямбол, Стара Загора, Сандански.\r\n, съобщи Джамбазки. По думите му в столицата, освен самостоятелен кандидат за кмет, ще имат и пълна листа с общински съветници.\r\n                    \n                    \n                \n                \n                \n                \"Така както наблюдаваме кампанията в София, тя не отговоря на реалните проблеми на софиянци\", коментира Джамбазки.\r\nТой обясни, че повечето от кандидатите за кметове са действащи народни представители на ВМРО, ако те бъдат избрани в парламента, ще влязат следващите в листата.\r\n\" Който и да влезе следващ в листата ще бъде достоен народен представител\", коментира Джамбазки.\r\nВ близо 30 на сто от общините ВМРО ще се яви заедно с колегите им от НФСБ, посочи Юлиан Ангелов. По думите му целта е в смесените райони българите да имат свое представителство.\r\n\"ВМРО ще бъде изненадата на тези избори, не Фандъкова, не Манолова\", коментира Ангелов, цитиран от БТА.", "date": "2019.09.11", "title": "ВМРО се регистрира в ЦИК за предстоящите местни избори"}
{"url": "https://www.dnes.bg/notifikacii/2019/09/11/mihael-shumaher-e-v-syznanie.422490", "text": "Михаел Шумахер е в съзнание! Това твърди работник от парижката болница \"Жорж Помпиду\", където легендарният германец е бил подложен на лечение в понеделник. \r\nСедемкратният световен шампион във Формула 1 е пристигнал тайно в лечебното заведение, но все пак е бил разпознат от служител, според когото той е бил в съзнание. \r\n \r\nСчита се, че Шумахер се подлага на лечение за премахване на мозъчно възпаление, след като продължава да се възстановява от инцидент при каране на ски преди повече от 5 години и половина, когато удари тежко главата си. \r\n \r\nСемейството на пилота пази състоянието му в пълна тайна и затова през това време няма почти никаква информация дали той се подобрява или не. Може би обаче посещението в Париж е обнадеждаващо. \r\n \r\nШумахер е престоял в болницата само 45 минути, но официална информация относно причините и какво е състоянието му липсва. \r\n \r\n", "date": "2019.09.11", "title": "Михаел Шумахер е в съзнание!"}
{"url": "https://www.dnes.bg/obrazovanie/2019/09/11/vylchev-poluchavame-goliam-resor-v-ek-radosten-sym.422454", "text": "Учителите са в основата на останалите професии, това ги прави по-специални, каза образователният министър Красимир Вълчев.\r\n\"Те са в основата на останалите професии, това ги прави  по-специални. Ние с учителите имаме най-важната мисия - да направим  децата знаещи, можещи\", подчерта министърът пред БНТ.\r\nТой бе категоричен, че увеличаването на  възнагражденията на учителите е необходимо условие за повишаване на  авторитета им.\n\n\r\nВълчев даде оценка на ресора ни в ЕК на Мария Габриел с думите: \"Аз като министър съм радостен, че българският еврокомисар ще отговаря за тези сектори\".\r\nВчера стана ясно, че България поема ресор \"Иновации и младеж\" в състава на следващата Европейска комисия. Той ще бъде ръководен от българския еврокомисар Мария Габриел.\n                    \n                    \n                \n                \n                \n                \r\n\"Досега двама комисари отговаряха отделно за научните изследвания, за образование и култура. Изключително голям ресор, смело решение, в първия момент като прочетох наименованието на ресора, не разбрах, че е толкова голям и не повярвах, че в него се включват и образование и наука, въпреки че има твърдение, че няма общностна политика, особено в областта на научните изследвания\", каза Вълчев.\n\r\nТой подчерта, че голяма част от големите научни изследвания не само в Европа, но и в световен мащаб се извършват благодарение на финансирането от ЕК. Бюджетът на \"Хоризонт Европа\", както ще се казва наследникът на \"Хоризонт 2020\", ще бъде голям, още по-завишен ще бъде бюджетът на програмата \"Еразъм\", каза Вълчев.\n\r\nТова, което обсъждахме по време на българското председателство, което въобще се обсъжда във формата на Съвета на министрите по образование, ако погледнем и назад във времето, то рано или късно намира отражение върху националните политики, коментира министър Вълчев.\r\n ", "date": "2019.09.11", "title": "Вълчев: Получаваме голям ресор в ЕК, радостен съм!"}
{"url": "https://www.dnes.bg/cars/2019/09/11/za-poreden-pyt-zaspal-zad-volana-na-tesla-sys-100-km-ch.422470", "text": "Да видиш спящ шофьор зад волана на Tesla вече е напълно нормална гледка. Колкото и предупреждения да има, че автопилотът е ненадежден, колкото и обяснения да трябва да дава Елън Мъск, хората отказват да приемат, че автомобилът не е най-безопасното място за сън. Особено, ако си шофьорът.\r\nПоредното видео на човек, който спи зад волана на Tesla се появи в интернет. По-интересното е, че този път дори спътникът му също си подремва.\r\nДействието се развива на платена магистрала в щата Масачузетс. Съвестен гражданин първоначално си помислил, че на водача на автомобила Tesla му е прилошало. Но малко след това осъзнава, че всъщност, той просто си подремва. Колата се движила с над 100 км/ч.\r\n                    \n                    \n                \n                \n                \n                Впоследствие водачът на електрическият автомобил, който стана по-популярен като спалня, отколкото като кола, се събудил и за щастие всичко се разминало без инциденти.\r\n\r\n", "date": "2019.09.11", "title": "За пореден път – заспал зад волана на Tesla със 100 км/ч"}
{"url": "https://www.dnes.bg/mestni-izbori-19/2019/09/11/zaradi-naselenieto-pernik-s-4-obshtinski-syvetnici-po-malko.422493", "text": "С четирима по-малко ще бъдат общинските съветници в следващия Общински съвет в Перник, съобщава Общинската избирателна комисия.\r\n\r\nВместо 41, както досега, перничани ще избират 37 свои представители в местния законодателен орган.\r\n\r\nБроят на мандатите се определя от числеността на населението към 16 юли 2019г. \r\n\r\nПо данни на Териториално звено \"ГРАО\" в Перник, към тази дата на територията на общината по постоянен адрес са регистрирани 99 147 души.", "date": "2019.09.11", "title": "Заради населението: Перник с 4 общински съветници по-малко"}
{"url": "https://www.dnes.bg/politika/2019/09/11/shpionski-smetki-pasi-prebroi-68-ruski-agenti-samo-v-posolstvoto-v-sofiia.422473", "text": "В България има руски шпиони. Само в руското посолство в София са около 68 души. Извън него са няколкостотин и техните имена се знаят, настоя президентът на Атлантическия клуб у нас Соломон Паси. \n\r\n\"Имахме великолепната възможност по повод отравянето на Скрипал в Лондон да изгоним един-двама от тях, но не го направихме\", заяви бившият външен министър.\n\n\n\n\r\nВ същото време Паси подчерта, че има \"много по-високо мнение за руското разузнаване\".\r\n\"То едва ли може да наеме шпиони, които да дойдат да обясняват, че не са шпиони\", посочи Соломон Паси. \n\r\n\"Ако аз съм човек на отмъщението, в момента ще ръкопляскам на това, което се случва. През 2005 г. същият този \"русофилски кръг” ме обвини в шпионаж в полза на Израел заради това, че като външен министър бях премахнал възможността Русия да има достъп до тайните на МВнР”, каза още Соломон Паси пред bTV.\n                    \n                    \n                \n                \n                \n                \r\nТой иронизира русофилите у нас, като посочи, че такива у нас няма, защото, ако са - то децата им няма да учат на Запад, а в Русия. \n\r\nПритеснението му идвало от факта, че руската пропаганда била по-агресивна и мощна от когато и да било досега.\n\r\n\"Руската пропаганда атакува умовете и сърцата на младите хора”, допълни Соломон Паси.\r\nВчера прокуратурата повдигна обвинение в шпионаж на председателя на Национално движение \"Русофили\" Николай Малинов, след което бе освободен с гаранция от 50 000 лв. \"В хода на разследване на престъплението е установена действаща схема за изпиране на пари. Събрани са данни, че тази схема се използва и за трансфер на финансови средства. По този начин се финансират мероприятия, които застрашават националната сигурност на страната. Събрани са доказателства за участие на един български гражданин. Той е Николай Малинов, който е привлечен в качеството си на обвиняем\", заяви Цацаров.\n\r\nЛеонид Решетников, бивш директор на Руския институт за стратегически изследвания, пък е с наложена от ДАНС забрана за влизане на територията на страната за срок от 10 години.\n\r\nСамият Решетников заяви, че кампанията \"руски шпиони\" е дело на американците.\n\r\nРуският сенатор Константин Косачов е разтревожен от съобщенията за задържането на активни привърженици на приятелските отношения с Русия и заяви, че е готов да ги защитава, включително по обществено-политическа линия.\r\n ", "date": "2019.09.11", "title": "Шпионски сметки: Паси преброи 68 руски агенти само в посолството в София!"}
{"url": "https://www.dnes.bg/obshtestvo/2019/09/11/nfsb-izdade-knigata-jivi-razkazi-za-nikolai-haitov.422495", "text": "Лидерът на НФСБ Валери Симеонов представи в парламента книгата \"Живи разкази за Николай Хайтов\", посветена на 100 години от рождението на писателя. Тя е издадена от НФСБ.\r\nЗа нас той е един от най-успешните български писатели, драматурзи и сценаристи, посочи Симеонов. И отбеляза, че и досега най-гледаният български филм е \"Козият рог\" по едноименния разказ на писателя.\r\nНиколай Хайтов е продължител на патриотизма в неговия възрожденски вид, такъв, какъвто го намираме в творчеството на Иван Вазов, Захари Стоянов, на големите български творци, които са отдали живота си за съхраняване на българската идентичност, самочувствие и нация, каза Валери Симеонов.\r\nВ сборника има включени интервюта от 2011 г. до тази година с близки на писателя, негови съученици, приятели, с дъщеря му Елена Хайтова. Книгата предоставя и непубликувани фотографии от целия жизнен път на твореца, съобщава БТА.", "date": "2019.09.11", "title": "НФСБ издаде книгата \"Живи разкази за Николай Хайтов\""}
{"url": "https://www.dnes.bg/notifikacii/2019/09/11/zemetresenie-razliulia-oblastta-atika-v-gyrciia.422482", "text": "Земетресение е било усетено в област Атика, в която се намира и столицата Атина, съобщи \"Катимерини\".\r\n\r\nТрусът е регистриран в 11,13 часа днес.\r\n\r\nСпоред първоначална оценка на Евросредиземноморския институт земетресението е било с магнитуд от 3,8 по Рихтер, пише БТА. \r\n\r\nЕпицентърът е бил в морето между Атика и остров Евбея. Дълбочината на труса се оценява на 5 километра.", "date": "2019.09.11", "title": "Земетресение разлюля областта Атика в Гърция"}
{"url": "https://www.dnes.bg/rusia/2019/09/11/reshetnikov-se-sboguva-s-bylgariia-za-nishto-ne-syjaliavam.422502", "text": "Бившият генерал от руското разузнаване Леонид Решетников написа прощално послание във Facebook към България и българските си приятели. Вчера от прокуратурата беше съобщено, че на Леонид Решетников е наложена 10-годишна забрана да влиза в страната ни. \n\r\nЕто текста на Решетников: \n\r\n„Сбогом, България!\n\r\n10 години забрана за влизане – това е много, може би няма да доживея. За нищо не съжалявам. Десетилетията, свързани с България, бяха щастливи в живота ми. Прекрасен по същността си народ, невероятна история, великолепна природа, свещеният български език. Който не знае това, е загубил много. В дома ми често звучеше българска реч, български песни, на масата имаше баница и гювеч. Българофили станаха всички от моето голямо семейство: и дъщерите ми, и зетьовете, и внуците – всичките 11 души, не, 10. Малкият Миша още не е българофил. Може и да стане, макар че сега започвам да се съмнявам. Да забраниш влизането в страната на 10 души, които обичат България – никой без мен няма да отиде там – могат единствено враговете на България. Хората с български имена, които правят официални изявления по повод на русофилите и мен, това са само марионетки на истинските господари на днешната българска държава.\n\n\r\n                    \n                    \n                \n                \n                \n                Благодаря Ви, скъпи български приятели, за подкрепата, помагайте на Николай Малинов. Той е истински български патриот, ние всичко много го обичаме. Желая на всички Ви добро и сили за възраждането на онази България, която изгубихте.\n\r\nИ аз също“, заключава Решетников.", "date": "2019.09.11", "title": "Решетников се сбогува с България: За нищо не съжалявам!"}
{"url": "https://www.dnes.bg/obshtestvo/2019/09/11/bogoslovi-proektira-se-nov-tip-semeistvo-a-pyrvata-jertva-sa-decata.422497", "text": "За това предупреждават проф. д-р Димитър Попмаринов,  доц.  д-р Мариян Стоянидов и доц. д-р Свилен Тутеков, преподаватели от   Богословския факултет на ВТУ \"Св. св. Кирил и Методий\" в писмо, изпратено до Светия синод.\r\nТе настояват Православната църква да обърне внимание на започналите промени в  законодателната и нормативната  уредба в страната и апелират\r\n\"\r\n                    \n                    \n                \n                \n                \n                През миналата 2018 г. излязохме със становище по широко  разискваната Истанбулска конвенция и нейните скрити опасности за децата и  семейството. Категорично заявихме, че полът не може да бъде  свеждан до социален конструкт, че родителството, майчинството и  бащинството не могат да бъдат определяни като \"социални роли”.\r\nСъщо така категорично заявихме, че, припомнят преподавателите.\r\nпридължават богословите.\r\nТе са категорични, че е недопустимо  грижата и закрилата за децата да бъде изземвана от нови идеологии, които  обезличностяват човека и рушат семейството. \"Те издигат греха в идеал, а  добродетелта приемат за слабост: \r\n\"...последиците  от това ново социално  инженерство са пагубни. Намесата на държавата под натиска на т. нар.  \"дистрибутори на социални услуги” от неправителствения сектор в  отношенията родители-деца, стигматизирането на семейството и на  родителите като \"заплаха” и \"опасност” за собствените им деца,  \", настояват богословите.\r\nТримата преподаватели са категорични, че в националното законодателство не бива да се допуска под  външен натиск регламентиране на социални практики, които позволяват  насилственото откъсване на децата от техните родители.\r\n\"Родителите са  тези, които създават децата, а не държавата и не бива заради отделни  прецеденти на безотговорни хора да се търси оправдание за налагане на  новата идеология. Държавното образование категорично не е място за индоктриниране и  привнасяне на каквато и да било идеология, в това число и на  джендърната.\r\n\", допълват те.\r\n\"Гласът на православното богословие има място във всяка отговорна  дискусия за смисъла и ценността на семейството, за тайната на пола, за  родителството, майчинството и бащинството, за възпитанието на децата,  т.е. за човека и обществото като цяло.....Макар Църквата да е  отделена административно от държавата, духовно тя е с преобладаващата  част от народа на тази държава. В решителни моменти от нашата история тя  винаги е вземала спасителна за него страна. Убедени сме, че , завършва писмото.\r\nНа вчерашното си заседание Светият Синод е решил текстът на писмото да бъде публикуван на официалния им сайт, за да бъде сведен до знанието на широката общественост.", "date": "2019.09.11", "title": "Богослови: Проектира се \"нов\" тип семейство, а първата жертва са децата!"}
{"url": "https://www.dnes.bg/obshtestvo/2019/09/11/sredniiat-osiguritelen-dohod-u-nas-za-iuli-974-05-lv.422471", "text": "Размерът на , съобщи Националният осигурителен институт.\n\r\n\r\nСредномесечният осигурителен доход за страната \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец август 2019 г.", "date": "2019.09.11", "title": "Средният осигурителен доход у нас за юли – 974,05 лв."}
{"url": "https://www.dnes.bg/football/2019/09/11/pak-se-prochuhme-arest-za-bylgarin-za-rasistki-obidi-sreshtu-styrling.422529", "text": "Привърженик на България е бил изхвърлен от стадион \"Уембли\" и арестуван заради обиди на расова основа срещу Рахийм Стърлинг по време на квалификацията за Евро 2020 между Англия и \"лъвовете\".\r\nСпоред Standard, сънародникът ни е бил подслушан от стюард, който чул обидите. \r\n \r\nСкандалът се е разиграл през първото полувреме на двубоя, спечелен от домакините с 4:0. Човекът веднага е бил отведен от легендарното съоръжение и предаден на полицията в Северен Лондон.\r\n \r\nОт там потвърдиха, че има арестуван мъж по подозрение за утежнено нарушение на обществения ред. По-късно той е бил освободен без повдигнато обвинение. \r\n \r\nВ УЕФА са информирани за инцидента от делегата на мача, селекционерa на \"Трите лъва\" Гарет Саутгейт и самия Стърлинг.\n                    \n                    \n                \n                \r\n \r\n\r\n ", "date": "2019.09.11", "title": "Пак се прочухме! Арест за българин за расистки обиди срещу Стърлинг"}
{"url": "https://www.dnes.bg/zvezdi/2019/09/11/v-niu-iork-riana-predstavi-svoiata-liniia-belio.422532", "text": "Модната седмица в Ню Йорк тече с пълна сила и показва на фенове и критици какво да очакват на пазара през следващите 12 месеца. Станахме свидетели на новите модели на Том Форд, а сега по подиума се разходи и модната линия за бельо на Риана.\r\nИмето на певицата вече все по-често се свързва с бизнеси, които са далеч от музиката. Тя постепенно разви своята империя като се превърна в една от най-богатите жени в света, благодарение на добрия си бизнес нюх.\r\nSavage x Fenty беше представена за първи път миналата година на Седмицата на модата в Ню Йорк. Тогава моделите на Риана впечатлиха не само феновете ѝ, но и модните критици.\r\nТя успя да предизвика фурор и с избора си на дефилиращите, тъй като избра манекенката Слик Уудс, която беше бременна в деветия месец. Часове след шоуто, тя вече беше майка.\r\n                    \n                    \n                \n                \n                \n                Риана още в началото на кампанията заяви, че ще заложи на модели, които не се смятат за перфектни от обществото. „Самата аз съм закръглена и затова искам да правя дрехи за такива жени“, заяви певицата в интервю.\r\n\r\n ", "date": "2019.09.11", "title": "В Ню Йорк: Риана представи своята линия бельо"}
{"url": "https://www.dnes.bg/notifikacii/2019/09/11/socialnite-gotovi-da-vzemat-poletialoto-ot-prozorec-dete.422520", "text": "При промяна в семейните обстоятелства във връзка с търсене на наказателна отговорност на родителите , посочват от дирекция \"Социално подпомагане\".\n\n\n\r\nЕжедневно социалните поддържат връзка с лекуващите лекари и се информират за състоянието на детето, съобщиха още от дирекцията. Предстои на 12 септември да му се направи изследване със скенер и консултация с невролог, предаде .\r\n, след като на 6 септември падна от втория етаж на дома си в Пловдив, докато родителите спели.\r\nОт полицията потвърдиха, че и двамата са употребили алкохол. Бащата Румен е тестван с дрегер в деня на инцидента. Пробата му е 1, 92, а на майката Златка - 1,2.", "date": "2019.09.11", "title": "Социалните готови да вземат полетялото от прозорец дете"}
{"url": "https://www.dnes.bg/stranata/2019/09/11/liatoto-prodyljava-vremeto-i-utre-slynchevo-i-toplo.422496", "text": "През нощта ще преобладава ясно, а утре отново слънчево време. Ще има и временни увеличения на облачността, но ще остане почти без валеж. Ще духа слаб до умерен североизточен вятър. Според максималните температури ще са между 25 и 30, в София около 25 градуса.\r\nНад Черноморието ще бъде предимно слънчево с временни увеличения на облачността. Почти без валеж. Ще духа до умерен североизточен вятър. Максимални температури на въздуха 26-27, температурата на морската вода е 24-26 градуса. Вълнението на морето ще бъде 3 бала.\r\nНад планините ще преобладава слънчево време, главно в следобедни часове с временни увеличения на облачността. Почти без валеж. Ще духа умерен североизточен вятър. Максимална температура на височина 1200 метра - около 19, на 2000 метра - около 12 градуса.\r\n                    \n                    \n                \n                \n                \n                И през следващите два дни ще преобладава слънчево време, с временни увеличения на облачността и високи за периода температури. В петък все още ще духа слаб, в източната половина от страната до умерен североизточен вятър.\r\nВ събота отначало в западната част от Дунавската равнина, после и в по-голямата част от страната, с изключение на югоизточните райони, вятърът ще се ориентира от север-северозапад.\r\n\r\n ", "date": "2019.09.11", "title": "Лятото продължава, времето и утре слънчево и топло"}
{"url": "https://www.dnes.bg/notifikacii/2019/09/11/43-godishen-shofior-zagina-na-pytia-ravadinovo-primorsko.422528", "text": "43-годишен шофьор е загинал при катастрофа на пътя Равадиново - Приморско, съобщиха от Областната дирекция на МВР - Бургас.\r\nИнцидентът е станал около 00.11 часа тази нощ на около километър преди разклона за хотелски комплекс \"Свети Тома“ в посока Приморско.\r\nПо неустановени до момента причини мъжът е самокатастрофирал, преобръщайки се в гориста местност извън пътното платно.\r\nСъс съдействието на служителите от „Пожарна безопасност и защита на населението“ – Созопол с моторни триони е разчистена растителността и дърветата за достигане на местопроизшествието, като в купето на автомобила на задната седалка е открито тялото на водача, който не е ползвал предпазен колан.\r\nТялото е откарано за аутопсия в отделение \"Съдебна медицина\" при УМБАЛ – Бургас. Извръшен е повторен оглед в светлата част на денонощието. Работата по случая продължава от служители на Районно управление – Созопол.", "date": "2019.09.11", "title": "43-годишен шофьор загина на пътя Равадиново - Приморско"}
{"url": "https://www.dnes.bg/politika/2019/09/11/vyvejdaneto-na-tol-taksi-ne-zavisi-ot-izborite.422488", "text": "Работата на тол системата не зависи от изборите и реформата в пътния сектор няма цвят.\n\r\nТова коментира регионалният министър Петя Аврамова, като обясни, че процесът, свързан с въвеждането на тол такси, не е обвързан с местния вот.\n\r\n\"Предстои последна среща на Консултативния съвет, който сме сформирали към МРРБ, на който окончателно да бъде обявена тарифата и обхватът, така че да можем да продължим с последващите действия, нотифициране в ЕК, доклад на Световната банка“, уточни тя.\n\r\nТол системата работи в момента тестово, като реалното събиране на такси за камионите над 3.5 тона се очаква да започне от март догодина.\n\r\nАврамова обяви днес, че правителството дава \"зелена светлина\" за строителството на скоростния път Мездра-Ботевград с одобрен максимален размер на разходите от АПИ за малко над 419 млн. лв. Предвижда се участъкът да е готов до 2023 г., а средствата за него ще дойдат именно от тол таксите и винетните такси в следващите години.\n                    \n                    \n                \n                \n                \n                \r\nОсвен това за първи път изпълнителите ще получат парите си след цялостно завършване и приемане на изградените участъци.\n\r\n\"За нас това е пилотен начин на финансиране и вярвам, че това ще действа дисциплиниращо на изпълнителите, за да работят максимално мобилизирано\", заяви Аврамова.\n\r\nТя изтъкна, че трафикът от Дунав мост 2 към Кулата, който минава по тази отсечка, е голям, тежкотоварен и създава много рискови моменти за участниците в движението.\n\r\nОтсечката е разделена на два лота – с дължина съответно 19.3 км и 13.4 км.\n\r\nЩе бъдат изградени кръгови кръстовища при Мездра, Дерманци, Ребърково, Люти дол Скравена и Ботевград. Ще има и площадки за отдих по трасето, а при Люти дол две тунелни съоръжения. Предвидено е изнасяне на трафика извън населените места чрез изграждане на обходи.\r\nСтойността на Лот 1 е близо 133 млн. лв без ДДС, а на Лот 2 – над 222 млн. лв. Предстои сключване на договори с избраните изпълнители. Очакванията са строителните работи на терен да започнат до края на годината.", "date": "2019.09.11", "title": "Въвеждането на тол такси не зависи от изборите "}
{"url": "https://www.dnes.bg/temida/2019/09/11/sydiat-petima-siriici-i-bylgarka-za-terorizym.422521", "text": "Специализираната прокуратура внесе в Специализирания наказателен съд обвинителен акт срещу шест лица – петима сирийци и българка, за участие в организирана престъпна група за финансиране на терористични организации, действащи на територията на Сирия. Това съобщиха от Апелативната специализирана прокуратура.\r\nУчастниците бяха задържани на 18 януари 2019 г., а събраните доказателства показаха, че те са действали като престъпна организация от началото на 2016 г. Групата извършвала небанкови парични преводи по арабската система хавала, и по-конкретно - трансферирала финансови активи на терористичната групировка „Ислямска държава“ от контролирани от нея сирийски територии към Турция, България и други държави от Европейския съюз (Германия, Великобритания, Швеция).\n\n\r\n                    \n                    \n                \n                \n                \n                \n\r\nЧаст от трансферираните от арабски държави пари били предоставяни на членове на терористични групи, пребиваващи на територията на Европа. Както получаването, така и предаването на средства, ставало срещу представяне на изписан на лист цифров код. Един от основните участници в групата – сирийският гражданин М.А., е бил касиерът на хавала на територията на България. За прикритие на незаконното трансфериране на големи парични суми той ползвал две фирми, регистрирани у нас на негово име. Родственици на М.А, в т.ч. негови братя и братовчеди, по това време били главните „хавалдари“ в Турция, Великобритания и други европийски държави.\n\r\nЗа паричните трансфери групата удържала като комисиона значителен процент от средствата и за кратко придобила ресурс, който инвестирала в друг вид дейност. Участниците купували високопроходими джипове и пикапи в Германия, България и Румъния, прекарвала ги през българо-турската и турско-сирийската граница и ги предоставяла на територията на Турция и Сирия на членове на терористичните организации Фронт Нусра, известна като Хаят Тахрир Ал Шам, на сирийския клон на кюрдската ПКК, както и на други въоръжени опозиционни групи. Доказателствата по делото сочат, че участниците купили, прекарали през територията на България и Турция и предали на терористични организации в Сирия автомобили на стойност 9 423 518.51 щатски долара, или 16 459 023.19 лв.\n\r\nСлед придобиването на колите те били регистрирани в КАТ - София на името на български граждани, които веднага след регистрацията издавали пълномощни на предварително подбрани от групата шофьори за откарването им в Турция – най-често в градове до турско-сирийската граница. Там автомобилите били предавани на чужденци, предимно сирийци, които ги прекарвали във вътрешността на Сирия и ги доставяли на крайните купувачи, членове на терористични организации. Те от своя страна плащали колите на групата, отново по системата хавала. Част от въпросните автомобили били използвани за бомбени атентати.\n\r\nУчастникът в групата - касиер на хавала в България поддържал преки контакти със свои контрагенти-хавалдари, които развивали аналогична престъпна дейност в Сирия, Турция, Швеция, Германия, Франция, Великобритания и Унгария, и имали изградени собствени престъпни групи на национално ниво.\n\r\nВсеки от участниците в „българската“ група е изпълнявал конкретни функции, свързани с организирането на нелегалните парични трансфери от и за чужбина, получаването и плащането на пари по системата хавала, документното оформяне на сделките с автомобили, регистрацията им, доставката им в Турция и Сирия.\n\r\nПетима от обвиняемите по делото са в ареста с определени от съда мерки за неотклонение „Задържане под стража“, един е с парична гаранция от 20 000 лева.\n\r\nПредстои Специализирания наказателен съд да определи дата за разпоредително заседание по делото.", "date": "2019.09.11", "title": "Съдят петима сирийци и българка за тероризъм "}
{"url": "https://www.dnes.bg/obshtestvo/2019/09/11/medsestri-ot-cialata-strana-se-sybraha-na-shestiia-si-protest.422549", "text": "\nМедицински сестри излязоха на своя шести национален протест. Пред Народното събрание те настояват за по-добри условия на труд, по-добро заплащане, за законодателни промени и реформа в системата на здравеопазването у нас.\r\n\r\nСред промените, които сестрите искат, са болниците да не са търговски дружества, за да няма \"търговия със здраве\". Те настояват държавата да спре да финансира частните болници.\n\n\r\n\r\n\"Всички знаем, че в здравеопазването има много пари, но те не се разпределят както трябва. Няма контрол. Ние се изправяме срещу това\", обясни Мая Илиева пред БНР.\r\n\r\n ", "date": "2019.09.11", "title": "Медсестри от цялата страна се събраха на шестия си протест"}
