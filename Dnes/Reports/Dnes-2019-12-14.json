{"url": "https://www.dnes.bg/health/2019/12/14/myrzeluvash-po-koleda-vredno-e.432997", "text": "Излежаването около две седмици по Коледа може да причини трайни увреждания на здравето, предупреждават учени за в. \"Дейли мейл\", цитиран от БТА.\r\nТе са заключили, че двуседмичното бездействие е достатъчно, за да отслабнат мускулите, а функционирането на сърцето и белите дробове да стане по-неефикасно.\r\nИзследването е обхванало 46 души, които са на 20-30-годишна възраст или са прехвърлили 60-те. На участниците било казано да правят по-малко от 1500 крачки дневно за 14-дневен период. Било констатирано, че рискът е особено голям за по-възрастните хора, които може да получат сериозни увреждания. Свързаният с излежаване период води също до натрупване на мазнини около кръста, които може да увеличат вероятността от затлъстяване за дълъг период и диабет.\r\n                    \n                    \n                \n                \n                \n                Специалистите от Ливърпулския университет са използвали рентгенови лъчи, компютърна томография и тестове за вдигане на тежести, за да разберат как здравето на хората се променя през период на бездействие. Преди този двуседмичен период физическата активност на по-младите участници в едната група и по-възрастните в другата била една и съща. Около 4 дни преди изследването всеки участник правел най-малко 10 000 крачки дневно, но не извършвал изнурителни физически упражнения. Учените си поставили за цел да установят дали здравето на по-възрастните хора е засегнато повече, отколкото това на по-младите участници.\r\nЗагубата на мускулна и костна маса и натрупването на мазнини е нещо естествено с напредването на възрастта и може да доведе до хронични заболявания. Оказало се, че количеството на мазнините се е увеличило с 20 процента сред по-младите участници и с 28 процента сред по-възрастните, а силата на мускулите на краката е намаляла с 5 процента сред по-младите хора и с 8 процента сред по-възрастните. Нивото на кардиореспираторния фитнес пък намаляло с 5 процента у по-младите участници и с 10 процента у по-възрастните. Авторите на изследването отбелязват, че промените изглежда имат по-вредни последствия за по-възрастните хора. ", "date": "2019.12.14", "title": "Мързелуваш по Коледа? Вредно е! "}
{"url": "https://www.dnes.bg/stranata/2019/12/14/oshte-dve-jertvi-na-pytia-myj-i-mlado-momiche-sa-zaginali.432998", "text": "Мъж и младо момиче загинаха при две катастрофи край Пловдив през изминалата нощ, съобщават от .\r\n\r\nЕкип на Бърза помощ е установил смъртта на 51-годишния мъж от Карлово. Той загина на място, след като автомобилът му само-катастрофира в дърво тази сутрин. Починал е на място. \r\n\r\n21-годишно момиче пък загина половин час след полунощ при друг инцидент край Пловдив. На пътя Съединение - Цалапица лек автомобил излязъл от пътя, ударил се в мантинелата, след което паднал в напоителен канал. И двата случая се разследват.", "date": "2019.12.14", "title": "Още две жертви на пътя – мъж и младо момиче са загинали"}
{"url": "https://www.dnes.bg/zvezdi/2019/12/14/kristen-stiuart-iskala-brak-s-robyrt-patinsyn.432940", "text": "Кристен Стюарт доби световна слава, след като участва във вампирската трилогия „Здрач“, където си партнира с Робърт Патинсън и Тейлър Лаутнър. Стюарт влиза в ролята на обикновено гимназиално момиче, което обаче се влюбва във вампира Едуард (Робърт Патинсън) и трябва да избере между нормалния и свръхестествения свят.\r\n \r\nОсвен любов между персонажите им, пламва и такава между Робърт и Кристен. Двамата дълго време бяха заедно, но всичко приключи, когато актрисата беше хваната в прегръдките на друг мъж. Това беше режисьорът Рупърт Сандърс, с когото тогава работеха по филма „Снежанка и ловецът“.\r\n \r\nПо онова време Сандърс беше женен за Либърти Рос, с която обаче се разведоха две години след като снимките от аферата му излязоха наяве. Връзката между режисьора и Стюарт не продължи дълго и двамата поеха по различни пътища само няколко месеца след това. Интересното е, че след края на този романс актрисата беше отново в компанията на Робърт Патинсън. \r\n \r\nНо за кратко. Отношенията им официално приключиха през 2013 година. Оттогава Стюарт призна пред света, че харесва и мъже, и жени и в момента е във връзка със сценаристката Дилън Майър. Освен това, Кристен участва и в новия филм „Ангелите на Чарли“, който ще излезе по българските кина на 10 януари 2020 година.\r\n \r\n\r\n ", "date": "2019.12.14", "title": " Кристен Стюарт искала брак с Робърт Патинсън"}
{"url": "https://www.dnes.bg/world/2019/12/14/shte-vleze-li-syrbiia-v-es-predi-2030-godina.432999", "text": "Президентът на Франция Еманюел Макрон отново промени сроковете за разширяване на ЕС и според \"разписанието\", което представи на срещата на европейските лидери в Брюксел, вратата за нови членки едва ли ще се отвори преди 2030 г., пише белградският вестник \"Вечерне новости\", цитиран от БТА.\r\n\r\nМакрон настоява преди приемането на нови държави да се извърши реформа на ЕС, за която, както каза, ще са необходими поне 10 години. Френският президент повтори вчера, че по принцип не е против разширяването, но не се отказва условие за това да бъдат реформите на ЕС.\r\n\r\nПрезидентът на Сърбия Александър Вучич обаче е уверен, че Макрон няма да забрави Сърбия и няма да я остави сама, пише вестникът.\r\n\r\nЛидерите на страните от ЕС обявиха, че отново ще разговарят по темата за разширяването на ЕС преди срещата на високо равнище ЕС-Западни Балкани през май 2020 г. в Загреб", "date": "2019.12.14", "title": "Ще влезе ли Сърбия в ЕС преди 2030 година? "}
{"url": "https://www.dnes.bg/eu/2019/12/14/nai-mnogo-jeneni-deca-v-germaniia-sa-s-bylgarski-pasporti.432896", "text": "Най-много детски бракове в Германия са сключени между деца с български паспорти. Това става ясно от запитване на парламентарната група на крайнодясната партия „Алтернатива за Германия“, на което министерството на правосъдието в Берлин отговори, съобщава БНР. \n\n\n\r\nОбщо 162 чужденци под 16 години са пристигнали в Германия със сключен брак. От тях 70 са българи. Засегнатите са основно момичета. При проучване през 2016 година малолетните женени българчета бяха на четвърто място, тази година вече са най-много.\r\n\n                    \n                    \n                \n                \n                \n                \r\nДетските бракове са един от проблемите, с които Германия се сблъсква поради наплива на хора от други държави. Темата влезе в полезрението на политиците най-вече след 2015 година, когато в Германия влязоха близо 1 милион бежанци от Сирия.\n\r\nЗа да се преборят с този проблем, германските политици приеха нов закон за борба с детските бракове, който влезе в сила на 22 юли 2017 година. Според закона право на брак имат само навършилите 18 години. Когато оженените непълнолетни са на навършени 16 или 17 години, държавата се въздържа от насилствено анулиране, в случай че последствията за децата биха били твърде тежки.\r\n\n\r\n„Когато от този брак вече има и деца, анулирането му ще направи тези деца извънбрачни и лишени от правото да наследяват родителите си. Това е едното последствие. Другото е, че често в културата на фамилиите, в които съществува практиката за детски бракове, една жена с деца, но без брак, е дамгосана за цял живот и това води до изолирането и отхвърлянето й от семейството“, обясняват експерти.\n\r\nПри деца, които не са навършили 16 обаче, държавата е безкомпромисна и се намесва, тъй като става дума за нарушаване на правата на детето.", "date": "2019.12.14", "title": "Най-много \"женени деца\" в Германия са с български паспорти "}
{"url": "https://www.dnes.bg/cars/2019/12/14/syvet-kolko-da-pompate-gumite-si-prez-zimata.433000", "text": "Подходът на повечето хора е да напомпат добре гумите си, обикновено при сезонната смяна, и после само да хвърлят едно око за видима деформация.\r\nЗа съжаление това води не само до допълнителни разходи, но и чувствително повишава риска за пътуващите.\n\r\nКонтактната повърхност на гумата с пътя е с големината горе-долу на подметката ви. От това малко късче зависи поведението на колата, способността й да завива, да спира и да запазва сцепление дори на хлъзгава настилка. Но ако гумата не е правилно напомпана, контактната повърхност намалява значително. И като казваме \"правилно\", имаме предвид и двете крайности.\n\r\nСпадналата гума се деформира и на практика стъпва на пътя само с ръбовете на протектора. Прекалено напомпаната гума пък се издува в средата и контактната й повърхност се стеснява. И в двата случая сцеплението се влошава, а спирачният път се увеличава, и то доста. Да не говорим, че самата гума се износва по-бързо.\n                    \n                    \n                \n                \n                \n                \r\nЗа съжаление разлики в налягането от няколко десети бара не могат да се видят с просто око. В същото време гумата неизбежно губи въздух с течение на времето - понякога доста бързо, ако маршрутът ви включва неравности, легнали полицаи и така нататък.\n\r\nЗатова съветът ни е редовно - тоест веднъж в месеца - да проверявате и коригирате налягането. Манометър като този ще ви струва само няколко лева. На почти всички автомобили в последните 20 години има указания за правилното налягане - с още една допълнителна стойност, ако превозвате тежки товари.\r\n\r\n", "date": "2019.12.14", "title": "Съвет: Колко да помпате гумите си през зимата"}
{"url": "https://www.dnes.bg/world/2019/12/14/angela-merkel-ima-nedostig-na-rabotna-ryka-v-germaniia.433001", "text": "Германия е изправена пред опасност от изнасяне на компании от различни сектори в чужбина поради недостиг на квалифицирана работна ръка, предупреди германската канцлерка Ангела Меркел, цитирана от ДПА.\r\nВ редовния си седмичен подкаст Меркел изтъква необходимостта да се положат усилия за привличане на достатъчен брой специалисти. В противен случай според нея компаниите ще бъдат принудени да мигрират.\r\nПосланието е излъчено преди насрочената за понеделник среща на представители на германското правителство, работодателите и профсъюзите за имиграцията на квалифицирана работна ръка. Те ще обсъдят и как новият германски закон за привличане на висококвалифицирани имигранти да бъде задействан по-бързо.\r\nЗаконът трябва да влезе в сила на 1 март 2020 година и има за цел да улесни пристигането и оставането в Германия на квалифицирана работна ръка от страни извън Европейския съюз.\r\n                    \n                    \n                \n                \n                \n                \"Докато преди 15 години имахме проблем с наличието на 5 милиона безработни, днес проблемът е къде да намерим подходящите квалифицирани работници\", отбеляза Меркел. По думите й Германия иска да се възползва от собствения си потенциал чрез добро образование за колкото може повече хора. Според нея обаче е необходимо и да се привлекат квалифицирани кадри от Европейския съюз в Германия. Тя допълни, че в същото време трябва да се намерят и квалифицирани работници от страни извън ЕС.\r\nВ момента в Германия работят 2,5 милиона граждани на страни от ЕС, уточнява ДПА.", "date": "2019.12.14", "title": "Ангела Меркел: Има недостиг на работна ръка в Германия"}
{"url": "https://www.dnes.bg/mish-mash/2019/12/14/strah-otchaianie-bez-hitler-masovoto-samoubiistvo-na-nacisti.432990", "text": "Когато военният фотограф Маргарет Боурк-Уайт пристига в кметството в Лайпциг, след като Германия е загубила Втората световна война, тя заварва много тела - на пръв поглед всички те може да са убити с куршум или шрапнел. Ала всъщност всички са отнели живота си... сами. За нацистите след края на войната по-ужасяващо от смъртта било само това, да попаднат в ръцете на врага.\r\nВ една от стаите лежал доктор Курт Лисо, заместник кмет на Лайпциг, съпругата и дъщеря му. Ръката му била поставена върху картата за членство в партията - последен акт на лоялност към Хитлер. В другата стая сцената била подобна - кметът на града и семейството им също били отнели живота си.\r\nСнимките на Маргарет Боурк-Уайт показват нещо, което дълго време остава скрито, а германците предпочитат да не си спомнят - масовото самобуйство. Тази трагедия показва и друго - лудостта, която се е разпространила из Германия по време на управлението на Хитлер.\r\n                    \n                    \n                \n                \n                \n                \r\nТова са инструкциите, които получава 21-годишно момиче, докато нейният баща слага за последен път нацистката си униформа, готов да се включви в битката за Берлин. \"Всичко свърши детето ми\", казал й той, прегърнал я и я целунал, преди да постави пистолета в ръката й. Той напуснал дома си и никой повече не го видял.\r\nТя решила да не му се подчини. Но из целия Трети райх настъпил хаос. Пред загубата и унижението десетки хиляди нацисти избират смъртта. Някой го правят от чист страх, че Червената армия ще ги измъчва. Така, дори в градчето Деним, където живеят едва 15 хил. души, недокоснато от войната, нито от бомбите, страхът побеждава.\r\nКогато се разчува, че руските танкове идват, 27-годишният Лотар Бучер си слага въжето, настоява това да сторят съпругата му, сестра й, майка й и баба й, както и тригодишният им син. Цялото семейство умира. А страхът се разпространява като чума. Близо 1000 души загиват в Деним след самоубийство. Притеснително голям брой деца също са сред загиналите.\r\n\r\nСпоред различни сведения, след последното изпълнение на Берлинската филхармония, момчета от Хитлеровата младеж са раздавали капсули цианид на всеки, който е искал. Нямало връщане назад, особено след като самият Хитлер се пожертвал първи. Докато руснаците приближавали, той се самоубил заедно с Ева Браун, за която току-що се бил оженил. По този начин той нямало да си плати за всички злини, които е сторил по света. Останалите нацисти, които го последвали - също.\r\nГенерали от СС, доктори от концлагерите, чиновници в Щаба по сигурност на Райха, ръководителят на Гестапо в Дрезден, повечето германски военни командири, 53 от 554 генерали от армията, 14 от 98 генерали от Луфтвафе и 11 от 53 адмирали се самоубиват.\r\nВ Берлин, само в един квартал, през първия ден от Съветската окупация се самоубиват 100 души. През следващите дни броят им светкавично растял.\r\n\r\nСъпругата на Гьобелс, Магда, също го последвала в смъртта, но не и преди да отнеме живота на 6-те им деца. В своето предсмъртно писмо тя пише, че \"в света след Фюрера не си засужава да се живее\". И добавя: \"Затова взех децата си с мен. Те са прекалено добри за света, който идва след нас.\"\r\nНо защо нацистите не виждали смисъл в живота след Хитлер? След Пъвата световна война нацията била смирена заради загубата. Но след като фюрерът взел властта, хората станали по-оптимистични. Нацистите наложили социални реформи, които някога били невъзможни. Работниците имали ваканции, семейни надбавки, защита на правата на наемателите, масов туризъм, магистрали, национален празник през всеки месец от годината за отбелязване на едно или друго. Да притежаваш къща вече не било само мечта, да пътуваш не било привилегия, стига да затваряш очите си за случващото се с евреите и липсата на интелектуална свобода.\r\nНо Новата Германия на Хитлер започнала да се разпада. Всичко започнало с провала при Сталинград. Изведнъж вестниците в страната се напълнили със съобщения за умрели мъже. По 2000 на ден.  Любовната афера между фюрера и Германия започнала да изстива. Балонът се спукал и психологическият шок бил неописуем. За тях след Хитлер нямало нищо - нито Райх, но политическо движение, нито общество.\r\nДокато пътувал към своето самоунищожение, Хитлер взел всички онези отчаяни хора със себе си. Когато той взел пистолета и се застрелял през последния ден на Третия райх, за всички останали оставало само едно - да направят същото.", "date": "2019.12.14", "title": "Страх, отчаяние, без Хитлер – масовото самоубийство на нацисти "}
{"url": "https://www.dnes.bg/notifikacii/2019/12/14/19-godishen-pochina-v-shumen-proboden-e-s-noj.433002", "text": "Младеж на 19 години е починал в шуменската болница, след като е прободен с нож при спор, съобщава БТА.\r\nСигнал за инцидента е приет в дежурната оперативна част на ОД на МВР- Шумен в 12.08 часа днес.\r\nКъм улица \"Ген. Скобелев\", близо до читалище \"Екипе\", веднага е насочен полицейски екип. Изяснено е било, че малко преди това между трима младежи възникнал спор, по време на който единият извадил нож и нанесъл прободна рана в корема на 19-годишния местен жител. Веднага след това извършителят избягал в неизвестна посока.\r\nПострадалият е приет в тежко състояние и с опасност за живота в спешното отделение на шуменската болница, където по-късно е починал.\r\nРаботата по образуваното досъдебно производство продължава под ръководството на окръжната прокуратура в Шумен.", "date": "2019.12.14", "title": "19-годишен почина в Шумен, прободен е с нож "}
{"url": "https://www.dnes.bg/health/2019/12/14/5-systavki-za-detoks-na-kosata.432913", "text": "Честото третиране на косата, боядисването, сушенето, нагряването и употребата на всякакви продукти и уреди за коса изтощава косъма и уврежда косата. Замърсяванията от околната среда също увреждат косата. Те в комбинация с вредните съставки в много козметични и стилизиращи продукти насищат косата с токсини, които допълнително оказват вредно влияние върху нея.\r\nПредлагаме няколко ефикасни природни рецепти за естествен детокс на косата в домашни условия.\r\n\r\nМедът помага на косата да се хидратира в дълбочина, да се омекоти и да стане по-нежна и лъскава. Използвайте мед вместо химическите шампоани. Ще забележите разликата. Смесете 1 супена лъжица мед с 3 супени лъжици вода. Втривайте в косъма от корените до върха. Изплакнете косата с хладка вода. Може да използвате ябълков оцет, с който да изплакнете и неутрализирате медената смес.\r\n                    \n                    \n                \n                \n                \n                \r\nЯбълковият оцет е чудесно натурално средство за детокс на косата. Той прочиства токсините от косъма и скалпа без да уврежда косата. Резултатите са впечатляващи. Смесете ¼ чаша ябълков оцет с 2 чаши вода. С тази смес изплакнете косата след като сте я измили с шампоан.\r\n", "date": "2019.12.14", "title": "5 съставки за детокс на косата "}
{"url": "https://www.dnes.bg/world/2019/12/14/djonsyn-kym-leibyristite-v-severna-angliia-niama-da-vi-predam.433003", "text": "Британсикят премиер Борис Джонсън посети днес бивш бастион на лейбъристите в Северна Англия и обеща да се отплати на местните жители за подкрепата за неговите консерватори на изборите в четвъртък, предаде Ройтерс.\r\n\"Зная, че хората хората може би са нарушили установените от поколения избирателни навици, за да гласуват за нас\", каза Джонсън пред поддръжници в град Седжфийлд.\r\nПобедата на консерваторите там има символично значение, тъй като това навремето бе избирателният район на бившия премиер Тони Блеър, най-успешният лейбъристки лидер.\r\n\"Направихте нещо невероятно, променихте политическия пейзаж, променихте Консервативната партия към по-добро и променихте бъдещето на страната към по-добро\", каза Джонсън.", "date": "2019.12.14", "title": "Джонсън към лейбъристите в Северна Англия: Няма да ви предам!"}
{"url": "https://www.dnes.bg/business/2019/12/14/london-niu-iork-honkong-chaka-gi-mrachno-finansovo-bydeshte.433004", "text": "В класациите на световните международните финансови центрове обичайно челни места заемат Лондон, Ню Йорк и Хонконг. Трите града насърчават финансовата и физическа инфраструктура, както и наличието на подготвени кадри, необходими за осъществяване на трансграничен бизнес, като в същото време споделят отвореност към света и различните култури, пише The Wall Street Journal. Тези качества обаче имат все по-малко значение в свят, който се отдръпва от глобализацията.\n\r\nВсички тези градове са магнит за чуждестранни служители, като делът на чужденци от населението им е далеч по-висок от този на местните жители. САЩ обаче увеличават бариерите пред имиграцията, което вероятно скоро ще се случи и във Великобритания, а съмненията относно независимостта на Хонконг от Китай отнемат от неговата привлекателност.\n                    \n                    \n                \n                \n                \n                \r\nМеждувременно в Лондон и Ню Йорк темпът на създаване на работни места се забавя, докато Хонконг вече изпадна в рецесия. В трите града цените на имотите се понижават под комбинирания натиск от високите разходи, икономическите трудности и политическата несигурност.\r\n", "date": "2019.12.14", "title": "Лондон, Ню Йорк, Хонконг – чака ги мрачно финансово бъдеще"}
{"url": "https://www.dnes.bg/world/2019/12/14/stranite-ot-oon-iskat-po-ambiciozni-celi-za-klimata.433005", "text": "Голямо мнозинство от страните, участващи в Конференцията на ООН за климата в Мадрид, искат в заключителната декларация да се настоява за по-амбициозни ангажименти, заяви представител на ООН. Той каза това няколко часа след като беше разпространен текст на проектодокумент, разкритикуван като прекалено слаб, пишат от БТА.\r\nГолямо мнозинство от делегациите искат по-амбициозен текст, към това се стремим и ние\", изтъкна Андрес Ландерече, координатор на срещата от името на Чили, председателстващ дискусиите в Мадрид.\r\n\"Намираме се в решаващ момент и е необходимо да имаме резултат, основаващ се на това, което ни казва науката\", посочи той.\r\nЛандерече подчерта, че целта е форумът да приключи днес. По принцип конференцията трябваше да приключи вчера.\r\n                    \n                    \n                \n                \n                \n                Двуседмичната конференция продължи и днес, като много от делегатите и активистите обвиниха Чили, председателстваща дискусиите на форума, че проектодокументът може да доведе до отстъпление от Парижкото споразумение за климата. Участниците се възмутиха от нежеланието на големите замърсители да поемат ангажименти, съизмерими със сериозното състояние на климата след година на циклони, суши и наводнения, отбелязва Ройтерс.\r\nСтраните не могат да постигнат съгласие дали е нужно да бъдат обявени тази година по-амбициозни климатични цели за 2030 година, уточнява ДПА. Според Парижкото споразумение целите за 2030 година трябва да бъдат определени през 2020 година.\r\nСтраните също така се различават в мнението си за финансирането на по-бедните държави, целящо облекчаване на последиците от климатичните промени.", "date": "2019.12.14", "title": "Страните от ООН искат по-амбициозни цели за климата"}
{"url": "https://www.dnes.bg/mish-mash/2019/12/14/ucheni-syvetvat-ne-piite-vino-s-nacherveni-ustni.433006", "text": "Руски експерти съветват дамите да не пият шампанско с начервени устни по време на коледните и новогодишни празници, съобщава сайтът Лайф.\r\nСпециалисти от московската Държавна инспекция за качеството на селскостопанската продукция изтъкват факта, че червилата съдържат силикон, който напълно неутрализира ценните качества на пенливите вина.\r\nТези напитки ще бъдат по-приятни на вкус, ако се охладят до 7-9 градуса. В шампанското не трябва да има оцветители и ароматизиращи вещества.\r\nНай-добрите чаши за пиене на пенливи вина са високи и с конусообразна форма. При отварянето на бутилката е препоръчително да се избягват \"изстрелите\" с тапата. Поради бурното отделяне на газовете шампанското губи от своите ароматни свойства. ", "date": "2019.12.14", "title": "Учени съветват: Не пийте вино с начервени устни"}
{"url": "https://www.dnes.bg/politika/2019/12/14/predi-30-godini-izvika-li-mladenov-tankovete-ili-stanko.433007", "text": "Преди точно 30 години, на 14 декември 1989 година, многохилядна жива верига обгражда депутатите в Народното събрание. Всички те искат да отпадне чл. 1 от Конституцията.\r\nТогавашният  външен министър Петър Младенов излиза да успокои тълпата. Той многократно призовава за спокойствие, но напрежението ескалира и започват освирквания. Тогава камерата на журналиста на БНТ Евгений Михайлов улавя скандалните думи на политика: \"Да дойдат танковете\".\r\nНо наистина ли Младенов изрича това?\r\nТой винаги е отричал да е казвал \"Танковете да дойдат\". Думите му били: \"По-добре Станко да дойде\". По онова време Станко Тодоров бил председателят на Народното събрание.\r\n                    \n                    \n                \n                \n                \n                Нешка Робева също твърди, че Младенов никога не е изричал думите.\r\n\"И сега твърдя, че такава реплика не съм чула. Не мисля, че е имало и подобно намерение, ако бяха решили да пуснат танковете, нямаше кой да ги спре\", казва Робева пред Dir.bg. Тя си спомня, че външният министър настоявал тя и Станко Тодоров да излязат пред тълпата, тъй като хората ги познавали. \r\n\"Дори и да е казал \"По-добре танковете да дойдат\", това не значи, че е наредил танковете да дойдат. Имаше ли някаква причина, която можеше да ги спре, ако бяха решили да извикат танковете. Щяха да извикат танковете да мачкат хората, разбира се, че не\", допълва Робева.\r\n ", "date": "2019.12.14", "title": "Преди 30 години: Извика ли Младенов танковете или Станко? "}
{"url": "https://www.dnes.bg/world/2019/12/14/35-hil-sardini-protestiraha-v-rim.433008", "text": "Десетки хиляди \"Сардини\" - както се наричат привържениците на създаденото преди месец антифашистко движение - се стекоха днес на един от големите площади в Рим, за да отхвърлят крайната десница и нейните идеи, предаде Франс прес.\r\nОрганизаторите посочиха, че целта е била да се напълни площадът и че изглежда тази цел е постигната. За участие в акцията се бяха записали 100 000 души във Фейсбук.\r\nПо данни на полицията 35 000 души са участвали в митинга на площад \"Сан Джовани\".\r\nПротестното движение, нарекло се \"Сардините\", се появи преди месец в Болоня, когато протест, организиран от четирима никому непознати до този момент хора, изненадващо привлече 15 000 души, които разкритикуваха езика на омразата и на разделението на Матео Салвини, бивш италиански вицепремиер и настоящ лидер на крайно дясната Лига. Оттогава бяха организирани десетина протеста, участниците в които пееха прочутата песен от времето на антифашистката съпротивата \"Бела чао\". Общо около 300 000 души се включиха в митингите на \"Сардините\" в Милано, Флоренция, Неапол или Палермо.\r\n                    \n                    \n                \n                \n                \n                Протестиращите представиха своите искания към политиците, по-специално министрите да правят изявления единствено по институционен път - прозрачен намек за честите преки предавания на Матео Салвини във Фейсбук.\r\n \r\nвижението настоява също така законодателите да приравнят словесното насилие с физическото насилие.\r\nДнес в Рим множеството пя както \"Бела чао\", така и националния химн. После с благоговение и плам изслуша четенето на подбрани цитати от конституцията.\r\nСред \"Сардините\" има младежи и хора от третата възраст, дошли пеш, с велосипеди или с инвалидни колички. Всички проявяват кой от кой по-голямо въображение - някои носят гигантски оцветени хартиени сардини, други - сардини на шиш, а трети - медузи.\r\nДвижението печели симпатията на всички партии, с изключение, разбира се, на крайната десница, отбелязва АФП.", "date": "2019.12.14", "title": "35 хил. \"Сардини\" протестираха в Рим"}
{"url": "https://www.dnes.bg/stranata/2019/12/14/2000-leva-sredna-zaplata-v-sofiia-no-sled-4-godini.432983", "text": "2000 лева ще бъде средната заплата в София, но след 4 години. Такива са данните на Института за пазарна икономика, изготвен в рамките на сътрудничество със Столичната общинска агенция за приватизация и инвестиции.\r\nВ момента в столицата средната заплата е малко над 1700 лв. От ИПИ посочват, че има значителни различия, обаче в заплащането между отделните икономически дейности. Няколко водят чувствително - ИКТ, държавното управление и аутсорсингът, а земеделието, хотелите и ресторантите не са достигнали средно брутно месечно възнаграждение от 1000 лева, съобщава.\r\nСпоред прогнозата на ИПИ до края на 2023 г. в ИКТ сектора средната заплата ще стигне 4000 лева, а единствено в туризма ще е под 1000 лева.\r\n                    \n                    \n                \n                \n                \n                Постепенно изчерпване на свободния трудов ресурс в София личи доста ясно от динамиката и състоянието на безработицата, посочват още от института. Към края на 2018 г. броят на безработните е намалял до 13 хиляди, а висшисти без работа почти няма. Изменение имало и във възрастовата структура, като делът на лицата под 44 години без работа намалява.\r\nПрогнозата е, че ако столицата разширява значително заетостта си в близко бъдеще, това няма да е за сметка на настоящите безработни, а чрез привличане на работници от други области или активиране на хора, които в момента са извън работната сила.\r\nЗа разлика от повечето области на България, където преобладават заетите със средно образование, в София висшистите са мнозинство. Имало ръст на заетостта и при хора с основно и по-ниско образование, което донякъде може да се обясни с изчерпването на квалифицирани кадри и със съживяването на строителството.\r\nСпоред прогнозата на ИПИ в следващите 4 години ще има значителен ръст на заетите на възраст между 60 и 64 години.\r\nДанните показват и тревожни тенденции:Здравеопазването губело заетост в София през последните години. В търговията имало много работещи - почти 140 хиляди души в края на миналата година. На второ място са информационните и комуникационните технологии. Те заедно с аутсорсинга добавят най-много нови работни места. По-чувствителен ръст имало и при финансови и застрахователни услуги и при операциите с недвижими имоти. Прогнозира се чувствително увеличение на заетите в ИКТ, аутсорсинга и индустрията.\r\n ", "date": "2019.12.14", "title": "2000 лева средна заплата в София, но... след 4 години"}
{"url": "https://www.dnes.bg/stranata/2019/12/14/bezsyrdechno-i-beznakazano-tyrgoviiata-sys-syrdechni-stentove.432976", "text": "Кардиологичните болници в Пловдив и Пазарджик едва ли ще са единствените, върху които падна подозрението, че поставят без необходимост стентове на случайно или неслучайно подбрани хора. Предполага се, че основната цел е бързо и безнаказано източване на монополиста Национална здравноосигурителна каса (НЗОК).\r\nЗа сходен случай наскоро беше съобщено и от Плевен. Вероятно основната причина за скъпоструващата акция на фона на мизерията в общинските болници е фактът, че за един поставен стент клиниките получават около 2000 лева като дял от стойността на клиничната пътека, съобщава.\n                    \n                    \n                \n                \n                \n                \r\n\n\r\nПрез октомври жител на Троян посещава в една плевенска клиника наскоро оперираната си съпруга, която има назначен контролен преглед. По време на процедурата предлагат и на него контролен преглед, при това безплатен. Човекът няма никакви оплаквания и затова е шокиран, когато му съобщават, че има сериозно запушване на сънната артерия. Предлагат му да постъпи за обстоен преглед по съответната клинична пътека. Правят му и няколкото обичайни изследвания, след което го уведомяват, че е крайно необходимо да му се постави стент - за да се премахне откритото артериално \"запушване\". След консултация със своя близка лекарка той обаче решава да не се подлага на опасната процедура. Съобщава на персонала, но получава отговор, че трябва да остане още един ден, за да приключи срокът за престой по скъпата клинична пътека и така клиниката да си вземе парите.\n\n\n\r\nВ противен случай пациентът дължал 270 лева. Той се съгласява и на другия ден му правят твърде опасната коронарография, без да му съобщават за взетото вече решение покрай нея да му поставят и стент. Тази манипулация е инвазивна и потенциално животозастрашаваща. Стент се поставя при крайни състояния на почти пълна блокада на кръвоносен съд, а клиниката трябва да получи задължително информирано съгласие от пациента, след като му разясни всички рискове.\n\r\n\n\r\nШефът на Центъра за защита на правата на пациентите д-р Стойчо Кацаров не е учуден от безразборното извършване на излишни, но скъпоструващи инвазивни процедури в българските клиники. Сигнали за подобни интервенции Центърът и останалите неправителствени организации, защитаващи правата на пациентите, получават не от вчера. В интервю за ДВ той казва: \"В случая става дума не само за криминален акт по отношение на пациента, но и за източване на Здравната каса. Подобни престъпления се придружават и от съставяне на медицински документи с невярно съдържание. Всичко това е следствие на силно занижения контрол на Здравната каса върху одобряваните разходи на специализираните клиники. Касата следи не за верността на представените документи, а за формата на попълването им – дали има данни за изследванията, дали има дата, дали има поставен подпис където трябва.\"\n\r\nД-р Кацаров твърди, че тази практика създава условия за злоупотреби с парите на данъкоплатците. Той добавя, че скъпите процедури, включително и предварителните изследвания, причиняват не само финансови щети, но понякога носят и значителни рискове за пациента. Каква например е опасността при поставянето на стентове?\n\r\n„В тези случаи инвазивната процедура наистина може да причини фатална тромбоза. Освен това ненужните стентове препятстват извършването на животоспасяващи байпас-операции в бъдеще. Приказките, че на пациента „нищо няма да му стане от един стент“, са абсолютно подвеждащи“, категоричен е д-р Кацаров.\n\r\nКолегата му д-р Станимир Хасърджиев, който ръководи Националната пациентска организация, припомня как наскоро на един пациент била ампутирана дясната ръка - след коронарографското изследване, което предхожда поставянето на стент. Случаят е бил потулен, виновниците не са понесли никакво наказание. Човекът, който е международен шофьор, изгубил и работата си.\n\r\n\n\r\nАмериканската кардиологична асоциация е приела десет много ясни показатели, които трябва да са изпълнени, за да попадне пациент в списъка за извършване на опасни инвазивни процедури. Те включват редица показатели за състоянието на сърцето и кръвоносната система на болния, за възрастта му и придружаващите заболявания, за резултатите от кръвната картина и образната диагностика. Критериите са приети като задължителни в много държави по света, но не и в България, където имат само пожелателен характер, казва д-р Кацаров. Според него, все повече пациенти в България вече получават високотехнологична кардиологична помощ. Благодарение на нея през последните 10 години смъртността от инфаркти е намаляла два пъти, но пък фаталните изходи от мозъчни инсулти остават рекордно високи за Европа.\n\r\n\n\r\nЗа д-р Хасърджиев основният проблем при финансирането на скъпоструващи инвазивни процедури остава несигурността дали парите наистина отиват там, където са нужни. Той призовава всички граждани да се възползват от възможността да видят собствените си здравноосигурителни досиета в Здравната каса и да се уверят, че записаните в тях суми са били действително изхарчени за лечение, рехабилитация и профилактика. Голям проблем за България е липсата на наистина независима медицинска експертиза при делата, заведени от семействата на починали пациенти или от потърпевши. Става дума за дела заради лекарски грешки, немарливост и откровен цинизъм като ненужното поставяне на стентове и други импланти в името на бързата печалба, посочва д-р Хасърджиев. \"Вещите лица в съда са обвързани с лекарските гилдии и затова е необходимо при подобен род дела да се търсят задгранични експерти\", заключава  шефът на Националната пациентска организация.\r\n   ", "date": "2019.12.14", "title": "Безсърдечно и безнаказано: Търговията със сърдечни стентове"}
{"url": "https://www.dnes.bg/stranata/2019/12/14/ne-e-nastypil-pika-na-gripa-ne-sa-zasecheni-polojitelni-probi.432979", "text": "С настъпването на зимния сезон, идват и сезонните боледувания. \"Със сигурност в България вече има някаква циркулация на грипни вируси, но тя все още е много ниска. В отделните седмици ние изследваме от 20 до 120 проби от хора, които показват симптоми, подобни на грип. Засега не сме засичали положителна проба. В Европа обаче процентът на положителните тестове вече мина 10, което е знак, че сме в навечерието на епидемия\". Това коментира пред Нова тв главният държавен здравен инспектор д-р Ангел Кунчев.\n\n\n\r\nД-р Кунчев обясни дали топлото време е факторът, който забави настъпването на грипната вълна у нас. \"За разпространението на грипа атмосферните условия оказват малко влияние. При започнала грипна епидемия, каквито и да са природните фактори - тя се развива. Това не е основната причина, но много трудно можем да кажем каква точно е тя\", каза инспекторът. \n                    \n                    \n                \n                \n                \n                \r\n\"Засега не можем да кажем кога ще е пикът на грипната вълна. Ако заболеваемостта продължи да се развива от Западна Европа към нас, можем да я очакваме след 1-2 седмици. За момента, на Стария континент е относително спокойно\", допълни Кунчев.\r\nОказва се, че щамовете, които се очаква да ни атакуват през този сезон, са сравнително нови. \"От представителите на H1N1 това е \"Бризбейн\", от H3N2 - \"Канзас\". Предполагам, че един от двата ще бъде основният в Европа\", посочи д-р Ангел Кунчев.\r\n ", "date": "2019.12.14", "title": "Не е настъпил пика на грипа: Не са засечени положителни проби"}
{"url": "https://www.dnes.bg/health/2019/12/14/5-podpravki-koito-pomagat-pri-razlichni-nerazpolojeniia.432918", "text": "Приготвяйки любимите си ястия, всекидневно използваме ароматни билки. Лимонова трева, копър, магданоз, мента... С тях вкусът е различен. Хубавото е, че можем да ги отглеждаме в градината или у дома и винаги да са ни подръка, когато ни потрябват. Още по-хубаво е, че много от билките, които ползваме, могат да помогнат при различни неразположения. Вижте още, които е хубаво да добавите към домашната си градина, не само за повече вкус, но и за повече здраве.\r\nВажно! Те не могат да изместят назначеното ви от специалист лечение.\r\n\r\nЧудесен под формата на напитка или добавен към вашите ястия с месо. Градинският чай е естествен стимулант с антибактериални, тонизиращи и антидиабетни свойства. Билката ни осигурява и витамини А и К, както и летливи масла и флавоноиди. Може да ни помогне да облекчим болките в стомаха, астмата, менструалните спазми и гингивита. Осигурете му топлина и слънчева светлина и той ще ви радва с прекрасните си зелени листа, аромат и полезни свойства.\r\n                    \n                    \n                \n                \n                \n                \r\nЕдна от най-често използваните подправки в средиземноморската кухня. Риганът е богат растителен източник на витамини А, С, Е и К. Също така има антиоксидантни, антибактериални, антимикробни, противовъзпалителни, диуретични, отхрачващи действия.\r\nПомага при мускулни болки, повръщане. Има благоприятно действие и при менструални спазми, акне, пърхот, бронхит, болки в гърлото.\r\n", "date": "2019.12.14", "title": "5 подправки, които помагат при различни неразположения"}
{"url": "https://www.dnes.bg/stranata/2019/12/14/rekordior-po-doplashtane-v-bolnicite-sme-do-koga-zdravni-absurdi.432981", "text": "България е рекордьор в Европейския съюз по доплащане в болниците - около 50 % от разходите за лечение. От Съюза отдавна съветват страната ни да свие този процент – до 15 на сто.\n\r\n Мими Виткова – председател на Асоциацията на  дружествата за доброволно здравно осигуряване поясни какви са допълнителните такси. \"Има цени на стая по 300 лв. каквито няма и в 5-звездните хотели в България. Ангажиране на час за операционна зала – 892 лв. Обследване на риск от падане и от болка. Постелъчно бельо, пералня. Това е включено в тази цена\", посочи преди ден д-р Виткова.\n\n\n\n\r\nТемата за доплащането в болничните заведения коментират и представител на Болничната асоциация, както и на Агенция \"Медицински надзор\", които проверяват тези случаи.\n                    \n                    \n                \n                \n                \n                \r\n\"Това, което искам да кажа, че изказването на д-р Виткова е нейно лично и застрахователните компании не са потвърдили тези твърдения\", каза адв. Свилена Димитрова, председател на Българската болнична асоциация пред Нова тв.\n\r\n\"От началото на годината говорим за дълго чакана реформа в здравеопазването. Доверието на пациентите е сериозно разклатено. Когато се изнася подобна информация, това допълнително затруднява лечебните заведения да вършат основните си задачи. Няма никакво съмнение, че в болничната система има недофинансиране. Когато публичните средства са недостатъчни, за да покрият действителните разходи, които са необходими за предоставянето на здравни услуги, то разликата трябва да бъде намерена отнякъде. Логично е тази такса да бъде заплатена от този, който плаща услугата\", добави Димитрова.\n\r\n\"Лечебните заведения са принудени да търсят формулировки за доплащане, защото наредбата ги ограничава в това за какво могат да търсят доплащане. Тези доплащания са обявени в ценоразписите на съответните лечебни заведения. Вече са и на сайта на Министерството на здравеопазването и не може да става въпрос за нерегламентираност. Има наредба и всеки може да я прочете\", заключи адв. Свилена Димитрова.\n\r\n\"Повечето от услугите, които са изнесени на сайта на Здравното министерство и правят впечатление със своята драстичност по размер, не са свързани с диагностично-лечебния процес на хоспитализирания пациент. Това са неща, които ръководството на конкретната болница е решило, че може да бъдат предоставени. Конкретното лечение се заплаща от Здравната каса по реда на клиничните пътеки\", коментира Емил Велчовски от Изпълнителната агенция \"Медицински надзор\".\n\r\n\"Санкциите за нарушения в болниците са от 300 до 3 000 лв. Когато едно лечебно заведение предлага услуги, те следва да бъдат поискани от пациента. Не да им бъдат императивно заложени под формата на декларация, че ще ги използват. Законът предвижда пациентите да подадат заявление, след като се запознаят с ценоразписа\", обясни още Велчовски.\n\r\n ", "date": "2019.12.14", "title": "Рекордьор по доплащане в болниците сме. До кога здравни абсурди?"}
{"url": "https://www.dnes.bg/world/2019/12/14/jertvite-na-vulkana-v-nova-zelandiia-veche-sa-17.432991", "text": "Жертвите на вулкана, който изригна на остров Уайт, станаха 17. И днес, водолази продължават да издирват телата на хората, които все още се водят изчезнали, съобщават от БТА. Те също рискуват живота си, тъй като има заплаха от ново изригване.\r\n\n\n\r\n \r\nОт общо 47-те души, намирали се на острова в момента на изригването, освен 17-те загинали, 28 са все още в болници в Нова Зеландия и Австралия, от които 21 са в критично състояние. Двама души се водят за изчезнали. Повечето от хората, намирали се на острова, са били туристи от Австралия, САЩ, Великобритания, Китай, Германия, Малайзия и от самата Нова Зеландия.\r\nТленните останки на шест от жертвите бяха прибрани от острова при рискована операция с участието на новозеландски командоси. Първата жертва бе официално идентифицирана днес и това 21-годишната австралийка Кристал Броуит. Тя е била в Нова Зеландия със семейството си, за да празнува рождения си ден.\r\n                    \n                    \n                \n                \n                \n                Според учените, наблюдаващи острова, има между 35 и 50 процента шансове за ново изригване.\r\nИдния понеделник новозеландците ще запазят минута мълчание в памет на жертвите на вулканичното изригване.", "date": "2019.12.14", "title": " Жертвите на вулкана в Нова Зеландия вече са 17"}
{"url": "https://www.dnes.bg/obshtestvo/2019/12/14/ochakva-ni-topla-sedmica-s-temperaturi-mejdu-10-i-18-gradusa.432992", "text": "Атмосферното налягане ще се повишава и ще се доближи до средното за месеца.\r\nПрез нощта и в сутрешните часове облачността ще е променлива. В Източна България на места все още ще превалява. В Западна България ще духа слаб югозападен, а в Източна - северозападен вятър. Минималните температури ще са между 1 и 6 градуса, по Черноморието до 7-8 градуса. В София около един градус.\r\nПрез деня облачността ще се разкъса до предимно слънчево време. Ще духа слаб югозападен вятър. Максималните температури ще са между 9 и 14 градуса, в София около 10 градуса.\r\nПо Черноморието преди обяд все още ще превалява. Около и след обяд облачността ще се разкъса. Ще духа слаб до умерен северозападен вятър. Максимални температури на въздуха между 12-14 градуса. Температурата на морската вода е 12-13 градуса. Вълнението на морето ще бъде 1-2 бала.\r\n                    \n                    \n                \n                \n                \n                Над планините ще бъде предимно слънчево. Ще духа умерен югозападен, а по билата - до силен северозападен вятър. Максимална температура на височина 1200 метра около 7 градуса, на 2000 метра - около 2градуса.\r\nВ началото на следващата седмица от югозапад ще се пренасят топли въздушни маси. По поречието на Дунав, в котловините и на места в Горнотракийската низина сутрин ще бъде с мъгли, ниска облачност и намалена видимост.\r\nДневните температури там ще остават по-ниски, до 7-10 градуса. В останалата част от страната ще бъде предимно слънчево и ще се затопли чувствително, особено в планините и в Предбалкана, където температурите ще бъдат значително по-високи от обичайните, като максималните ще достигат на места 15-18 градуса.", "date": "2019.12.14", "title": "Очаква ни топла седмица с температури между 10 и 18 градуса"}
{"url": "https://www.dnes.bg/obshtestvo/2019/12/14/glasyt-na-nso-ne-e-syglasen-s-prizivite-za-zakrivane-na-slujbata.432993", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед като кола на НСО блъсна дете преди няколко дни, партия \"Атака\" поиска закриване на службата. Детето все още е в тежко, но стабилно състояние и му предстои операция в понеделник. Според говорителя на НСО, шофьорът на автомобилът е в стрес от случилото се. \n\n\r\nЖеланието на \"Атака\" службата да бъде закрита, Веселин Нинов коментира така:\r\n\"Фиксацията върху НСО и уронването на престижа ѝ с нищо не помага за решаването на проблемите. НСО не е факторът, който повишава напрежението. Не се съгласявам с призивите за закриване на службата, това е абсолютно несериозно, защото тази дейност е от съществено значение за националната сигурност.\"\r\n                    \n                    \n                \n                \n                \n                Пред  той заяви, че във всеки един момент служителят, блъснал детето е готов да поеме отговорност, ако бъде установена вина. \n\r\nИнституциите отново напомниха, че в късните часове на деня е препоръчително да носим светли дрехи, за да сме видими за шофьорите.", "date": "2019.12.14", "title": "Гласът на НСО не е съгласен с призивите за закриване на службата"}
{"url": "https://www.dnes.bg/obshtestvo/2019/12/14/mvr-zapochva-akciia-po-pytna-bezopasnost.432994", "text": "По разпореждане на главния секретар на МВР главен комисар Ивайло Иванов тази вечер започва операция на МВР по пътната безопасност в цялата страна.\r\nДопълнителни полицейски екипи от почиващите смени ще бъдат разположени по местата с най-голяма концентрация с ПТП. За предстоящата акция бе съобщено днес при представянето на новия Национален координационен център за безопасно движение по пътищата , който функционира от два месеца.\r\nВътрешният министър Младен Маринов съобщи, че в четвъртък и петък е констатирано усложняване на пътната обстановка и възходяща тенденция на инциденти. Това е наложило допълнително да бъдат взети мерки - включване на полицейски екипи от почиващите смени.\r\n                    \n                    \n                \n                \n                \n                По празниците традиционно също ще има засилено полицейско присъствие по пътищата.\r\nОколо 30 млн.лв. са събраните до момента глоби от нарушения, съобщи министър Маринов.\r\nИдеята за Националния координационен център е на едно място да работят институциите, които имат отношение към контрола по пътищата и дейностите, свързани с пътната безопасност, обясни при представянето вътрешният министър. В него съвместяват усилията си МВР, АПИ, пожарната служба, ДАИ. Идеята е да се получава бърза информация, за да се намалят щетите, посочи Маринов. Освен това центърът има достъп и до всички пунктове, които извършват годишни прегледи на леки и тежкотоварни автомобили, следи се къде се провеждат ремонтни работи.\r\nЦентърът е отворен както за гражданите, така и за медиите.\r\nВ момента, в който се получи сигнал на тел.112, той постъпва веднага в координационното звено, информира Младен Маринов.", "date": "2019.12.14", "title": "МВР започва акция по пътна безопасност "}
{"url": "https://www.dnes.bg/notifikacii/2019/12/14/trymp-vs-greta-prezidentyt-na-sasht-otnovo-napadna-aktivistkata.432995", "text": "След като преди няколко дни президентът на САЩ Доналд Тръмп изрази възмущението си, че Грета Тунберг е станала \"Личност на годината\" на TIME, той отново нападна младата активистка. \n\n\r\nОчевидно президентът все още не е преживял факта, че приза му бе отнет от Грета. В Twitter той публикува корицата на списание TIME с Тунберг, но върху нейното тяло бе сложена с фотошоп неговата глава.\r\nКъм снимката Тръм написа:\r\n\"Що се отнася до спазването на обещанията - има само един човек на годината.\"\r\n ", "date": "2019.12.14", "title": "Тръмп VS Грета – президентът на САЩ отново нападна активистката"}
{"url": "https://www.dnes.bg/politika/2019/12/14/bsp-shte-izbere-nov-lider-na-26-april.432996", "text": "На днешното си заседание Националният съвет на БСП е приел правила за пряк избор на председател, който да се проведе на 26 април 2020, а евентуален балотаж - 3 май 2020. Това съобщиха от пресцентъра на Коалиция БСП за България. \n\n\r\nЗа пръв път всеки социалист ще има право да гласува пряко.\r\nЧленовете на пленума са одобрили и състав на Централна комисия по провеждане на избора. Председател на комисията ще бъде Емил Войнов.", "date": "2019.12.14", "title": "БСП ще избере нов лидер на 26 април "}
{"url": "https://www.dnes.bg/index/2019/12/14/marlon-brando-djendyr-fluiden-no-predpochital-jeni.432154", "text": "Като млад актьор Марлон Брандо обикалял нощните заведения с колегата си Кристиан Маркан, за да свалят жени. Маркан говорел, докато Брандо просто се усмихван неустоимо.\r\nАла двамата мъже не били просто партньори по сваляне на жени. Те били и любовници. Маркан и Брандо \"споделяли едно момиче в леглото, а после продължавали само двамата\".\r\nМерилин Монро, Урсула Андрес и Рита Морено били само част от хилядите красавици, които споделили едно легло с Марлон Брандо. Но десетилетия преди да стане модерно, актьорът бил джендър флуиден и не се срамувал от това. Това твърди новата биография за Брандо, написана от Уилям Джей Ман.\r\nОще докато служел в армията, Брандо изразил своите предпочитания. Имал афера дори с учителя си по актьорско майсторство. Според Ман Брандо предпочитал жените, но умело се възползвал и от двата пола.\r\n                \n                \n                \"Той беше несигурен за много неща, но сексът не бе едно от тях“, пише авторът. Самият Брандо казва, че неговата философия е: „Сексът няма пол.“\r\nПрез 70-те красавецът има афера с комика Ричард Прайър. За това свидетелстват вдовицата на Прайър и самият Куинси Джоунс.\r\nКнигата на Ман е с обем 720 страници и според критиците, това е най-изчерпателната биография за енигматичната звезда. Самият автор казва, че досега всеки, който е писал за Брандо, го е разбрал погрешно.\r\nСпоред Ман Брандо не е изпитвал нищо повече от презрение към актьорството и филмите си. Много по-важни за него били хуманитарните каузи и... жените, които преследвал.\r\nКритиците, които го определяли като нарцисист, често игнорирали травмите от детството му и менталните му проблеми. Брандо преследвал жените, за да „получи онова, което майка му не успяла да му даде преди толкова много години“.\r\nВеднъж Марлон казва, че „единствената причина, поради която е в Холивуд е, че няма моралния кураж да откаже парите“. Той е първият актьор, който успява да прехвърли бариерата от 1 милион и получава 3,7 милиона за 7-минутно участие в „Супермен“ през 1978 година.\r\nОще докато е на 19, Марлон успява да примами много жени. А според Ман, той използвал секса, за да се справи с депресията си и чувството на самота.\r\nОколо него полудявали. Една от приятелките му си спомня, че около 30 жени на едно парти се борили за вниманието му. Той искал да спи с всички тях, ако не сега, то съвсем скоро.\r\n\"За него сексът бе като обяд или да отидеш до тоалетната“, казва негов колега актьор. Но колкото повече жените се хвърляли в краката му, толкова повече той ги третирал като боклуци. Но това не означавало, че той не можел да обича. Всъщност обичал силно, но не бил добър в това да показва чувствата си.\r\nНа 26 той вече бил истинска звезда с Оскар в ръцете си. Според приятелката му Елън Адлер, когато жените минавали покрай него, разтваряли ризите си. Той не бил напълно подготвен за това.\r\nНо славата му донесла още жертви – изключително красиви актриси. Ала той предпочитал такива, които са по-малко известни, за да не бъде засенчен.\r\nНо имало една жена, която самият Брандо твърди, че наистина е обичал - Джил Банър. Двамата били заедно през 70-те. Банър успяла да заслепи Брандо, тъй като била една от малкото жени, които не тръгнали да го преследват, след като той се отдръпнал.\r\nТя имала същото разбиране като Брандо за моногамията. Двамата се срещат по време на едно от прочутите излизания на актьора с Маркан – любовник на Брандо и... нейно гадже.\r\nНо и тя се уморила от държанието на красавеца и решила да го нарани и да му отмъсти, като спи със сина му Кристиян, който по онова време бил на 18 години.\r\nПоследната значима връзка на актьора е с чистачката му Мария Руиз. От нея той има три деца. Когато се опитва да се премести с тях, оставяйки я зад гърба си, тя го съди за 70 милиона долара.\r\n„Имах много афери. Прекалено много, за да опиша себе си като нормално, отговорно и интелигентно същество“, признава Брандо.", "date": "2019.12.14", "title": "Марлон Брандо – джендър флуиден, но предпочитал жени "}
{"url": "https://www.dnes.bg/za-da-se-razbirame/2019/12/14/5-neshta-koito-shtastlivite-dvoiki-praviat-predi-liagane.432921", "text": "Ако си мислите, че щастливите двойки са такива, просто защото са открили любовта на живота си, трябва да знаете, че само това не е достатъчно. За пълното щастие и хармония във връзката са необходими някои практики, комуникативни умения и добро ниво на емоционална интелигентност, които помагат за поддържането на нивата на щастие и уют в една връзка.\r\nЩастливите двойки имат някои общи черти в навиците и ритуалите си преди лягане. Те са показателни за нивата на щастие и близост в отношенията помежду им.\r\n\r\nВажен фактор, показващ степента на отдаденост и внимание към половинката е употребата на смартфона и социалните мрежи преди лягане. Много хора правят грешката да забиват нос в телефона си преди да заспят, вместо да отделят това време на партньора си.\r\n                    \n                    \n                \n                \n                \n                \r\nМястото, където тялото и душата ви си почиват в хармонична цялост като двойка, а именно спалнята, не е място, в което трябва да внасяте всичките си негативни мисли и нагласи един към друг. Ако сте имали пререкание, оставете го извън пределите на спалнята. Не заспивайте скарани и ядосани. Опитайте се да комуникирате повече, за да сте изгладили проблемите преди лягане.\r\n", "date": "2019.12.14", "title": "5 неща, които щастливите двойки правят преди лягане "}
{"url": "https://www.dnes.bg/politika/2019/12/14/bsp-vyvejdat-nov-standart-i-demokratichna-procedura.433009", "text": "Мисля, че въвеждаме един нов стандарт на демократична процедура и  ангажираност на всеки  партиен член в избора на бъдещия председател, е  заявила заместник-председателят на БСП  Деница Златева след Националния  съвет на партията, цитирана от пресцентъра на БСП днес.\r\nИмахме конструктивен пленум, защото приехме правилата, по които ще  бъде избиран пряко за първи път в историята на БСП бъдещият председател  на партията,  е посочила Златева. Много предложения са били направени в  хода на изработването на правилата, а  от БСП са използвали европейски  опит, защото прекият избор е популярна практика при европейската левица.\r\nЩе има ясен и прозрачен процес - и при предизборната кампания, и при  процеса на съставяне на избирателните списъци, процеса на организация  на изборната кампания, изборния ден, е обяснила Деница Златева. Има и   Централна комисия по подготовка на избор, съставена от 9 члена, която е  била избрана днес, а неин председател е Емил Войнов. Уточнените дати за  избора на председател  са  26 април - за първия тур на избора, и 3 май -   ако се наложи балотаж.\r\n                    \n                    \n                \n                \n                \n                Всеки социалист ще може да участва в прекия избор, достъпни ще бъдат  секционните избирателни комисии, като гласуването ще се проведе в един  ден.\r\nДеница Златева е обяснила,  че всеки трябва да представи  платформата си и виждане за развитие за развитието на партията. \"Това  трябва да бъде сблъсък на идеи, а не сблъсък на това кой харесва или не  харесва ръководството\", е отбелязала тя.", "date": "2019.12.14", "title": "БСП въвеждат нов стандарт и демократична процедура"}
{"url": "https://www.dnes.bg/index/2019/12/14/koleden-pulover-kak-da-izberete-nai-podhodiashtiia.432930", "text": "Точно в този момент вероятно вече имате идея на кого какво ще купите от близките си. Коледната украса, трапезата на Бъдни вечер, постните ястия – всичко е измислено и остава само едно – да облечете своя коледен пуловер.\r\n \r\nНезависимо дали имате такъв от минали години или не, не познаваме човек, на когото му е излишен още един празничен пуловер.\r\n \r\nЗа целта, за да ви улесним, редакторите на Tialoto.bg се разходихме по магазините и селектирахме и избрахме за вас топ 5 коледни пуловера, които да внесат магията на Коледа и през 2019 година!\r\n \r\n\r\n \r\nНа първо място винаги търсим класическият коледен пуловер. Той обикновено е или с Дядо Коледа, или със снежен човек. В случая, открихме такъв в Mango и меко казано си го „заплюхме“. Този пуловер е с 3D шал и шапка, което само ще направи празника ни по-весел и уютен.\r\n \r\n\r\n \r\nДругият ни абсолютен фаворит е пуловерът, който не е просто коледен, но и особено креативен! Открихме такъв в Pull and bear и със сигурност бяхме впечатлени. Роднините може и да не възприемат модерния прочит, но нищо не може да се замени от пингвин с очила и странна симбиоза между мечка с еленски рога и звънчета.\r\n \r\n\r\n\r\n\r\n\r\n\r\n \r\n\r\n ", "date": "2019.12.14", "title": "Коледен пуловер - как да изберете най-подходящия?"}
{"url": "https://www.dnes.bg/sofia/2019/12/14/dvijenieto-v-chasti-ot-centyra-na-sofiia-e-promeneno.432971", "text": "Временна организация на движението се въвежда за провеждане на фестивал в София. Това съобщиха от пресцентъра на Столична община.\r\n\r\nОт 08.00 часа на 14 декември 2019 г. до 22.00 часа на 15 декември 2019 г. се забраняват престоят и паркирането на пътни превозни средства на ул. \"Иван Вазов\" в участъка между ул. \"Г. С. Раковски\" и ул. \"Г. Бенковски\".\r\n\r\nОт 12.00 часа на 14 декември 2019 г. до 22.00 часа на 15 декември 2019 г. се забранява влизането на пътни превозни средства по ул. \"Иван Вазов\" в участъка между ул. \"Г. С. Раковски\" и ул. \"Г. Бенковски\".", "date": "2019.12.14", "title": "Движението в части от центъра на София е променено"}
{"url": "https://www.dnes.bg/obshtestvo/2019/12/14/sled-tejkoto-ptp-nso-da-ne-obslujva-visshi-chinovnici.432961", "text": "Да се ограничи обхватът на лицата, които може да се пазят и обслужват от Националната служба за охрана. Това ще е дискусията, която ще коментират депутатите на 8 януари. Поводът за темата е поредния инцидент с кола на НСО, която този път блъсна дете в София.\r\nСлед като е закарал секретаря на президента Румен Радев - Димитър Арнаудов, шофьорът блъснал 14-годишно момче на бул. \"Драган Цанков\" до столичния КАТ.\r\n\"Позицията на патриотичните формации в това Народно събрание и в предишните му формати винаги е била за ограничаване обхвата на лицата, които имат право да използват НСО. За нас тази служба е излишно раздута и охранява хора, които нямат причина да бъдат охранявани и обслужвани\", заяви съпредседателят на патриотите Искрен Веселинов пред в отговор на въпрос трябва ли законът да се отвори и от обхвата му да се изключат висши чиновници.\r\n                    \n                    \n                \n                \n                \n                В момента НСО охранява президента и вицето му, главния прокурор, премиера, но и други хора, свързани с националната сигурност, за които има заплахи. Те са тайна и се определят от междуведомствен съвет.\r\nОтделно обаче съгласно правилника на службата транспорт се осигурява на цялата администрация на президентството, на всички министри, конституционни съдии, зам. шефовете на парламента, председателите на ВКС и ВАС и кмета на София.\r\nВ коли на НСО се возят и бившите премиери и шефове на парламента до 4 г. след сдаването на поста, както и чуждите гости с ранг на тези, които ползват транспортната услуга у нас.\r\n\"Не говорим само за случая със служителите на президенството. И в НС според нас няма причина зам.-председателите да ползват НСО. За мен и служителите на Конституционния съд нямат нужда от това, освен ако няма реална причина. Извън премиера, президента, председателя на парламента и може би част от министрите няма логика НСО да бъде натоварвана с толкова големи задачи, да поддържа такъв щат, автомобилен парк и т.н.\", заяви Веселинов. Той бе категоричен, че патриотите имат готовност да повдигнат темата, но след ваканцията, за да има време \"да обмислим малко предложенията и да направим дебати и по нея\".\n\n\r\nОт ГЕРБ вчера не взеха отношение, но неофициално има индикации, че управляващите единодушно ще подкрепят подобни промени. Засега не е ясен само обхватът им. Още повече че от Брюксел веднага по темата говори и премиерът Борисов.\r\nКоли на НСО неведнъж са имали проблеми на пътя. С такъв автомобил катастрофира и шефката на парламента Цвета Караянчева през септември месец. Тогава служебният автомобил се удари с кола, шофирана от 31-годишна жена.\r\nСъпругата на президента Десислава Радева също бе замесена в скандали с кола на НСО. Първият път шофьорът не включил специални светлини и патрулка ги преследва няколко километра. При втория инцидент служебна кола бе влязла обратно на движението на еднопосочната ул. \"Фритьоф Нансен\" в София, за да паркира пред бутик.\r\n\r\n ", "date": "2019.12.14", "title": "След тежкото ПТП: НСО да не обслужва висши чиновници"}
{"url": "https://www.dnes.bg/sofia/2019/12/14/shofioryt-blysnal-dve-deca-v-sofiia-karah-bavno.432965", "text": "\r\nВ рамките само на два дни в София станаха две тежки катастрофи, при които пострадалите са деца. След като служител на НСО блъсна 14-годишно дете на 12-и декември, ден по-късно друг шофьор удари две момичета на 13 и 14 години. Вторият инцидент стана на столичния бул. \"Н. Вапцаров\". Едното дете почина, а другото е ранено, с фрактура на крайник и е прието в болница \"Пирогов\".\n\n\n\r\nШофьорът, който е шофирал джипа, сподели, че е минавал на зелено, а децата са изскочили на пътното платно от процеп до мантинелата и не е успял да избегне удара.\n\r\n\"Следствие се води... не карах бързо, на зелен светофар минавах. Децата изскочиха от процеп, който не е пешеходна пътека, след светофара. Спрях по възможно най-бързия начин и веднага се обадих на 112, като видях, че децата паднаха.\", разказва шофьорът пред БНТ. По думите му, е карал с около 50-60 км/ч.\n                    \n                    \n                \n                \n                \n                \r\n\"Нямаше задръстване, идвах от съседния светофар, завих надясно и оттам до тук не може да се вдигне някаква висока скорост.\", обясни още мъжът. Той е останал на мястото на произшествието след инцидента. А там са се събрали екип от криминалисти, които извършиха проверка по случая.\r\nДетето, което бе ударено ден по-рано от служител на НСО се лекува в болница \"Света Анна\". Състоянието му е тежко, но стабилно.", "date": "2019.12.14", "title": "Шофьорът, блъснал две деца в София: Карах бавно!"}
{"url": "https://www.dnes.bg/eu/2019/12/14/djonsyn-kategorichen-bez-nov-referendum-za-nezavisimost-na-shotlandiia.432964", "text": "Британският премиер Борис Джонсън предупреди шотландската лидерка Никола Стърджън, че няма да подкрепи плана й за втори референдум за независимост, предаде Ройтерс. Двамата са разговаряли днес следобед, само броени часове, след като и двамата лидери триумфираха на вчерашните парламентарни избори, в които техните партии спечелиха съкрушителни победи.\r\n\"Министър-председателят ясно посочи, че остава противник на втори референдум за независимост, подкрепяйки мнозинството от хората в Шотландия, които не искат връщане към разделението и несигурността\", се казва в съобщение на канцеларията на Джонсън. \"Той смята, че резултатът от референдума през 2014 г. е решаващ и трябва да бъде зачитан\", се казва в документа.\n\n\r\n                    \n                    \n                \n                \n                \n                Стърджън изрази своята гледна точка в Туитър малко след разговора си с премиера. Тя му каза, че нейният политически мандат да предостави избор на хората трябва да бъде зачитан, \"точно както той очаква неговият мандат да бъде зачитан\".\r\nПо-рано днес тя настоя за втори референдум, след като нейната Шотландска национална партия (СНП) спечели 48 от всичките 59 шотландски места в Камарата на общините и стана трета политическа сила в страната.\r\nДжонсън е изправен пред голямо предизвикателство от страна на Шотландия, а нейната лидерка Никола Стърджън се очерта като една от най-талантливите фигури на фрагментираната британска политическа сцена, отбелязват БТА и Асошиейтед прес.\r\nСтърджън иска нов референдум с аргумента, че нещата са се променили след първия референдум за независимост, най-вече заради решението на Великобритания да напусне ЕС, въпреки че мнозинството шотландци са против и ясно са изразили на изборите волята си да останат в Евросъюза. Според Стърджън Шотландия е принуждавана насила да излезе от ЕС.", "date": "2019.12.14", "title": " Джонсън категоричен: Без нов референдум за независимост на Шотландия"}
{"url": "https://www.dnes.bg/snimka-na-denia/2019/12/14/oblachno-i-myglivo-no-toplo-temperaturite-stigat-15-gradusa.432957", "text": "Днес над страната ще преобладава облачно, в равнините и мъгливо време. На места, главно в Южна България, а привечер и в Източна - ще превалява дъжд. В Източна България през по-голямата част от деня ще духа умерен южен вятър и температурите значително ще се повишат. В Западна България вятърът ще е от северозапад, а привечер и в източните райони югозападният вятър ще се смени със северозападен. Преобладаващите минимални температури ще бъдат между 2 и 7 градуса, а максималните - между 7 и 12 градуса, на места в Източна България до 14-15 градуса, предаде БТА.\r\nНад Черноморието ще е предимно облачно, с временни разкъсвания на облачността преди обяд, главно над северното крайбрежие. Привечер и през нощта срещу неделя на места ще превали дъжд. През по-голямата част от деня ще духа умерен юг-югозападен вятър и температурите ще се повишат; привечер вятърът ще се смени със северозападен. Максимални температури на въздуха ще са между 8 и 13 градуса. Температурата на морската вода е 12-13 градуса. Вълнението на морето ще бъде 2-3 бала.\r\n                \n                \n                Над планините ще бъде облачно и мъгливо. На места, главно в Рило-Родопската област ще има валежи от дъжд, над 2000 метра от сняг. Условия за по-значителни количества има в южните райони от Родопите. Вечерта и през нощта срещу неделя валежи ще има и в масивите от Източна България. Ще духа силен юг-югозападен вятър. Максимална температура на височина 1200 метра ще е около 7 градуса, на 2000 метра - около 2 градуса.\r\nВ неделя сутринта в източните райони все още е възможно да превалява слаб дъжд, но и там бързо ще спре. Облачността ще се разкъса и ще намалее до слънчево време. Вятърът постепенно ще отслабне и ще се ориентира от югозапад. Ще започне затопляне. В понеделник сутринта по поречието на Дунав и на места в котловините и Горнотракийската низина ще бъде с мъгли, ниска облачност и намалена видимост, по-късно видимостта ще се подобри и ще бъде предимно слънчево.", "date": "2019.12.14", "title": "Облачно и мъгливо, но топло: Температурите стигат 15 градуса"}
{"url": "https://www.dnes.bg/politika/2019/12/14/bsp-svikva-dramatichen-plenum.432970", "text": "Очаква се драматичен пленум на БСП. Националният съвет на партията ще проведе заседание, което е насрочено за 11.00 часа и ще бъде в зала \"Александър Лилов\" в централата на партията.\r\nПленумът ще разгледа проект на правила за реда и условията за провеждането на пряк вътрешнопартиен избор на председател на БСП. По Устав мандатът на председателя на партията е 4 години и към 2020 г. изтича този на Корнелия Нинова. Тя бе избрана да оглави БСП на 8 май 2016 г. по време на първото заседание 49-тия конгрес на партията.\r\nСлед промените в Устава обаче конгресът няма да е органът, който избира председателя, а той ще се избира пряко от членовете на БСП. Това ще се случи за първи път в историята на партията. Именно за това са необходими и правила за вътрешнопартийния избор, предаде \"Фокус\".\n                    \n                    \n                \n                \n                \n                \r\nИзборът на председател на БСП е част от цикъла отчети и избори, който от партията започнаха на 1 декември 2019 г.\r\nНа вниманието на Пленума ще бъде представена информация за хода на отчетно-изборната кампания в Българската социалистическа партия.\r\nЧленовете на Националния съвет на БСП ще се занимаят и с позиция по заявените предложения на българското правителството за въвеждане на контрол над дейността на прокуратурата и главния прокурор.", "date": "2019.12.14", "title": "БСП свиква драматичен пленум"}
{"url": "https://www.dnes.bg/index/2019/12/14/dieta-cvetovete-na-dygata-zashto-da-ia-predpochetete.432924", "text": "Идват празници, а с тях и вкусните бабини гозби, от които трудно можеш да се въздържиш. Резултатът – бирено коремче и няколко излишни килограма, които ви карат да се задъхвате.\r\n Дори и да си позволите „да му отпуснете края“ по Коледа и Нова година, след това помислете за здравето си и си направете един вид пречистване на организма, като се храните с по-леки храни.\r\n \r\nЦветовете на дъгата е една от диетите, с която да влезете по-лесно във форма след голямото преяждане. Нейната идея е, че колкото повече цветове има в чинията ви, толкова по-добри резултати ще имате. Но това не означава, че трябва да консумирате жълтите пържени картофки с яркочервения кетчуп и шарените пици на парче.\r\n\r\n\r\n \r\nНе можете да си осигурите необходимите витамини и минерали само от една храна. Също така, в духа на въпросния режим, не можете да разчитате само на зеленчуци в един цвят.\r\n \r\nОсновното правило на Цветовете на дъгата е всеки ден да ядете плодове и зеленчуци от определен цвят. Ето какви:\r\n \r\n\r\n \r\nВсички зелени зеленчуци са богати на хлорофил, витамини, минерали и фибри. Те се грижат за здравето на очите и костите, като предпазват и от преждевременно стареене.\r\n \r\nЗеле, чушки, марули, зелен боб, аспержи, брюкселско зеле, спанак, магданоз, тиквички, краставици... Това са основните неща, от които може да избирате за приготвянето на зелената си порция за деня.\r\n \r\n", "date": "2019.12.14", "title": "Диета \"Цветовете на дъгата\" - защо да я предпочетете?"}
{"url": "https://www.dnes.bg/stranata/2019/12/14/ptp-ta-otneha-jivota-na-dvama-dushi-tazi-nosht.432969", "text": "Двама души са загинали при катастрофи в Пловдивско, станали през нощта и рано тази сутрин, съобщава bTV.\r\nПървият пътен инциден е станал на пътя Съединение - Цалапица. В 00.30 часа кола излиза от Съединение и при ляв завой се удря в мантинелата. Пада в напоителен канал и на място загива 21-годишно момиче.\r\nВтората катастрофа е от 6.30 часа тази сутрин на пътя Розино - Кърнаре. лек автомобил се е ударил в дърво.\r\nШофьорът е 51-годишен мъж от Карлово, екип на Спешна помощ е установил смъртта. Образувани са производства и по двата случая.", "date": "2019.12.14", "title": "ПТП-та отнеха живота на двама души тази нощ"}
{"url": "https://www.dnes.bg/obshtestvo/2019/12/14/jertvite-na-ruja-ingatova-s-panik-ataki-depresii.432972", "text": "\r\nФалирал бизнес, ипотекирани домове, големи заеми, депресии и паник атаки са сред последствията за жертвите на криптокралицата Ружа Игнатова. Нейната финансова пирамида \"OneCoin\"  бе рабита от разследващи в началото на годината.\r\nБългарката успя да омае доста бизнесмени и си спечели 4 млрд. евро, но от март миналата година, схемата, организирана от нея, стана обект на сериозни разследвания в няколко страни, припомня \"168 часа\". Въпреки че от 2016 г. ФБР търси обвинената в една от най-крупните световни измами с криптовалути, от  нея все още няма и следа. Ясно е, че броят на ужилените от Игнатова е голям.\n\n\n\n\r\n                    \n                    \n                \n                \n                \n                Според документи, с които службите разполагат, най-големите суми са идвали от Китай, Южна Корея, Хонконг и Германия. Жертвите й са общо от още 171 страни. Сред тях е и англичанката Джен Макадам на 49 години. Тя научава за \"OneCoin\"  от приятел. Гледала клип в интернет, на който специалисти разказват, че това е криптовалутата на бъдещето, много по-добра от BitCoin и решава да инвестира.\r\n\"Научих за OnеCoin февруари 2016 г. - разказва Макадам - Беше ми любопитно и в крайна сметка реших да инвестирам. Дадох 10 хиляди евро, без да подозирам, че това е една огромна лъжа и много хора са измамени. Мислех, че всичко е наред и легално. Така изглеждаше. Споделих дори на мои приятели, които също проявиха интерес. Решиха също да инвестират. Не бяхме никак малко хора\".\r\nТака Джейн и нейните близки наливат в престъпната схема общо 250 хиляди евро. \"Можем да кажем, че тези пари са загубени\", обяснява жертвата, която е сред 70-те хиляди ужилени от Ружа Игнатова само във Великобритания.\r\nОт тази страна криптокралицата е спечелила 122 млн. евро.\r\nПо думите на Джен сред инвестиралите в OnеCoin имало хора, които са дали всичките си спестявания, които са събирали години наред с идеята да спечелят от валутата на българката.\r\nВследствие на това те останали без пари и се наложило да ипотекират домовете си. Други пък теглили заеми, които и до момента връщат.\r\nСред жертвите на Игнатова имало и хора с бизнес, който фалирал, след като направили инвестицията. Всичко това се отразило на здравето им. Немалко от жертвите изпаднали в депресия и започнали да получават паник атаки, които лекували при психолози. Оплаквания пред разследващи не са направили всички жертви. \r\nДжен Макадам не е от тях и споделя открито за измамата. По думите й след като  разказала подробности за схемата, започнала да получава смъртни заплахи в интернет.", "date": "2019.12.14", "title": "Жертвите на Ружа Ингатова - с паник атаки, депресии"}
{"url": "https://www.dnes.bg/eu/2019/12/14/djonsyn-s-pobeda-no-dali-i-za-velikobritaniia.432963", "text": "Последният път, когато британските консерватори постигнаха подобна съкрушителна победа, беше на изборите през 1987 година. Тогава премиер беше Маргарет Тачър, която се заканваше на ЕС, размахвайки енергично чантичката си, че ще си поискат парите обратно. \n\n\n\n\r\nСега британският гняв се изразява в тези три думи: \"Да приключим с  Brexit \" (Get Brexit done). Само че приключване засега няма и не се очертава да има в обозримо бъдеще, пише . \n\r\nЖивеем във времена на откровени лъжи, неизпълнени обещания и на неприкрит расизъм ала Тръмп. Образование, престъпност, бездомници и една загиваща Национална здравна служба – всичко е впрегнато в пропагандната машина за печелене на гласове. Борис Джонсън усвои почти всички трикове от каталога на Доналд Тръмп. И никой не се стряска от това. Джонсън ще продължи да залъгва Великобритания, че излизането от ЕС ще е лесно и меко, и че още в края на преходния период през декември 2020 година ще има търговска сделка с Общността. Само да припомним: на ЕС и Канада им трябваха цели 10 години, за да финализират търговското си споразумение. \n                    \n                    \n                \n                \n                \n                \r\n\n\r\nКъде сбъркаха лейбъристите? Много просто: грешката им беше Джереми Корбин. Имало ли е изобщо друг по-недолюбван и колеблив лейбъристки лидер? И наистина ли той си вярваше, че още веднъж ще успее да попречи на торите да спечелят мнозинство - както през 2017 година с Тереза Мей начело? \n\r\nКорбин няма друг избор, освен да си подаде оставката и така да направи една последна услуга на своята партия. Той вече заяви, че няма да се кандидатира за следващите избори – нещо, което всъщност трябваше да направи още преди сегашните.\n\r\nГолям удар за лейбъристите е това, че те не успяха да спечелят в избирателните региони, които са смятани за тяхна крепост - т. нар. „червена стена“. Става въпрос за обширни райони в постиндустриална Северна Англия, където политиката на икономии на консерваторите осакати обществото и икономиката и направи бедните дори още по-бедни. Партията на Корбин се оправдава за катастрофалния си резултат на тези избори с това, че хората били уморени да се занимават с проточилия се Брекзит. Това е твърде елементарно обяснение. Да не говорим, че още по-малко помогна двойнственото отношение на Корбин по въпроса за Брекзит. Много по-сложно е обяснението защо лейбъристите се провалиха на тези избори срещу една партия, чието некадърно управление в продължение на години съсипва страната - социално и икономически. Лейбъристката партия е в дълбока криза и губи все повече значението си, подобно на социалдемократите в Германия.\n\r\n\n\r\nТези избори бяха по-скоро състезание за приемане на по-малкото зло. Спечели Борис Джонсън. Ще изпълни ли сега той обещанията си? Едва ли. Но избирателите бяха разтревожени повече от обещанията на Корбин. \n\r\nНай-болезнена е непоправимата вреда, която този резултат ще нанесе върху и бездруго дълбоко разделената и поляризирана страна.\n\r\n\n\r\nШотландия изглежда ще се вслуша в призива на Шотландската национална партия, която ще засили натиска си за провеждане на нов референдум за независимост. Разбира се, че правителството на консерваторите ще се противопостави на подобна стъпка. Предизвикателството обаче вече е хвърлено – шотландската министър-председателка Никола Стърджън заяви, че Борис Джонсън няма мандат, позволяващ му да извади страната ѝ от ЕС. Дали ирландските националисти, които за пръв път спечелиха много повече гласове от пробританските юнионисти, също ще настояват за напускане на Обединеното кралство?\n\r\nРезултатът от тези избори е важен и от друга гледна точка: той ще определи каква роля ще играе занапред Великобритания на световната сцена. И трябва да кажем, че ставаме свидетели на трансформация на британската политика, която ще сложи отпечатък върху страната за години напред.\r\n \r\n   ", "date": "2019.12.14", "title": "Джонсън - с победа, но дали и за Великобритания?"}
{"url": "https://www.dnes.bg/stranata/2019/12/14/avtobusnite-prevozvachi-na-protest-spirat-linii-ot-13-ianuari.432968", "text": "Автобусните превозвачи в София и страната се вдигат на протест. Към първоначалните си искания за по-ниски толтакси превозвачите добавиха нови: по-ефективни мерки срещу незаконните превози, които подкопават бизнеса им от години. Фирмите заплашват поетапно да започнат да спират автобуси от 13 януари, ако държавата не предприеме мерки срещу незаконните превози.\n\r\nАвтобусните превозвачи настояват до 13 януари нерегламентираните превози да бъдат инкриминирани с промени в Закона за автомобилните превози.\n\n\n\r\n\"Всеки Божи ден по пътищата загиват хора и в такива нерегламентирани автомобили. В това превозно средство нямате застраховка, нямате изобщо идея дали човекът зад волана има книжка.\", коментира Магдалена Милтенова, Конфедерация на автобусните превозвачи.\r\n                    \n                    \n                \n                \n                \n                Проблемът за незаконните превозвачи коментира и Мехмед Реджеп - шофьор по линията София-Гоце Делчев от 30 години: \"Без документи са, не си плащат данъците, не си плащат осигуровките, без маршрутни разписания, взимат пътници нерегламентирано близо до нашите часове.\"\n\r\nЗаради незаконните превози легалните фирми са принудени да се отказват от линии и да работят на загуба. \"Ако хората искат да пътуват с въпросните нерегламентирани превози, тези превози са добре дошли на пистата, на която се състезаваме ние и те трябва да отговарят на всички тези условия, на които отговарят и легалните превозвачи.\", заяви и Ивайло Константинов от Национално сдружение на автобусните превозвачи.\n\r\nСпоред автобусните превозвачи, незаконните пътнически превози достигат до 70% от пазара, което води до огромни загуби за фирмите, работещи в рамките на закона. От там искат единен орган да контролира превозите.\r\nЗа да успокои напрежението министърът на транспорта и информационните технологии и съобщенията Росен Желязков обеща: \"Ангажиментът, който поехме за изменение в Закона за автомобилните превози, ще бъдат предложени на МС на следващо заседание в сряда и ще влязат в Парламента още през тази година\".\n\r\nСпоред регионалния министър Петя Аврамова, проблемът на превозвачите не са толтаксите, а договорите с общините за превоз, които трябва да бъдат актуализирани след въвеждането на таксите. \"Ние се съобразихме с всички искания на превозвачите, намалихме почти наполовина тарифите, както и за автобусните превозвачи, и намалихме обхвата на мрежата.\", обясни тя.\n\r\n77% от българите смятат за справедливо камионите и автобусите да плащат по-високи такси от автомобилите, показа проучване на агенция \"Тренд\". 64% одобряват толсистемата. Повече от половината искат толтаксите да отиват за поддържане и ремонт на пътищата.", "date": "2019.12.14", "title": "Автобусните превозвачи на протест: Спират линии от 13 януари"}
{"url": "https://www.dnes.bg/index/2019/12/14/s-koi-nedostatyk-da-se-razdelite-prez-2020-g-2-chast.432911", "text": "Остават по-малко от две седмици до настъпването на 2020-а. Всички бързат да приключат със спешните задачи, за да не оставят работа за новата година. Едни купуват подаръци, други си правят равносметка колко приятели са загубили през изминалите месеци или какво са постигнали.\r\nКазват, че трябва да започнем годината начисто и да оставим всички негативни неща, които мислим и са ни се случили, в старата. Трудно ли е да го направим?\r\n \r\nСпоред астрологията, има неща, с които всеки представител на зодиака трябва да се раздели, за да има една по-хубава година. След като ви представихме кои са те за знаците от , ето любопитна информация и за останалите:\r\n \r\n\r\n \r\nВсички Деви са прекалено взискателни и държат да си кажат мнението по всички въпроси, с което понякога досаждат на хората. Те трудно търпят критика, а всъщност постоянно правят забележки на другите.\r\n \r\nЗа да бъде годината по-успешна за Девите, те трябва да се пречупят и да бъдат по-внимателни в разговорите с околните. Ако рискуват повече, ще имат по-хубава 2020 г.\r\n \r\n\r\n \r\nНяма как да избягате от себе си, но ако се опитате да се избавите от непрекъснатата си несигурност, ще бъдете по-спокойни.\r\n \r\n\r\n\r\n\r\n\r\n\r\n \r\n", "date": "2019.12.14", "title": "С кой недостатък да се разделите през 2020 г.? (2 част)"}
{"url": "https://www.dnes.bg/sofia/2019/12/14/podobriava-se-systoianieto-na-deteto-butnato-ot-djip.432978", "text": "Състоянието на детето, което оцеля при катастрофата в столицата в петък вечерта се подобрява. Животът на детето е вън от опасност.\n\n\r\n\"Състоянието на пострадалото дете се подобрява. Водещата травма е ортопедична. Има тежко счупване на подбедрицата. Момичето беше оперирано по спешност през нощта.\r\nВече е контактна. В момента се възстановява. Тя ще остане под наблюдение, но засега няма опасност за живота й. След подобна катастрофа обаче е възможно последиците да се появят със закъснение. Ако всичко е наред, се очаква детето да се възстанови до месец\",съобщи пред Нова тв д-р Явор Пукалски от \"Пирогов\". \r\n\r\nПроизшествието стана в близост до пешеходна пътека и светофар на булевард „Никола Вапцаров”. Едното дете почина малко след инцидента, а другото беше транспортирано в  „Пирогов”.", "date": "2019.12.14", "title": "Подобрява се състоянието на детето, бутнато от джип"}
{"url": "https://www.dnes.bg/sofia/2019/12/14/halite-se-prevryshtat-v-celogodishen-fermerski-bazar.432967", "text": "\r\nСобствениците на емблематичната за София сграда - Халите са решили да ги превърнат в целогодишен фермерски базар. Мястото ще предлага не само продукти от български производители, но и ресторанти с вкусна храна и дори споделено пространство с маси, съобщава \"Монитор\".\r\n\r\nВсеки от магазините и заведенията ще декорира своя кът според вижданията си и ще придаде уникалност на мястото. След ремонта, магазинът ще работи от 10:00 до 24:00 часа.\r\n\r\nХалите отварят врати преди повече от век - през 1911 година. Прекратяват дейност пред 1988 година, а през 2000 година са основно реставрирани и обновени.", "date": "2019.12.14", "title": "Халите се превръщат в целогодишен фермерски базар"}
{"url": "https://www.dnes.bg/eu/2019/12/14/sled-brexit-opasnost-ot-razpadane-na-obedinenoto-kralstvo.432966", "text": "Вестник \"Франкфуртер алгемайне цайтунг\" коментира какво предстои след победата на консерваторите на премиера Борис Джонсън на парламентарните избори във Великобритания, която сигурно ще му позволи да осъществи Brexit, както е обещал.\r\n\"Освен ако не се случи нещо напълно неочаквано, Обединеното кралство ще напусне ЕС на 31 януари - 47 години след като се присъедини към Европейските общности, както той бе известен тогава\", пише германският ежедневник в редакционна статия днес.\n\n\r\n\"Това е важна повратна точка в историята на европейската интеграция: За първи път страна членка, която досега е регистрирала само икономически растеж - и на която много държави все още се възхищават - напуска Европейския съюз\", отбелязва \"Франкфуртер алгемайне цайтунг\".\r\n                    \n                    \n                \n                \n                \n                \"Човек може да си помисли, че напускането на кралството, което е необратимо след изборите за Камара на общините тази седмица, е грешка, и да съжалява. Сега обаче е важно да се гледа напред, към бъдещите двустранни отношения и към един ЕС на 27 (държави).\r\nТвърде дълго Brexit ангажираше енергия и ресурси, които сега най-накрая са свободни за други неща\", коментира германският ежедневник.\r\nВестник \"Зюддойче цайтунг\"  също коментира опасността от разпадане на Обединеното кралство след убедителната победа на консерваторите на премиера Борис Джонсън на парламентарните избори. \"Онова, от което Джонсън трябва да се тревожи най-много, е изборната карта на Обединеното кралство: Шотландците и северноирландците дадоха ясно да се разбере, че не се смятат за представлявани от това правителство\", пише в редакционна статия германският ежедневник.\r\n\"Зюддойче цайтунг\" подчертава, че \"едно (потенциално) разпадане на (Обединеното кралство) e не политически, а по-скоро екзистенциален проблем. На карта е заложено единството на страната, дори мирът в Северна Ирландия\", аргументира се вестникът.\r\n\"Зюддойче цайтунг\" предупреждава, че ако британският премиер не възприеме помирителна линия към ЕС, то той няма да успее да постигне помирение в собствената си страна.\r\n\"Годините на Брекзит показаха какво могат да причинят поляризацията и радикализацията на демокрацията. Те промениха британската класова и властова система\", отбелязва германският ежедневник и допълва: \"Борис Джонсън може и да спечели подкрепата на мнозина в страната, но раните от Брекзит все още кървят обилно.\"\r\n\"Сега, когато Джонсън сбъдна мечтата на мечтите си, той може да възприеме мотото на своя идол Уинстън Чърчил: В победата - великодушие\", пише в заключение \"Зюддойче цайтунг\".", "date": "2019.12.14", "title": "След Brexit: Опасност от разпадане на Обединеното кралство"}
{"url": "https://www.dnes.bg/kino/2019/12/14/shpionski-igri-po-ruski-v-miobius.432151", "text": "Звезди на световното кино като Жан Дюжарден и Тим Рот влизат в ролите съответно на руски таен агент Григорий Алексеевич и богаташа Иван Ростовски в шпионския трилър \"Мьобиус\".\r\nПод режисурата на Ерик Рошан двамата персонажи се изправят пред сложни ситуации, засягащи житейски въпроси и имат дилеми за решаване.\r\nИсторията се движи от Монако, където героят на Дюжарден внимателно следи работата на руския олигарх. На помощ идва Алис Редмонд – банкер, който бяга от САЩ след скандала с \"Лемън Брадърс\". Всичко върви по план, докато не се появява банкерката Алис Редмонд (Сесил дьо Франс). Между нея и Алексеевич прескачат романтични искри, които ускоряват напрежението, тъй като може дамата да е шпионин.\r\n                    \n                    \n                \n                \n                \n                Присъствието на Дюжарден и Рот на екрана е силно, но все пак двамата са озвучени от руски актьори. Единият се движи с гласа на Дмитрий Назаров, познат от ролята си в сериала \"Кухня\", а другият е Владимир Меншов - режисьорът на \"Москва не вярва на сълзи\".\r\nРошан поставя доста перипетии пред героите си, действието се развива динамично и е наситено с напрегнати моменти в синхрон с  жанра.\n\r\nЖан Дюжарден е носител на наградата \"Оскар\" за изпълнението си в \"Артистът\", а за участието си в този филм получава номинация за най-добър чуждестранен актьор от Германските кино и телевизионни награди \"Юпитер\".\r\nГледайте \"Мьобиус\" на 14 декември от 22.45 часа по телевизия .", "date": "2019.12.14", "title": "Шпионски игри по руски в \"Мьобиус\""}
{"url": "https://www.dnes.bg/world/2019/12/14/dete-zagina-pri-snejna-buria-v-islandiia.432974", "text": "Необичайно силна снежна буря в Исландия причини смъртта на един човек, предаде ДПА. Полицията съобщи, че тяло е било открито в река в отдалечен район в северната част на страната. Смята се, че то е на 16-годишно момче, което е в неизвестност от сряда.\r\nИсландия бе връхлетяна през последните дни от бури - според някои най-силните от 40 години, припомня БТА.\r\nНай-засегната бе северната част на страната, където над 20 000 души останаха без ток. Много основни пътища бяха блокирани.\r\nСтолицата Рейкявик като цяло не бе засегната. Ситуацията вече започна да се нормализира.", "date": "2019.12.14", "title": "Дете загина при снежна буря в Исландия"}
{"url": "https://www.dnes.bg/stranata/2019/12/14/bansko-gotov-za-ski-sezona-dnes-e-oficialniiat-start.432973", "text": "Снегоходната техника е обслужена и е в готовност, спасителите са налице и сме готови да посрещнем зимния сезон, каза за БТА Атанас Уков от Планинската спасителна служба /ПСС/ - отряд Банско, който е инструктор по планинско спасяване и професионален спасител. Днес в Банско се поставя официалното начало на зимния сезон, с което се очаква през следващите месеци хиляди туристи да посетят града и Пирин планина.\r\nПрез зимата, в случай на нужда, ползваме снегоходна техника - моторни шейни, разполагаме с извънпистови моторни шейни, с които да достигнем до дълбоката част на планината, както и със специализирани моторни шейни за оказване на помощ на ски пистите, които са снабдени с нужния инвентар за безопасност и оказване на помощ на терен, посочи Атанас Уков.\r\n                    \n                    \n                \n                \n                \n                През зимния сезон ПСС - Банско има готовност за спасителни акции с хора, кучета и техника. Екипът на планинската служба в курортния град наброява около петдесет човека. При нужда се ползват и обучени кучета. В България има двайсет и две спасителни кучета, като около половината от тях са оперативни, на които може да се разчита, другите са подрастващи и в преходен клас, обясни Атанас Уков. ПСС - Банско разполага с пет спасителни кучета, които са сертифицирани, по две има и в съседните населени места - Добринище и Разлог, на които също може да се разчита при нужда, тъй като са наблизо и може да се откликне навреме.\r\nКучетата най-често се използват при акции за търсене през лятото, когато има случаи на изгубени туристи в планината, както и при лавинни акции през зимата, каза Уков. Те са обучени за това и най-много разчитаме на техния нос, който е до четиридесет пъти по-развит от човешкия и много лесно може да локализира затрупания под снежните преспи или изгубения в планината, това е тяхната сила, допълни планинският спасител. Атанас Уков разказа, че понякога се случва трудно да се локализират пострадали туристи. Тогава акцията освен по оказване на помощ и транспортиране, преминава в акция по издирване. В тези случаи се включва цялата налична техника, с която разполагат екипите. Включваме джипиеси, дронове, кучета, опитваме се да локализираме през други системи, просто всичко, което е налице, посочи той.\r\nЗа съжаление, към момента не разполагаме с въздушна линейка и хеликоптер, защото няма откъде да я вземем при нужда, надяваме се, че в скоро време ще има хеликоптер, на който да разчитаме, когато имаме пострадал в тежко състояние или когато е застрашен животът дори и на спасителите, допълни планинският спасител. По думите му работата без въздушна линейка е затруднена, особено дълбоко в планината, където през зимата има висока лавинна опасност и е рисковано да се прониква в нея.\r\n\"Ние винаги правим всичко възможно да окажем нужната животоспасяваща помощ, въпросът е, че сме доста ограничени откъм време за реакция. Трудно влизаме в \"златния час\", когато пострадалият е навътре в планината, достъпът до него е много рисков, много труден и изисква много време, а на пострадалия в планината, за съжаление, часовникът тиктака\", посочи Атанас Уков.\r\nЛипсата на въздушна линейка се е усетила осезаемо през летния сезон, когато спасителите от ПСС - Банско са провели четиринайсет акции. \"Беше изключително тежък сезон, всички акции бяха по земя. За щастие, успяхме да спасим всички пострадали, въпреки тежките наранявания и тежките терени и труднодостъпни места в планината, но пак казвам, наистина е тежко без въздушно спасяване. Имаше пострадали в района на Кончето, в района на Джангал, говорим все пак за средата на Пирин планина, където е наистина труднодостъпно\", разказа за летните акции планинският спасител. Щастлив е обаче, че екипите са успели да помогнат при всеки един от случаите и пострадалите са спасени.\r\nОт Планинската спасителна служба припомнят за основните правила в планината, които осигуряват безопасност на хората, които практикуват зимни спортове, както и на всички, които излизат в планината. \"Първо ние апелираме скиорите да не напускат маркираните ски писти, те са достатъчно добре обезопасени и обработени, за да могат да предоставят едно незабравимо удоволствие. Когато решим обаче да напуснем маркираната ски писта на своя глава, да излезем от нея, ние веднага влизаме в една рискова спирала, която води от нещастие към нещастие. Извън пистите дебнат изключително много опасности, сред които скали, скални прагове, лавини, ниски температури, които довеждат до хипотермия, когато се изгубим и не можем да се приберем навреме\" - изтъкна основните опасности и предизвикателства в зимната планина инструкторът по планинско спасяване.\r\nСъветите на спасителите включват задължително да бъде направен добър план, когато се отива в планината. Човек трябва да е добре запознат с маршрута, много важна е екипировката, както и това тя да отговаря на намеренията ни и да е съобразена със ситуацията в планината. Много е важно да преценяваме собствените си възможности, да не се надценяваме, нито да подценяваме планината, да сме запознати с прогнозата за времето и дали е удачно да излизаме, рискуваме ли с това или не, допълни Атанас Уков.\r\nТой посъветва никога да не се ходи сам в планината, защото това крие рискове. Винаги трябва да имаме зареден телефон, който да ползваме само при нужда. Най-добрият вариант е това да е смартфон, с приложението на Планинската спасителна служба, с което много бързо може да се локализира мястото на човек в планината.", "date": "2019.12.14", "title": "Банско - готов за ски сезона. Днес е официалният старт"}
{"url": "https://www.dnes.bg/politika/2019/12/14/borisov-iad-me-e-za-deteto-istinski-stradam-za-nego.432984", "text": "Бойко Борисов коментира още веднъж трагичния инцидент с кола на НСО, която блъсна дете в столицата. \"За съжаление това може да се случи на всеки\". Премиерът уточни, че го е яд за детето и истински страда за него, а \"другото може да се оправи\". \"Не може да се сложи милиционер на всяка дупка. Преди говорихме, че сме полицейска държава. Тези полицаи, които слагаме всеки ден са на заплати, които висят на нашия бюджет. Можем да сложим пак на всеки светофар полицай, но това ли е решението\", каза още той.\n\n\r\n\" Това са инциденти, за които на никой не е гарантирано, че няма да им се случи. Какво значи, ако е бил вътре? Това все едно президентът ли е направил произшествието. Някакви такива отенъци. Ние бяхме в Брюксел, излезе един сайт, пише \"гавазите на Борисов\". Това са идиотски неща. Така че, ако има подобрение и може да се подобри разбира се сме за. Но не в днешния ден да го коментирам, защото то звучи като упрек, като заяждане, като атака.\", уточни премиерът, цитиран от БНТ.\r\n                    \n                    \n                \n                \n                \n                Борисов коментира и темата за Западните Балкани по време на годишния форум за устойчивост на Западните Балкани:  \"Страните от Балканския полуостров успяхме да направим така, че да ни обърнат внимание. Повече от 10-15 години Балканите не предизвикваха интерес.\r\nРадвам се, че със започването на нашето председателство поставихме темата \"Западни Балкани многото процеси\" в центъра на вниманието и на европейските колеги, и на САЩ. Надявам се Северна Македония да покаже разликата в развитието си и в същото време очаквам останалите държави, които искат да се присъединят към ЕС, внимателно да си премерват поведението и стъпките. Разкрачената поза не е полезна за никого - или си в НАТО или не си\", каза Борисов.\n\r\n\"Вече има дата за среща на върха на ЕС и Западните Балкани по време на председателството на Хърватия в Загреб и съм щастлив, че колегата Пленкович също сложи тази гореща тема\", каза още той.  \n\r\n\"На Балканите всички се обичаме, живеем си мирно. Има етническа толерантност. Много е важно да си сътрудничим. За нас, като балканци, е много важно да не оставим нито на европейците, нито на американците да загубят доверие с нас\", поясни Борисов.\n\r\n\"Форумът е важен в няколко посоки – във вътрешен и международен план. Опитваме се да се справим с ислямизма. Подобни форуми държат темата да е валидна и в момента\",  каза още Борисов.\r\nГодишен форум за устойчивост на Западните Балкано се организира от Международния републикански институт на САЩ (IRI) и се провежда в София от 12-14 декември. То е с подкрепата на Бюрото за конфликти и стабилизиращи операции към Държавния департамент на САЩ и в сътрудничество с българското Министерство на вътрешните работи.\r\n ", "date": "2019.12.14", "title": "Борисов: Яд ме е за детето! Истински страдам за него!"}
{"url": "https://www.dnes.bg/politika/2019/12/14/loialnost-nravstvena-chistota-bsp-tyrsi-kriterii-za-lider.432985", "text": "С минута мълчание в памет на Стефан Данаилов и проф. Любен Корнезов стартира пленумът на БСП. Днес там се събра левицата, за да разгледа проект на правила за реда и условията за провеждането на пряк вътрешнопартиен избор на председател на БСП.\r\nПо Устав мандатът на председателя на партията е 4 години и към 2020 г. изтича този на Корнелия Нинова. Тя бе избрана да оглави БСП на 8 май 2016 г. по време на първото заседание 49-тия конгрес на партията.\n\r\nЧленовете на Националния съвет на БСП разискват и позиция по заявените предложения на българското правителството за въвеждане на контрол над дейността на прокуратурата и главния прокурор.\r\nНационалният съвет на партията определя правилата, по които левицата за първи път в своята история ще гласува пряко за свой партиен лидер на вътрешни избори. Очаква се събитието да се случи през април, защото по устав то трябва да бъде 120 дни преди конгреса на партията, който най-вероятно ще бъде през май.\n\n                    \n                    \n                \n                \n                \n                \r\nПолитическа лоялност, нравствена чистота, диалогичност и комуникативност - това са част от основните критерии, на които трябва да отговаря лидерът на левицата.\n\r\nНа заседанието се заговори и за това, че 27 - половината от присъстващите червени депутати в залата, гласуваха за кандидатурата на Сотир Цацаров за шеф на КПКОНПИ при положение, че ПГ на БСП беше категорично решила, че ще гласува против.\n\r\n\"Видно е, че има напрежение, което аз смятам, че ще бъде обсъдено в залата. Какво се е случило, какви са били решенията на парламентарната група и защо се стигнало до това напрежение, защо се е стигнало до това гласуване. Тези неща, които се изговориха в публичното пространство - те трябва да бъдат виждания на националния съвет, но своевременни, защото много често става така че ние казваме: сега ще променим закона, а не знаехме ли преди две години, че ще има избор на главен прокурор. Че има напрежение е видно и това не може да се скрие и няма защо да бъде скрито - по-добре е нещата да се казват такива, каквито са.\", заяви Борислав Гуцанов от БСП, цитиран от БНТ.", "date": "2019.12.14", "title": "Лоялност, нравствена чистота: БСП търси критерии за лидер"}
{"url": "https://www.dnes.bg/world/2019/12/14/honkongskata-liderka-na-chetiridnevna-vizita-v-pekin.432975", "text": "Хонконгската лидерка Кари Лам отпътува за Пекин, като това ще бъде нейната първа визита в китайската столица, откакто нейното правителство понесе голямо поражение на местните избори миналия месец, предаде Ройтерс.\r\nЛам ще обсъжда политическата и икономическата ситуация в Хонконг с китайски представители по време на четиридневното си посещение. Тя ще има среща с китайския президент Си Цзинпин в понеделник, съобщават местни медии.\r\nХонконг бе обхванат от масови протести, прерастващи често пъти в насилие в последните шест месеца. Първоначално те бяха срещу проектозакон за есктрадицията към Китай на хора, извършили престъпления, но впоследствие демонстрантите започнаха да отправят искания за по-голяма свобода.\r\nСъщевременно днес бе съобщено, че петима тийнейджъри са арестувани в Хонконг във връзка със смъртта на мъж по време на протест в средата на ноември, предадоха БТА и Франс прес.\r\n                    \n                    \n                \n                \n                \n                Тогава 70-годишен служител по поддръжката на реда бе ударен с тухла в главата, докато се опитваше да разруши барикада на протестиращите. Той почина от получените рани. За това престъпление бяха обвинени три момчета и две момичета на възраст между 15 и 18 години.\r\nДнес пък в. \"Саут чайна морнинг пост\" съобщава, като се позовава на данни на правителствен доклад, че над 1,4 милиона жители на Хонконг или 20,4 процента живеят под чертата на бедността. Това е най-високият показател за последните 10 години, предаде ТАСС. Една от причините за влошаването на ситуацията с бедността е застаряването на населението.\r\nВ Хонконг - един от най-скъпите градове в света - установеният от властите праг на бедността предполага ежемесечен доход на един човек в размер на 4000 хонконгски долара (513 американски долара). За двучленно семейство прагът е 10 000 местни долара (1300 щатски долара). За тричленно семейство прагът е 16,5 хиляди хонконгски долара (2100 щатски долара).\r\nПредставители на обществени групи, учени и депутати изразиха загриженост от изнесените данни за бедността и призоваха местните власти да вземат мерки.", "date": "2019.12.14", "title": "Хонконгската лидерка - на четиридневна визита в Пекин"}
{"url": "https://www.dnes.bg/stranata/2019/12/14/poredno-ptp-s-postradalo-dete-tozi-pyt-krai-novi-iskyr.432986", "text": " 8-годишно дете е пострадало при катастрофа в близост до Нови Искър. Това каза министърът на вътрешните работи Младен Маринов пред журналисти, предаде репортер на Агенция \"Фокус\". Той поясни, че детето е настанено с травма на главата и на крака в болница.\n\r\nМинистърът призова в есенно-зимния сезон децата да се облечени в по-светли дрехи и да имат светлоотразители. \"Въбоще всички трябва да се замислим за нашето поведение на пътя. Това е задача, която не може да реши нито една институция. В понеделник ще имаме дебат по линия на пътната безопасност. Много идеи има. Голяма част от тях са приведени вече в действие, но в крайна сметка опираме до поведението на всеки един човек. От една страна държавата има лостовете със съответните санкции, но виждате 30 млн. лв. повече събрани. Резултатът - ще сме доволни, ако успеем да задържим броя на жертвите, както бяха миналата година. \r\n                    \n                    \n                \n                \n                \n                Всеки един живот е важен. Трябва да имаме самосъзнание да се движим нормалност\", заяви министърът. Според него като че ли в България няма толерантност. \n\r\n ", "date": "2019.12.14", "title": "Поредно ПТП с пострадало дете. Този път край Нови Искър"}
{"url": "https://www.dnes.bg/index/2019/12/14/ide-koleda-koi-hrani-mogat-da-vi-natroviat.432935", "text": "Смяната на сезоните често води и до смяна на хранителния режим. И шансът за хранително натравяне се покачва. Американският център за контрол по заразите извършва постоянен мониторинг на различни храни, за да идентифицира кои са най-опасни за хората и кои не.\r\n \r\n\r\n \r\nВ периода 2009-2015 година са записани 5760 случая на хранително натравяне, а диагностицираните болести вследствие на такива са над 100 000.\r\n \r\n\r\n \r\nКатегорията храни, която е отговорна за най-много хранителни натравяния е пилешкото. Според събраните резултати на Центъра, продукти от този тип месо са виновни за 3114 случая на нарушаване на храносмилането, ескалирали в болести – или казано по друг начин – 12% от всички случаи на хранително натравяне.\r\n \r\nПилешкото е предпочитано като добър източник на протеини, но поради различните начини на приготвянето му може да се окаже и опасно в случай, че не е добре сготвено.\r\n \r\n\r\n \r\nВажно е да консумирате прясно пилешко и да го минете през сериозна топлинна обработка преди консумация, тъй като е сред носителите на бактерията салмонела.\r\n \r\n\r\n ", "date": "2019.12.14", "title": "Иде Коледа! Кои храни могат да ви натровят?"}
{"url": "https://www.dnes.bg/sofia/2019/12/14/mumiia-iznikna-na-miastoto-na-mavzoleia-na-georgi-dimitrov.432987", "text": "\n Черна мумия изникна на мястото на бившия мавзолей на Георги Димитров в столицата. Временната инсталация, гледаща срещу царския дворец е дело на скулптора Андрей Врабчев и е висока 4 метра.\r\nАвторът иска по този начин да напомни, че комунизмът все още не си е отишъл. Врабчев е известен и с паметника на Бойко със светещи очи, който се появи в деня на шегата 1 април.", "date": "2019.12.14", "title": "Мумия изникна на мястото на мавзолея на Георги Димитров"}
{"url": "https://www.dnes.bg/world/2019/12/14/severna-koreia-s-kliuchov-test-za-izstrelvane-na-raketi-s-goliam-obseg.432977", "text": "Северна Корея обяви, че е извършила нов тест на полигона си за изстрелване на сателити и ракети с голям обсег Сохе. Севернокорейската държавна информационна агенция КЦТА определи изпитанието като ключово важен тест, предадоха световните агенции.\r\nИзпитанието е проведено вчера с цел засилване на \"стратегическите ядрени възпиращи способности\" на страната, посочва КЦТА, като се позовава на специалисти от севернокорейската Академия за национална отбрана. Те не уточняват за какъв тест става дума, а само го наричат \"успешен тест от голямо значение\".\r\n\"Още едно значимо изпитание бе проведено на 13 декември 2019 г. от 22,41 ч. до 22,48 ч. местно време на космодрума Сохе\", се казва в съобщението на КЦТА, цитирано от ТАСС.\r\n                    \n                    \n                \n                \n                \n                \"Новият ключов тест бе извършен успешно\", допълни говорител на севернокорейската Академия, цитиран от КЦТА, предаде Франс прес.\r\nУспехите в изследователската дейност ще бъдат приложени за подобряване още повече на надеждното стратегическо ядрено разубеждаване на Северна Корея, допълва говорителят, предаде Франс прес. Преди време американски представители казаха, че Пхенян е обещал да закрие полигона Сохе, припомня Ройтерс.\r\nНовината, съобщена сега от Северна Корея, навежда на мисълта, че страната се подготвя да направи нещо, за да провокира САЩ, ако Вашингтон не направи отстъпки, за да се излезе от безизходицата в преговорите по севернокорейската ядрена програма, отбелязва Асошиейтед прес.\r\nСпоред южнокорейския министър на отбраната Джон Кьон-ду новото изпитание е било на двигател, предаде Ройтерс.\r\nСеверна Корея извърши от Сохе изстрелвания на сателити в последните години, както и изпитания на ракетни двигатели с течно гориво, припомня АП.\r\nНовият тест дойде в момент, в който постоянният представител на САЩ в ООН Кели Крафт разкритикува в сряда севернокорейските балистични изпитания и ги определи като дълбоко контрапродуктивни и рискуващи да затворят вратата пред перспективите за договаряне на мир. Тя направи тези изявление на заседание на Съвета за сигурност на ООН, припомня БТА.\r\nКрафт освен това припомни севернокорейските намеци за подновяване на сериозните провокации, които според нея биха могли да означават че Пхенян може да изстреля космически апарати посредством технологията на балистични ракети с голям обсег или да изпита междуконтинентални балистични ракети, които са проектирани, за да атакуват САЩ с ядрени оръжия. Крафт тогава каза и, че администрацията на Тръмп е готова да бъде гъвкава и да предприеме конкретни, паралелни стъпки към споразумение за подновяване на преговорите, но Северна Корея определи изказванията й като враждебна провокация и предупреди, че Вашингтон може да пропилее шансовете си да спаси крехката си ядрена дипломация.\r\nСеверна Корея беше дала до края на годината срок на САЩ да преустановят с исканията си за едностранна денуклеаризация, припомня Ройтерс. Пхенян предупреди също така, че може да възприеме нов курс.", "date": "2019.12.14", "title": "Северна Корея с ключов тест за изстрелване на ракети с голям обсег"}
{"url": "https://www.dnes.bg/zvezdi/2019/12/14/koleda-nablijava-a-kakyv-e-biudjeta-na-kralskoto-semeistvo.432982", "text": "С наближаването на Коледа е ясно, че семействата трябва да опитат да развържат кесиите си за подаръци на близките. Това прави и кралското семейство във Великобритания, въпреки че техния бюджет е значителен.\r\nПо информация на британския \"Mirror\" кралското семейство харчи по 30 000 британски паунда всяка година за подаръци и картички. Подарък има за всеки член на семейството, както и за всеки служител на Кралицата, пише \"Дарик\".\r\n \r\nИ по-конкретно. Подаръците са точно 620, а картичките - 750. Но какви са подаръците? Най-често книгоразделители, порцеланова вещ, както и коледен пудинг.\r\nЗатова пък самите членове на кралското семейство си подаряват доста любопитни подаръци като например принцеса Ана е подарила на принц Чарлз бяла кожена седалка за тоалетна чиния.\r\n \r\nКейт Мидълтън пък преди време подарила на принц Хари комплект тип \"направи си сам гадже\".  Това е било преди Меган Маркъл да се появи в живота му. Принц Хари пък е подарявал на кралицата плюшен пеещ хамстер. Твърди се, че тя доста се стреснала.", "date": "2019.12.14", "title": "Коледа наближава: А какъв е бюджета на кралското семейство?"}
{"url": "https://www.dnes.bg/stranata/2019/12/14/zabraven-bagaj-vyv-varna-otcepiha-ploshtad-nezavisimost.432988", "text": "Площад \"Независимост\" в центъра на Варна е отцепен от полицията заради намерен забравен багаж. По тази причина временно не работи и Коледният базар, предава БНР.\r\n\r\nВ момента се очаква екип на ДОТИ, който ще извърши проверка на багажа.\r\n\r\nПространството наоколо е изпълнено с хора, тъй като денят е хубав, сред които има и много деца. Осигурена е въоръжена охрана. ", "date": "2019.12.14", "title": "Забравен багаж във Варна: Отцепиха площад \"Независимост\""}
{"url": "https://www.dnes.bg/obrazovanie/2019/12/14/rektoryt-na-nha-podade-ostavka.432956", "text": "Проф. Николай Драчев е подал оставка като ректор на Националната художествена академия по време на днешното заседание на Академическия съвет, съобщиха от пресцентъра на висшето училище. \n\n\n\r\n\"Тази оставка все пак трябва да бъде приета от Общото събрание, насрочени са избори за 15 януари, но в момента разсъждаваме върху различни възможности за излизане от тази кризисна ситуация. Имаше много тежко тричасово обсъждане, което в крайна сметка не изясни много нещата. Остават много повдигнати въпроси. Няма яснота в отговорите и затова мисля, че логично се стигна до тази ситуация\"., коментира пред БНР проф. Петер Цанев, член на съвета.\n                    \n                    \n                \n                \n                \n                \r\nПроф. Драчев не бе открит за коментар. Предстои избор на нов ректор на 15 януари. Дотогава Академията ще бъде управлявана от заместник-ректора доц. Бойка Доневска.\n\r\nВ НХА вече е сформиран кризисен щаб за решаване на проблемите в нея, както и комисия от представители на Академичния съвет, която ще проведе среща с министъра на образованието и науката Красимир Вълчев.\n\r\nТой от своя страна съобщи, че до проблемите със заплатите се е стигнало, защото финансови средства за тях са били използвани за плащане на ремонти.\n\r\nВълчев вече е назначил проверка в Академията.", "date": "2019.12.14", "title": "Ректорът на НХА подаде оставка"}
{"url": "https://www.dnes.bg/stranata/2019/12/14/dosydebno-proizvodstvo-za-katastrofata-snoshti-v-sofiia.432989", "text": "Правим изключително много за пътната безопасност, но не става само с глоби и репресивни мерки. Това коментира пред журналисти министърът на вътрешните работи Младен Маринов.\r\nВъв връзка със снощната катастрофа в София, при която загина дете, Младенов съобщи, че е образувано досъдебно производство за причиняване на смърт по непредпазливост, предаде БТА. По думите му водачът е спрял, оказал е помощ, пробата му за алкохол е отрицателна. Опасността не е само на пешеходната пътека, тя е преди и след нея, отбеляза министърът.\n\n\r\nОтносно информацията за дупка в мантинелата, Маринов коментира, че има много недостатъци по инфраструктурата - някои са вследствие на неправилна планировка, други на човешки действия като кражби. Много често си проправяме път, за ни е по-пряко, отколкото да ни е по-безопасно, посочи той той. Но това са деца, не можем да ги съдим, ние можем да сме по-предпазливи на пътя, добави Маринов.\r\n                    \n                    \n                \n                \n                \n                Вътрешният министър съобщи, че снощи е имало още едно пътнотранспортно произшествие - с 8-годишно дете на жп прелез, близо до Нови Искър. Детето е настанено с травма на главата и на крака в болница.\r\nМладен Маринов призова през есенно-зимния сезон децата да са облечени с по-ярки дрехи и да имат светлоотразители по тях. Всички трябва да се замислим за нашето поведение на пътя, това е задача, която не може да реши нито една институция, посочи той. В понеделник ще има дебат по линия на пътната безопасност, добави Маринов.\r\n ", "date": "2019.12.14", "title": "Досъдебно производство за катастрофата снощи в София"}
