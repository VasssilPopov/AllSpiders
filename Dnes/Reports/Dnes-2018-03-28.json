{"url": "https://www.dnes.bg/politika/2018/03/28/patriot-prizna-dobavkite-na-pensionerite-ne-sa-dostatychni.372115", "text": "Гласуваните великденски добавки за пенсионерите не са достатъчни, но все пак са нещо. На това мнение е депутатът от \"Обединени патриоти\" доц. Милен Михов.\n\r\nДнес кабинетът реши всички пенсионери с най-ниски пенсии еднократно да получат по 40 лева за Великден. За тази цел ще бъдат заделени около 50 млн. лева от държавния бюджет. \n\"Ясно си даваме сметка, че това не решава проблема с бедността при пенсионерите. Това е малка стъпка, помощ в идващия светъл празник - проявление на нашата политика да подпомагаме най-бедните\", заяви доц. Михов пред Bulgaria ON AIR.\n\r\nТой взе отношение и по казуса с Технологичното училище \"Електронни системи\" (ТУЕС) към Техническия университет в София и опасенията за промяна на модела на работа.\r\n                    \r\n                    \r\n\"Има неразбиране на проблема и сблъсък на тези, които стоят на различна основа. Министър Вълчев ясно обясни, че не става въпрос за промяна на статута или репресия срещу училището. Големите страхове идват евентуално от подмяната на преподавателския състав. Става въпрос за наследен проблем, който има правен аспект. Съгласно закона за висше образование, в един университет не може да има училище - там има факултети, институти, филиали...\", обясни депутатът.\r\nСпоред него в никакъв случай не може да става и дума за фактическа промяна на преподавателския състав, учебните програми и други проблеми, тъй като това пряко ще засегне качеството на образованието. Трябва да се намери нормативната марка, в която това училище да съществува в рамките на закона, убеден е Михов.\n\r\nГостът в предаването \"Денят ON AIR\" посочи, че и опозицията, и управляващите, показват елемент на самостоятелност с отношението си по казуса \"Скрипал\" и масовото експулсиране на руски дипломати. Според Михов повикването за консултации на българския посланик в Русия е ясен жест, че България не иска да се конфронтира с Русия.\n\r\n\"Факт е, че ние не желаем изгонване на руски дипломати от България. Голяма част от българите няма да одобрят такава стъпка\", подчерта гостът в студиото на Кузман Илиев.\n\r\n", "date": "2018.03.28", "title": "Патриот призна: Добавките на пенсионерите не са достатъчни"}
{"url": "https://www.dnes.bg/eu/2018/03/28/godina-do-brexit-dokyde-stignaha-diskusiite-london-es.372069", "text": "Една година преди излизането на Обединеното кралство от Европейския съюз, предвидено за 29 март 2019 г., преговорите за бъдещите отношения далеч не са приключили между Лондон и Брюксел.\n\r\nМиналата седмица ЕС на 27-те прие \"насоките\", от които ще се ръководи европейският преговарящ Мишел Барние в предстоящите дискусии за \"рамката на бъдещите отношения\", които трябва да започнат паралелно с преговорите за условията на развода, пише Франс прес.\n\r\nЕто какво се знае за бъдещото британско оттегляне от европейския блок.\n\r\n\n\r\nСмята се, че Обединеното кралство ще напусне европейския блок на 29 март 2019 г., две години след като официално задейства процедурата за развод с ЕС и близо три години след референдума на 23 юни 2016 г., на който британците гласуваха с 52 процента за раздялата.\r\n                    \r\n                    \r\nТази дата би могло евентуално да бъде отложена, ако Обединеното кралство и другите 27 страни членки се споразумеят за това.\n\r\n\n\r\nЛондон и Брюксел постигнаха предварително споразумение през декември по трите ключови въпроса: цената на напускането, правата на европейските граждани и границата между британската провинция Северна Ирландия и Република Ирландия.\n\r\nПо този последен въпрос, който разпали страстите между двата лагера, британците приеха да включат в нов проект за споразумение, представен миналата седмица, текст за \"общо регулационно пространство\", включващо ЕС и Северна Ирландия, поне докато не бъде предложено друго задоволително решение.\n\r\nЛидерите ще оценят през юни дали ирландският въпрос е решен и как да се формулира обща декларация за нашите бъдещи отношения с Обединеното кралство, обясни председателят на Европейския съвет Доналд Туск.\n\r\nЩо се отнася до гражданите, предполага се, че правата на над три милиона европейци, живеещи в Обединеното кралство, и над милион британци, живеещи в ЕС, ще бъдат защитени и те ще могат да кандидатстват за статут на постоянно пребиваващи.\n\r\nИ накрая, Великобритания прие да продължи да плаща вноски в бюджета на ЕС до 2020 г. и да спазва всички поети задължения, което според нейните изчисления съответства на 40-45 милиона евро.\n\r\nВ реч във Флоренция на 22 септември миналата година Тереза Мей поиска запазването на сегашните връзки с ЕС за преходен период от две години след Brexit, за да се избегне брутална промяна на правилата за гражданите и компаниите.\r\nДвайсет и седемте одобриха в края на януари принципа за \"преход на статуквото\" - със запазване на свободното движение на стоки, услуги и хора, през който обаче Лондон вече няма да има думата при взимането на решенията на ЕС. Той ще продължи до края на 2020 г.\n\r\n\n\r\nОбединеното кралство иска да напусне единния пазар и митническия съюз, за да може да договоря собствени търговски споразумения и да сложи край на свободата на движение на европейски граждани, но желае \"възможно най-широко\" споразумение за свободна търговия.\n\r\nТереза Мей все пак призна, че след напускането на единния пазар \"животът ще е различен\".\n\r\nЕС настоява бъдещото споразумение за свободна търговия да запази неделимостта на неговия единен пазар, напомняйки за пореден път за един от своите основни принципи в тези преговори: без търговия \"по избор\", сектор по сектор.\n\r\nВъпросът за финансовите услуги, който интересува особено лондонското Сити, не беше засегнат в насоките, но стана предмет на отделна декларация, в която 27-те настояват Европейската комисия да предложи механизъм за еквивалентност, който да позволи на британския финансов сектор да продължи да има достъп на континента. Той обаче ще може да бъде отменен по всяко време от Брюксел.\n\r\nАко няма споразумение, за Обединеното кралство ще са приложими регулациите на Световната търговска организация - синоними на митнически бариери. \r\n \r\n/БТА/ \r\n ", "date": "2018.03.28", "title": "Година до Brexit: Докъде стигнаха дискусиите Лондон - ЕС?"}
{"url": "https://www.dnes.bg/akoshtete-vqrvaite/2018/03/28/trudno-e-za-gledane-amerikancite-v-ruskite-ochi.372083", "text": "\n\r\nАмериканците не пропускат да се надсмеят над модата в руското метро или пък над неутолимата им жажда към водката.\r\nНо не си мислете, че руснаците им остават длъжни. Вижте как изглеждат американците в техните очи.", "date": "2018.03.28", "title": "Трудно е за гледане: Американците в руските очи"}
{"url": "https://www.dnes.bg/politika/2018/03/28/deputat-ot-bsp-gerb-licemernichat.372114", "text": "С поведението си ГЕРБ проявиха лицемерие. Те винаги са декларирали готовност за борба с корупцията, контрабандата и данъчните измами. От НАП обаче признаха, че милиарди левове е сумата на ревизионните актове, с които са открити злоупотреби с ДДС. До момента няма данни събираемостта на данъците чрез борба с измамите да се е увеличила, коментира в студиото на \"Денят ON AIR\" депутатът от БСП Богдан Боцев.\r\n\"Това означава, че ГЕРБ не изпълняват поетитие към избирателите си ангажименти и нямат реални данни за борба със сивия сектор\", допълни той.\n\r\nПред Bulgariq ON AIR Боцев посочи, че тези средства могат да бъдат жизненоважни за бюджета на държавата, както и за решаването на важни проблеми, свързани със здравеопазването, образованието, социалната политика и социалните неравенства у нас.\r\n                    \r\n                    \r\nПо-рано днес депутатът от ГЕРБ Димитър Гамишев хвърли оставка като народен представител. Причината за това е започнала данъчна проверка и изнесената в медиите информация, че той е свързан с данъчни злоупотреби.\n\r\nОт БСП обвиниха Гамишев, че преди да бъде избран за общински координатор на ГЕРБ – Гоце Делчев, той е прехвърлил фирмата си на друга, която има 2 лева капитал и на чийто адрес има регистрирани 23 фирми.\n\r\n\"Проблемът в случая е, че става въпрос са заобикаляне на закона. Не е редно и не е морално. Още повече от човек, който е народен представител и ще гласува и кове законите на България в парламента\", отсече Богдан Боцев.\n\r\n\n\r\n\n\r\n ", "date": "2018.03.28", "title": "Депутат от БСП: ГЕРБ лицемерничат"}
{"url": "https://www.dnes.bg/stranata/2018/03/28/lgbt-dyga-izgria-na-pametnika-na-bylgaro-syvetskata-drujba.372109", "text": "\nЕдна от стените на монумента на българо-съветската дружба е боядисан в цветовете на знамето на ЛГБТ организацията, съобщи \"Булфото\".  \r\nАвторите на вандалската акция малко са объркали реда на цветовете от знамето на ЛГБТ, но идеята очевидно е тази. \r\nФлагът на дъгата или флаг на гордостта е символ на ЛГБТ общността и ЛГБТ социални движения, като е в употреба от 70-години на 20 век.", "date": "2018.03.28", "title": "ЛГБТ дъга \"изгря\" на паметника на българо-съветската дружба"}
{"url": "https://www.dnes.bg/obrazovanie/2018/03/28/uchilishta-i-zabavachki-s-pari-ot-biudjeta-po-nov-model.372080", "text": "Правителството одобри нов модел на финансиране на детските градини и училища.\r\nСредствата вече ще се разпределят не само според броя на децата и учениците и стандартите за дете и ученик, но и на база брой групи/паралелки, брой институции и стандарти за група/паралелка и институция.\r\nТози механизъм осигурява по-висок финансов ресурс на малките детски градини и училища, защото размерът на финансирането вече не е обвързан само с броя на децата и учениците, съобщават от правителствената пресслужба.\r\nСредствата се коригират с регионален коефициент, чийто размер се определя според броя на населението в общинския център и отдалечеността му от град с население над 100 000 жители и от областен град.\r\nПри прилагането на този коефициент малките и отдалечени общини получават допълнителни средства.\r\nВъвежда се и механизъм, чрез който се осигуряват допълнителни средства за работа с деца и ученици от уязвими групи. \r\n ", "date": "2018.03.28", "title": "Училища и забавачки с пари от бюджета по нов модел "}
{"url": "https://www.dnes.bg/notifikacii/2018/03/28/na-horskiia-gryb-lihvar-kyta-120-bona-v-turshien-burkan.372059", "text": "Полицията в Монтана е иззела 60 850 лева и 29 865 евро.\r\nПрите били нерегламентирани, а и скрити в стъклен буркан, закопан в саксия в частен дом на 41-годишен мъж от Лом. Отгоре даже имало посадено растение, за прикритеие.\r\nРазследващите уточняват, че круптана сума е открита на 27 март в къща в кв. \"Момин брод\", обитаван от криминално проявеният и осъждан А.Р. на 41 години.\r\nОт жилището му са иззети още пари, преносим компютър, тестер за банкноти и 2 мобилни телефони със SIM карти.\r\nОткрити са още множество документи, уличаващи го в извършване на незаконна лихварска дейност.\r\nВ двора на стопанска постройка, в непосредствена близост до кв. \"Момин брод\", стопанисвана от А.Р., е открит лек автомобил \"Фиат\" Стило с монтанска регистрация, собственост на жител на село Трайково.\r\nЗа колата са открити данни, че е оставена в залог срещу получена сума.\r\nА.Р. е задържан за 24 часа в РПУ Лом. Разследването по случая продължава.", "date": "2018.03.28", "title": "На хорския гръб! Лихвар къта 120 бона в... туршиен буркан"}
{"url": "https://www.dnes.bg/index/2018/03/28/za-shtyrkelite-koga-i-kak-da-govorim-s-decata-si-za-seks.372079", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПриказките за щъркелите и пчеличките – или кога и как да говорим с децата си за секс?\n\r\nРодителите са важна част от възпитанието на своите деца. Идва деликатният момент, в който подрастващите започват да питат. Кога и как да говорим с децата си за секс и интимен живот? За рисковете от липсата на сексуално възпитание. Как да бъдем откровени с децата - коментират в предаването \"\" психологът Марина Байрактарова и певецът Искрен Пецов.\n\r\n\"Важно е да ги изчакаме да зададат въпроса. Ако едно дете спре да пита, значи тази тема е трудна в семейството. Не става въпрос да говорим само за секс, а и за сексуалност – трябва разширим понятията\", сподели Марина Байрактарова в студиото на \r\nТема табу ли са сексуалните разговори вкъщи? Бягат ли родителите от неудобните въпроси? Как да проведем \"болезнения\" разговор за щъркелите и пчеличките?\n\r\n\"Родителите трябва да направят тази тема лична, не да се правят на експерти“, коментира психологът.\r\n ", "date": "2018.03.28", "title": "За щъркелите... Кога и как да говорим с децата си за секс?"}
{"url": "https://www.dnes.bg/index/2018/03/28/tova-sym-az-pytiat-na-primata-aleksandrina-pendachanska.372084", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 1-ви април в Зала 1 на Националния дворец на културата световното сопрано ще излее душата си в спектакъла \"Това съм аз\".\r\nВ \"\" по ще разберете каква е равносметката за 30-годишния път на световната сцена? Арии, овертюри и мултимедия в музикалната изповед на оперната прима.\r\nКоя е Александрина Пендачанска и какво е чувството да пееш на световните сцени във Франция, Италия, САЩ. За големите успехи и славния път на една 17-годишна оперна надежда 30 години по-късно.", "date": "2018.03.28", "title": "\"Това съм аз\"... пътят на примата Александрина Пендачанска"}
{"url": "https://www.dnes.bg/cars/2018/03/28/kitaici-pak-izkopiraha-hummer-sefte.372090", "text": "Китайският концерн BAIC обяви, че пуска на домашния си пазар гражданската версия на военния джип Brave Warrior, който поразително прилича на Hummer H3. Но историята на китайското автомобилостроене е показала, че местните производители не се свенят да копират успешни западни модели, след което да ги лансират на местния пазар като по-евтини реплики.\r\nИнтересното е, че от BAIC обявиха, че Brave Warrior ще излезе на пазара още през 2014 година, но едва сега моделът може да се поръчва свободно, при това в няколко модификации.\n\r\nНай-достъпният вариант на возилото с повишена проходимост, който представлява внушителен пикап, е с цена от 77 950 юана, което се равнява на около 10 005 евро. Петместната версия на всъдехода е дълга 4490 мм, междуосието й е 2600 мм, а клирънсът – 225 мм. Отпред окачването е независимо, а отзад е цял мост.\r\n                    \r\n                    \r\nС оглед на ниската цена, не би трябвало да очакваме и чудеса от интериора и качеството на материалите – пластмасите ни връщат в средата на 90-те години, а от системите за безопасност на борда на \"Смелия воин\" присъства единствено ABS, при това не във всички версии. Но пък радиото с UBS порт е серийно, а климатикът се поръчва като екстра.\n\r\nНай-мощният двигател в гамата на всъдехода е 2-литров 4-цилиндров двигател с турбо и мощност 190 конски сили, който се произвежда по лиценз на Mitsubishi. А най-семплата версия на Brave Warrior получава 2,2-литров атмосферен бензинов мотор с мощност 120 конски сили, който работи с 5-степенна механична трансмисия.\r\nЗа феновете на дизела е предвидена 2,5-литров турбодизел с мощност 136 конски сили и 340 Nm въртящ момент.\r\n", "date": "2018.03.28", "title": "Китайци пак изкопираха Hummer. Сефте!"}
{"url": "https://www.dnes.bg/politika/2018/03/28/gerb-deistva-posledovatelno-smiata-desislava-atanasova.372113", "text": "ГЕРБ действа последователно при съмнения за техни членове, без значение от нивото, дали става въпрос за общински съветник, кмет или народен представител. Това обясни депутатът от най-голямата партия в българския парламент Десислава Атанасова. \n\nИменно това е и причината Димитър Гамишев да подаде оставка. Срещу него е започната данъчна проверка от НАП, а подозренията са, че той е прехвърлил своя фирма със задължения от 200 000 лв. на дружество, управлявано от малоимотен гражданин.\n\r\n\"Реакцията е една и съща. Нещо, което не виждаме в опозиционната БСП\", подчерта Десислава Атанасова в ефира на \"Денят ON AIR\".\r\n                    \r\n                    \r\nТя обясни, че правителството също е последователно и затова има пари за парични добавки от 40 лева за Великден за пенсионерите с доход до 321 лева. За това правителството ще отдели около 50 милиона лева. Атанасова подчерта, че това се случва за пореден път.\n\r\n\"Този разход и всички други с решение на Министерски съвет, идват от възможността и по-голямата събираемост на приходните агенции. Приходните агенции работят изключително добре. Има сериозен финансов излишък в държавата\", заяви пред Bulgaria ON AIR народният представител от ГЕРБ.\n\r\nАтанасова обясни, че именно заради това има допълнителни средства и за надзирателите, а и за инфраструктурни проекти. \"Един такъв проект е тунелът под Шипка\", заяви тя в студиото на \"Денят ON AIR\".\n\r\n\n\r\n ", "date": "2018.03.28", "title": "ГЕРБ действа последователно, смята Десислава Атанасова"}
{"url": "https://www.dnes.bg/rusia/2018/03/28/chetirima-vyn-da-doidat-novi-chetirima.372108", "text": "Москва може да замени четиримата си дипломати, които ще бъдат експулсирани от Германия заради аферата \"Скрипа\", предаде Франс прес, като се позова на германското външно министерство. \n\n\n\n\"Това, което направихме, беше да обявим дипломатите за персони нон грата въз основа на чл. 9 от Виенската конвенция за дипломатическите отношения\", обясни говорител на министерството на редовна пресконференция. \n\r\n\"Това няма никакво отражение върху размера на руската дипломатическа мисия\", добави той, потвърждавайки, че Москва може да изпрати нови четирима дипломати на тяхно място.\n\r\nЧетиримата, които трябва да напуснат страната, са били избрани въз основа на информация, която не може да бъде разкрита, но \"вече уточнихме, че критерият е свързан с разузнавателни данни\", припомни говорителят.\r\n                    \r\n                    \r\nОбщо 26 страни, включително САЩ и 18 страни от ЕС, обявиха експулсирането на общо над 120 руски дипломати след отравянето на бившия руски двоен агент Сергей Скрипал и дъщеря му Юлия в английския град Солсбъри. Лондон обвини Москва за случилото се. \n\r\nНАТО също взе аналогични мерки, присъединявайки се към действията на Запада - нещо, което е без прецедент дори от времето на Студената война. В случая с НАТО и със САЩ ще бъде намалена числеността на руската дипломатическа мисия. Вашингтон обяви и затварянето на руското консулство в Сиатъл, припомня БТА.", "date": "2018.03.28", "title": "Четирима вън, да дойдат нови четирима!"}
{"url": "https://www.dnes.bg/health/2018/03/28/kak-se-lekuva-bolka-kogato-obezboliavashtite-ne-pomagat.372061", "text": "Невралгията представлява краткотрайна, често рецидивираща болка в определена част на тялото или по протежение на специфичен нерв. Характерът на болката често се описва като изгарящ, пронизващ или подобен на преминаване на електрически ток. \r\nСама по себе си невралгията не представлява заболяване, а по-скоро симптом на увреда или специфично засягане на определен нерв в човешкото тяло. Съществуват много видове невралгия, в зависимост от вида на засегнатия нерв, частта от тялото, която инервира или подлежащата причина. Една от най-често описваните невралгии е т.нар. тригеминална невралгия, отговорна за поява на болезненост в едната страна на лицето.\r\n \r\nБолката при невралгия, за разлика от ноцицептивната болка, не се дължи на стимулация на т.нар. болкови рецептори и поради тази причина не се повлиява от стандартно изписваните болкоуспокояващи средства. Промяна в структурата или функцията на „болезнените” нерви, вероятно поради увреда, заболяване или компресия на нерва, е причина за появата на невралгия.\r\n \r\nМембраностабилизиращите медикаменти като габапентин или антиепилептични средства се използват за овладяване на този вид болка. Дейстивето им се дължи на потискане на електрическите импулси, провеждани от нервите и съответно потискане на болковите сигнали. В някои случаи, когато консервативната терапия не помага, е показана и оперативната намеса.\r\n\r\n", "date": "2018.03.28", "title": "Как се лекува болка, когато обезболяващите не помагат?"}
{"url": "https://www.dnes.bg/eu/2018/03/28/nikoi-v-es-ne-moje-da-mine-bez-vnosa-na-migranti.372092", "text": "Нито една европейска държава не може да задържи броя на населението си без внос на мигранти. Това става ясно от данни за раждаемостта в ЕС, публикувани днес от европейската статистическа агенция Евростат.\n\r\nДори Франция и Швеция, които имат най-висока раждаемост, съответно 1,92 и 1,85 деца на жена, са далеч от индекса 2,1 раждания на жена, който позволява възпроизвеждане на населението.\n\r\nВъпреки, че е сред страните с най-бързо намаляващо население, България не е сред последните по раждаемост в ЕС. Тя се подрежда 16-а от 28 държави с 1,55 деца при средно за ЕС 1,6.\n\r\nСлед нас са страни като Гърция, Италия, Португалия и Испания. В първата петица по раждаемост освен Франция и Швеция, още са Ирландия, Великобритания и Дания.\r\n                    \r\n                    \r\nОт новите държави членки, най-добре с подмладяване на населението се справят Латвия, Литва, Румъния, Чехия и Естония – всички с над средните нива за ЕС. Най-ниска в Източна Европа е раждаемостта в Полша.\n\r\nЕвростат пресмята, че средната възраст, на която европейките се сдобиват с първо дете е 29 години. Тук България води класацията с най-млади първескини – 26 г.\n\r\n\n\r\nЕвростат уточнява, че от жените с деца у нас 51% спират след първото, 37% след второта и само 7,8 и 4,7 на сто имат по три и повече деца. Средно в ЕС над 12 на сто от жените имат три, а 6 на сто четири и повече раждания, съобщава статистическата агенция. \r\n \r\nЧетири деца във Финландия има всяка десета жена и приблизително по толкова в Ирландия и Великобритания. В Източна Европа най-често многочленни семейства има в Словакия и в Румъния.\n\r\nСпоред европейските статистици 5% от ражданията са на непълнолетни майки, а 3 на сто – от жени над 40 г. възраст. В Италия, Испания, Люксембург, Гърция и Ирландия – жените най-късно се решават да родят – едва след 30-тата си година.\r\nПрез 2016 г в ЕС са родени 5,15 милиона бебета, с 45 000 повече от предходната година. Едно от 5 раждания е било на трето дете. Но като цяло над 80% процента от жените раждат едно или  две деца.", "date": "2018.03.28", "title": "Никой в ЕС не може да мине без вноса на мигранти"}
{"url": "https://www.dnes.bg/eu/2018/03/28/iotova-v-lozana-promianata-e-ot-kliuchovo-znachenie-za-es.372049", "text": "„Европейски съюз? Докъде ЕС? Колко ЕС?“ – тези основни въпроси и възможните отговори коментира вицепрезидентът Илияна Йотова по време на публична лекция „Европейският проект: поглед от Българското европредседателство“ в Института по публична администрация в Университета на Лозана. Вицепрезидентът гостува на университета по покана на „Фондация Жан Моне за Европа“, съобщиха от прессекретариата на президентската администрация.\n\r\n„Дебатът днес не е за или против Европа. Той е за това как да се промени ЕС, за да си върне доверието на европейските граждани“, подчерта Йотова пред присъстващите над 300 представители на дипломатическия корпус, преподаватели и студенти. Представители на българската общност в Швейцария също уважиха лекцията. „Промяната е от ключово значение за бъдещето на ЕС“, отбеляза Илияна Йотова.\r\n                    \r\n                    \r\nВицепрезидентът е убедена, че именно обединена Европа се справи с икономическата и финансова криза, но трудностите показаха, че тя няма изградени политики, механизми, инструменти за предотвратяване и посрещане на такива предизвикателства. „Brexit е само един от примерите докъде доведоха недоверието и страхът на европейските граждани“, отбеляза Илияна Йотова.\n\r\nПо думите ѝ ЕС е далечен и неразбираем за европейските граждани. „Петте сценария от Бялата книга на Европейската комисия не осъществиха мисията си – не предизвикаха така необходимия разговор за бъдещето на европейския проект. При това разговор с гражданите, сред гражданите“, изтъкна Илияна Йотова.\n\r\nВицепрезидентът определи Многогодишната финансова рамка като ключов момент в дебатите за бъдещето на ЕС, в които активни трябва да бъдат националните правителства и местните власти. Един от основните приоритети на Българското председателство е запазването на кохезионната политика, припомни Йотова.\n\r\nВицепрезидентът е категорична, че на международната сцена Европа избра ролята на наблюдател, а не на лидер. Старият континент трябва да подпомогне африканските страни да задържат бягащите от бедност и конфликти, смята Илияна Йотова. Позицията на България е за по-сигурна охрана на външните граници, защото това означава сигурност и за гражданите във вътрешността на Европа, подчерта вицепрезидентът.\n\r\nГраниците на Съюза засягат и големия въпрос за отношенията с Турция. „ЕС трябва да постигне консенсус – дали Турция е страна, бъдеща членка, която да е едновременно мост и гарант за отношенията с мюсюлманския свят, или една от т.нар. трети страни, с които при всяка криза изготвя отделни механизми на сътрудничество“, отбеляза Илияна Йотова.\n\r\nВицепрезидентът изтъкна, че България е направила смела крачка с определянето на евроинтеграцията на Западните Балкани като свой основен външнополитически приоритет по време на европредседателството. \n\r\nЙотова определи сигурността като най-голямото предизвикателство пред европейските граждани. Вицепрезидентът е убедена, че освен от промяна на политиките Европейският съюз се нуждае и от институционална реформа. \n\r\n„Истинското лечение на болна Европа ще бъде чрез общи усилия, с нови идеи и енергия. Трябва да загърбим двойните стандарти не само в отношенията между държавите членки, но и в самото говорене за Европа“, изтъкна в заключение Илияна Йотова.\r\n ", "date": "2018.03.28", "title": "Йотова в Лозана: Промяната е от ключово значение за ЕС!"}
{"url": "https://www.dnes.bg/obshtestvo/2018/03/28/kak-da-ne-bydesh-ednodnevka-a-uspeshen-izpylnitel.372111", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДа си звезда в България не е лесно. Още повече ако сам трябва да продуцираш своето творчество.\r\nИзпълнителите у нас са изправени пред редица предизвикателства. Едно от тях е огромният проблем с авторското право и липсата на защита на интелектуалната собственост. Как се става звезда в България е на какво ниво е шоубизнесът в страната? В студиото на \"Директно\" влизат Адриан Рачев – Румънеца и музикалният педагог Аделина Колева.\r\nВъзможно ли е да се сбъдне детската мечта и да станеш популярна и обичана звезда? На каква цена постига успехът? \"Може да стане и по единия и по другия начин. Ако стане с късмет, значи си еднодневка\", сподели в студиото Румънеца.\r\r\n                    \r\n                    Славата е въпрос на шанс, късмет и обстоятелства, коментира музикалният педагог Аделина Колева.\r\nНо какъв екип трябва да стои зад изпълнителите, за да могат те да придобият световна слава и възможно ли е това да се случи в у нас?\r\n\"В България може да си \"one man show\". В чужбина обаче има утвърден бизнес модел – екип от 23-ма души, като половината от професиите им дори не съществуват в България“, сподели Римънеца.\r\n", "date": "2018.03.28", "title": "Как да не бъдеш еднодневка, а успешен изпълнител?"}
{"url": "https://www.dnes.bg/business/2018/03/28/ikonomicheskata-komisiia-v-ns-othvyrli-sektorniia-zakon-za-gorivata.372107", "text": "Депутатите от икономическата комисия в парламента отхвърлиха още на първо четене спорния законопроект за административното регулиране на икономически дейности, свързани с нефт и продукти от нефтен произход, внесен от народни представители от всички партии.\r\nБългарската петролна и газова асоциация също е участвала в изготвянето на документа.\r\nПо време на заседанието стана ясно, че нормативът е получил отрицателни становища от три министерства – финансовото, икономическото и земеделското. В залата не присъства нито един министър или заместник-министър, но представители на ведомствата изчетоха писма от ръководителите си.\r\nНай-сериозен отпор е дошъл от Министерство на финансите, като според Владислав Горанов текстовете са пълно в противоречие с директивите на ЕС и сериозно нарушават принципите на конкуренцията. Според земеделското министерство новите изисквания ще натоварят с огромно разходи по-дребните стопани, които също попадат под ударите на закона.\r\r\n                    \r\n                    Investor.bg припомня, че промените затягат сериозно правилата за търговия с горива, като въвежда регистрационен режим за фирмите, изисквания за банкови гаранции и солиден наличен капитал на дружествата, които оперират на този пазар. Текстовете бяха силно критикувани от много браншови организации, тъй като сред новите изисквания на практика се премахват \"мобилните\" бензиностанции. По-конкретно, \"водачите са длъжни да зареждат само на бензиностанции, чиито резервоари са трайно прикрепени към недвижимия имот\", пише в мотивите към законопроекта.\r\nОбектите, от които може да се извършва зареждане, трябва да отговарят на изискванията за устройство на територията и строителството за обект за зареждане с продукти с нефтен произход. Изпълнението на това изискване ще се установява за всеки отделен обект и се удостоверява по служебен ред от Дирекцията за национален и строителен контрол (ДНСК).\r\nЗареждането на ведомствени бензиностанции също се затяга – на тях няма да могат вече да зареждат „трети“ лица, като роднини например.\r\nЗареждането от мобилни бензиностанции от години се смята за източник на контрабанда. Тази мярка обаче е възможно да предизвика сериозни затруднения на фермерите, които ще бъдат принудени да изкарват селскостопанската си техника по основните пътни артерии в страната, за да могат да заредят с гориво. В летния сезон това е особено голям проблем.\r\nЗаради това земеделски производители подготвят протест на 3 април. Те настояват да бъдат изключени от обхвата на законопроекта, а ако искането не бъде прието, от 3 април зърнопроизводителите ще преминат към ефективни протестни действия, като изкарат земеделската техника да зарежда на бензиностанциите.\r\nСрещу текста се обявиха и от Асоциацията на производителите, разпространителите и потребителите на бутилиран пропан-бутан. Според тях промените в законопроекта, регулиращ пазара на горивата, ще засегнат над 100 хил. домакинства и над 80 на сто от ресторантьорския бизнес у нас. От асоциацията изтъкнаха, че подкрепят всички действия, които водят до ефективна борба със сивата икономика, но така предложените промени ще доведат единствено до монополизиране на пазара и поскъпване на цените на бутилирания пропан-бутан.\r\nСамо преди седмица стана ясно, че \"Инса Ойл\" напуска Българската петролна и газова асоциация, а причината е несъгласие с новия секторен закон.\r\nВ крайна сметка на днешното заседание от ГЕРБ не посмяха да гласуват законопроекта и той беше отхвърлен. Румен Гечев от БСП обаче коментира, че все пак има процедура, по която спорният текст да стигне до пленарната зала. Все още не е ясно дали ще бъде изцяло изтеглен от деловодството или ще бъде преработен с препоръките на институциите и браншовите организации.", "date": "2018.03.28", "title": "Икономическата комисия в НС отхвърли секторния закон за горивата"}
{"url": "https://www.dnes.bg/notifikacii/2018/03/28/bylgariia-s-nai-visokite-bankovi-taksi-za-evro.372088", "text": "България е страната, която взема най-високи такси за банкови преводи в евро. Това съобщи Европейската комисия, посочвайки, че за превод на 10 евро от българска банка в страна от Еврозоната, събираната такса е 24 евро, т.е два пъти и половина повече от стойността на трансферираната сума.\n\r\nЕврокомисията днес предложи промени в правилата, които ще изравнят международните преводи в евро и тези, които се правят от друга европейска валута към евро и обратното. Това означава, че банковите такси трябва да са в размер на няколко евроцента или нулеви, съобщи вицепрезидентът на Еврокомисията Валдис Домбровскис.\n\r\nВ момента 19 от 28-те държави членки използват еврото като официална валута и преводите между тях са много евтини или безплатни, докато за останалите не е така, въпреки че всички те се правят през една и съща система – SEPA.\rСпоред Еврокомисията намаляването на банковите такси за международните парични трансфери, ще позволи на гражданите и на фирмите в оставащите извън общата валута 9 държави: България, Румъния, Полша, Великобритания, Дания, Швеция, Полша, Чехия и Хърватия, \"да усетят по-цялостно предимствата на общия пазар\".\n\r\nТака, след като предложението бъде прието, всички вътрешни презгранични плащания в ЕС, извършени в евро извън еврозоната, ще бъдат таксувани, като вътрешни плащания, извършвани в официалната местна валута. То обаче не засяга преводите в други валути – например от лева в британски паундове или в злоти.\n\r\nВ мотивите на Еврокомисията за предлагането на промените се дава и още един пример с българските банкови такси върху преводите като се казва, че ако те се приемат, облагането на трансфер от България към Финландия ще поевтинее от 15-24 евро сега до 1 евро.\n\r\nОсвен това от банките ще се изисква да предлагат информация на клиентите си, когато те използват издадени от тях банкови карти в чужбина. Сега потребителите обикновено не са осведомени за разходите по трансакция, която включва конвертиране на валута.\n\r\nЕто защо в предложението се изисква те да бъдат подробно информирани за разходите за обмена на валута, преди да извършат такова плащане.\r\nНапример с картата си в чужбина, независимо дали става дума за теглене на пари в брой от банкомат или плащане с карта на терминал в магазин или ресторант, или пък за онлайн плащане. \n\r\nДомбровскис съветва докато предложението бъде прието, гражданите да предпочитат извършване на плащанията в местната валута. Например, ако са в Полша, да предпочитат теглене от сметката им в злоти, вместо в евро например.\n\r\nДокато банките се нагодят към изискването за даване на информация на клиентите си, Еврокомисията предлага да се сложи таван на комисионната, която те могат да вземат при конвертиране на валута.", "date": "2018.03.28", "title": "България с най-високите банкови такси за евро"}
{"url": "https://www.dnes.bg/zvezdi/2018/03/28/novo-amploa-berbo-stava-trenior-no-ne-u-nas.372050", "text": "Димитър Бербатов разкри за новото си амплоа на треньор в профила си в Instagram.\r\nБившият национал и нападател на \"Манчестър Юнайтед\" ще води занимания на млади таланти към проекта \"Football Escapes\" в Дубай, съобщи bTV.\r\nФутболистът ще дава насоки на бъдещите футболни звезди в елитния курорт \"JA Jebel Ali Golf Resort\" на Великден и призна, че вече няма търпение да започне.\r\n\"Football Escapes\" се занимава с организацията на футболни уроци за деца на различни места по света, като си партнира с най-добрите хотели и курорти.\r\nТренировките се водят само от бивши футболисти с големи успехи. Занимания с талантите са провеждали Рио Фърдинанд, Боби Замора, Теди Шерингам, Ейдур Гудьонсен, Емил Хески и Дани Мърфи.\r\nВ момента голмайстор №1 в историята на България е без отбор, след като в началото на март напусна със скандал индийския \"Керала Бластърс\". Пристигайки си у нас, Димитър Бербатов не пожела да коментира случилото се.", "date": "2018.03.28", "title": "Ново амплоа! Бербо става треньор, но не у нас"}
{"url": "https://www.dnes.bg/temida/2018/03/28/do-5-bona-podkup-pribirali-danychnite-hvanati-ot-gdbop.372087", "text": "Прокуратурата обвини 11 данъчни служители след акцията в НАП вчера. Това обяви ръководителят на спецпрокуратурата Иван Гешев. Данъчните вземали подкупи от търговци. Освен за това, част от тях ще бъдат обвинени и за пране на пари.\n\n\r\nАрестуваните са на длъжност от инспектори до началници на сектори. Те вземали между 500 и 5000 лева в зависимост от бизнеса на търговеца и начина, по който изглеждал обектът.\r\nЗаместникът на Гешев - Димитър Петров, обясни, че за част от данъчните прокуратурата ще иска постоянни арести, предаде БТА.\r\nВ домовете на арестуваните са намерени около 300 000 лева и скъпи бижута. Ръководителите на екипи в НАП, освен че давали разпореждания как да бъдат проверявани търговци, дори вземали вещи от обекти, които не можели да си платят исканите пари. Така задоволявали битовите си нужди.\r\r\n                    \r\n                    На разследващите съдействали редица изнудвани за пари. Гешев гарантира, че прокуратурата няма да допусне тези свидетели да бъдат \"натискани\".\r\nДиректорът на ГДБОП Ивайло Спиридонов обобщи, че елиминирането на тази група било много важно. Част от служителите на НАП имали за задача да получават навреме информация за антикорупционни операции и да я предават на заинтересовани лица.\r\nГоворителят на главния прокурор Румяна Арнаудова заяви, че в прокуратурата е постъпил анонимен сигнал за депутата Димитър Гамишев, който по-рано хвърли оставка. В сигнала пишело всичко за историята на фирмите на Гамишев. Арнаудова припомни, че след публикации в медиите прокуратурата се е активизирла и по отношение на евентуално данъчно престъпление.", "date": "2018.03.28", "title": "До 5 бона подкуп прибирали данъчните, хванати от ГДБОП"}
{"url": "https://www.dnes.bg/obshtestvo/2018/03/28/topim-se-ucheni-s-prognoza-shte-namaleem-s-25-za-20-godini.372071", "text": "Българите ще намалеят с около 20-25% в периода 2015-2040 г. Стряскащата прогноза за демографското ни развитие прави Институтът за изследване на населението и човека при БАН на базата на  сравнителна съпоставка на официални прогнозни данни на Евростат, НСИ,  ООН и Световната банка.\r\nОсновният извод в проучването е, че се очертават сходни на сегашните тенденции в демографското развитие на страната през следващите няколко десетилетия. Независимо от предвижданото намаление на смъртността, което засяга в различна степен мъжете и жените, структурата на населението по пол ще остане стабилна.\r\nДелът на младите хора до 20 г. ще се запази, докато на възрастните над 65 г. ще нарасне значително. Това определя и прогнозирано намаление на броя и дела на населението в активна възраст.\r\r\n                    \r\n                    Намалението на населението на териториален принцип обхваща почти всички области, без столицата, и се очаква този процес да продължи в течение на целия период, съобщават от правителствената пресслужба.\r\nДокументът, разгледан днес от правителството, ще бъде представен на Народното събрание. Според данните в проучването в общоевропейски план България не е единствената страна с прогнозирано намаляващо население.\r\nОчаква се това да се случи в още 11 страни – Литва, Латвия, Румъния, Гърция, Хърватска, Португалия, Полша, Унгария, Естония, Италия и Словакия. Към тях условно биха могли да се присъединят Словения и Чехия, в които броят на населението се очаква да остане без промени до 2040 г.\r\nТова води до извода, че в почти половината страни от ЕС се очаква намаление на населението.\n\r\nПрогнозните резултати от различните проекции свидетелстват, че въпреки очакваното подобрение в показателите за смъртност и раждаемост, населението на страната вероятно е достигнало до етапа на т. нар. \"инерция на обратния растеж\". Дори периодните нива на фертилност да се увеличат до равнището, необходимо за просто демографско възпроизводство – процес, който не се очаква в близко бъдеще, прогнозите са абсолютният брой на населението да продължи да намалява.\n\r\nТези трайни демографски тенденции и предизвикателства са отчетени и адресирани в стратегическите и оперативни документи за провеждане на демографската политика в България, съобщават от МС.", "date": "2018.03.28", "title": "Топим се! Учени с прогноза: Ще намалеем с 25% за 20 години!"}
{"url": "https://www.dnes.bg/stranata/2018/03/28/fugi-techove-strahove-blokove-v-ruse-masovo-se-razcepvat.372086", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлокове в Русе масово се разцепват. Огромни фуги са зейнали между конструкциите на отделните входове, а хората живеят в страх.\r\nСпоред живущите проблемите идват от старата канализация на ВиК, която е на близо 100 години. От водното дружество, разбира се, отричат да имат вина.\r\nСред най-засегнатите са хората от блок \"Калофер\". Фугата между двата входа вече е близо метър, а наклонът в жилищата е плашещ.\r\nЗаради разместената изолация на покрива водата се стича в апартаментите. От блок \"Бенковски\" също смятат, че вина за аварията носи ВиК. Блокът само за три дни се разцепи застрашително.\n\r\nОт ВиК в Русе признават, че е имало аварии, но не смятат, че те са довели до разцепването на блока. От общината са изпратили комисия, която да огледа ситуацията в района. Ще се направят и геоложки проучвания, предава \r\n                    \r\n                    \r\nДанните ще бъдат предоставени на собствениците на блока, за да предприемат необходимите действия, ако такива са необходими. Проучването е за сметка на общината, но ремонтът на пропадащия блок ще се плати от живущите.\r\n ", "date": "2018.03.28", "title": "Фуги, течове, страхове... блокове в Русе масово се разцепват"}
{"url": "https://www.dnes.bg/temida/2018/03/28/za-zashtita-na-svidetelite-promiana-na-rabota-adres.372085", "text": "Програма за защита предвиждат промени в Закона за защита на лица, застрашени във връзка с наказателното производство. Те бяха одобрени от правителството, което ще ги предложи на Народното събрание за гласуване.\n\r\nВъвежда се определение на понятието \"специална защита\", която ще се реализира на два етапа – предварителна защита и Програма за защита на застрашени лица. \n\r\nПредвижда се Бюрото по защита при главния прокурор да дава мотивирано становище по предложението на окръжния прокурор или на съда относно възможността и вида на конкретна мярка за предварителна защита. Тя има за цел да осигури и технологично време за вземане на решение от главния прокурор за включване или не на застрашеното лице в Програмата.\r\r\n                    \r\n                    В този срок ще се даде възможност на застрашеното лице да се информира за възможностите и ограниченията на Програмата за защита, както и да организира личните си дела със съдействието на Бюрото по защита.\n\r\nПредвидено е изпълнението на мерките по предварителната защита да започва след разпореждане на главния прокурор и писмено съгласие на застрашеното лице. Ако то не даде съгласие, процедурата ще се прекратява. \n\r\nЗаконопроектът предлага въвеждане на нови мерки за защита като психологическа, правна и медицинска. Наред с това се предлага да отпаднат като самостоятелни мерките \"лична физическа охрана\" и \"пълна промяна на самоличността\", тъй като те са доказали своята неефективност.\r\nЛичната физическа охрана е предвидена само като временна мярка. Пълната промяна на самоличността е допусната с възможността лицето с променени основни данни да продължи да ги ползва и след излизането му от Програмата за защита, в случай че има необходимост от това.\n\r\nПри предварителната защита са предвидени: лична физическа охрана, охрана на имуществото, настаняване на безопасно място и настаняване в друго място за изтърпяване на наказанието. Те ще могат да се прилагат само за 30 дни, а при необходимост срокът може да бъде удължен с още до 30 дни.\n\r\nМерките за защита по Програмата за защита ще са промяна на мястото на живеене в страната, промяна на мястото на работа, промяна на учебното заведение, настаняване в друго място за изтърпяване на наказанието, както и релокация в друга държава.\r\nС промените се очаква и да се ограничи необоснованото пребиваване на защитени лица в Програмата за продължителни периоди от време без наличие на заплаха. Ще има и механизъм за възстановяване на извършваните разходи, ако лицата не спазват поетите задължения при съществяване на мерките за защита.", "date": "2018.03.28", "title": "За защита на свидетелите: Промяна на работа, адрес..."}
{"url": "https://www.dnes.bg/sofia/2018/03/28/koi-i-zashto-zalia-ajda-s-kiselina-mvr-e-vse-po-blizo.372095", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазследващите вече имат конкретни данни кой е извергът, залял с киселина Ажда Ибрахимова. Това стана ясно от думите на главния прокурор Сотир Цацаров.\r\n36-годишната жена пострада тежко, след като бе залята с опасната течност в центъра на София преди дни. Ажда е собственик на сладкарски цех, женена е, има дете на 15 години.\r\nТя продължава да е в болница с опасност за живота.\n\n\n\r\n\"Мотивът за заливането на жената с киселина най-вероятно е личен, има конкретни данни за евентуалния извършител\", каза Цацаров, цитиран от \"Фокус\".\r\nСпоред него оперативният напредък както за извършителя, така и за мотива, е не малък. \r\r\n                    \r\n                    Той допълни, че от това, което е чул от главния секретар на МВР и директора на СДВР по случая, може би в съвсем скоро време ще има яснота.\r\n\"Нека не избързваме и им дадем време за работа\", призова Цацаров.\r\nТой обясни, че предвидените наказания в случая са свързани с естеството на телесната повреда.\r\nЦацаров коментира и случая Димитър Гамишев, който напусна парламента като депутат от ГЕРБ заради проверка на НАП, че е прехвърлил задлъжнялата си фирма на малоимотен човек.\r\nГлавният прокурор съобщи, че и прокуратурата го проверява за данъчно престъпление. Обвинението се е самосезирало след медийна публикация.\r\n\"Ако проверките покажат това, което се твърди, очевидно е, че ще стигнем до наказателна отговорност\",каза още Цацаров.\r\nГлавният прокурор коментира пред медиите и скандала с откритите документи на ДАНС при претърсване в жилището на кмета на Септември Марин Рачев, който е обвинен за сключване на неизгодна сделка и умишлена безстопанственост.  \n\r\nОтговорността в случая не е на МВР или на ДАНС, а на Районна прокуратура Пазарджик, отсече Цацаров. По повод теча на документи Цацаров, председателят на ДАНС Димитър Георгиев и вътрешният министър Валентин Радев бяха изслушани от депутати на съвместно заседание на вътрешна комисия и комисията за контрол над службите.\n\r\nГлавният прокурор обясни, че с негова заповед комисия е направила проверка, която е установила, че четирите документа имат \"обща пресечна точка\", която е Районна прокуратура Пазарджик. Нейният ръководител Георги Кацаров е поел отговорността и е подал оставка, която е била приета от ВСС, обясни Цацаров.", "date": "2018.03.28", "title": "Кой и защо заля Ажда с киселина? МВР е все по-близо!"}
{"url": "https://www.dnes.bg/politika/2018/03/28/privikvaneto-na-poslanika-ni-v-rusiia-normalna-praktika.372110", "text": "Извикването на посланика ни в Русия Бойко Коцев за консултации е нормална дипломатическа практика и няма нищо необичайно в нея, коментира от Претория вицепремиерът и министър на външните работи Екатерина Захариева. \n\n\"Премиерът се чу с посланик Коцев и посланик Коцев беше извикан в България да обясни на българското правителство ситуацията в Русия по казуса „Скрипал“. Както знаете, 19 членки на ЕС експулсираха дипломати от Русия, България не е сред тях, но доста други, включително и България, извикаха посланиците си\", заяви Захариева, цитирана от \"Фокус\".\n\r\nПо думите й обаче това е нормална дипломатическа практика и няма нищо необичайно в нея“, заяви министър Захариева. \r\n                    \r\n                    \r\nЕкатерина Захариева е в Претория, където обяви пакет от 15 милиона евро от ЕС за сигурност в южната част на Африка. \n\r\n\"Европейският съюз подготвя две големи програми за южната част на Африка в рамките на Европейския фонд за развитие - една, посветена на мира и сигурността, а другата - на миграцията. Бих искала да съобщя, че тази седмица ЕС одобри пакет на стойност 15 милиона евро за програмата за мир и сигурност, която се надявам да стартираме съвсем скоро\", посочи  вицепремиерът и министър на външните работи.\n\r\nЗахариева води европейската делегация в качеството си на външен министър на ротационния председател на Съвета на ЕС. Заедно със Захариева в Претория са старши дипломати от Европейската служба за външна дейност, от Европейската комисия, както и от делегациите на ЕК в няколко страни от региона.", "date": "2018.03.28", "title": "Привикването на посланика ни в Русия – нормална практика"}
{"url": "https://www.dnes.bg/politika/2018/03/28/kabinetyt-ne-syglasuval-s-radev-privikvaneto-na-poslanika-ni-ot-moskva.372112", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПравителството не е съгласувало с президента Румен Радев решението си да привика посланика ни в Русия Бойко Коцев за консултации, обяви самият държавен глава. \n\n\n\"Решението за привикването на посланика ни в Русия е в правомощията на правителството и то трябва да отговори. Това е стъпка, която не е съгласувана с мен\", подчерта президентът и продължи: \n\r\n“Солидарността е важен принцип, но тя не трябва да бъде сляпа и едностранна”. Румен Радев припомни, че преди година е поискал от европейските лидери солидарност срещу намесата на Турция във вътрешните работи на България, но такава няма и до ден днешен.\r\r\n                    \r\n                    Попитан дали очаква да има изгонване на руски дипломати от България, президентът отговори, че не може да гадае и добави, че ако правителството реши да предприема такива стъпки, то трябва да ги мотивира.\r\nПопитан как оценява срещата във Варна с участието на турския президент, Румен Радев каза, че от нея чухме как турският президент отстоява позициите на Турция. \"За моя изненада чухме как българският премиер излага турските претенции към България. За съжаление не чухме нито една дума от европейските лидери по въпроса за турската намеса в нашия изборен процес и другите наши двустранни проблеми с Турция\", коментира Радев и отново повтори, че това не е неговото разбиране за европейска солидарност. \n\r\n", "date": "2018.03.28", "title": "Кабинетът не съгласувал с Радев привикването на посланика ни от Москва"}
{"url": "https://www.dnes.bg/zvezdi/2018/03/28/nai-goreshtiiat-prestypnik-chaka-dete-ot-miliarderka.372102", "text": "Клое Грийн, наследницата на модната верига Topshop, е бременна от красавеца Джеръми Мийкс, който преди години нашумя като най-горещия престъпник в света.\r\nМногобройни източници потвърдиха щастливата новина за странната двойка.\r\nКлое е на 27 години, а Джеръми е на 34 и е бивш затворник, който в момента работи успешно като модел.\r\nМилиардерската щерка залюби Мийкс преди около година, като за първи път общите им снимки се появиха на яхта в Бодрум, Турция, като тогава той все още имаше законна съпруга.\r\nКъм днешна дата той е в развод с жена си Мелиса, от която има един син, а фамилия Грийн вече е дала благословията си на влюбената двойка.\r\nСписание US Weekly пише: „Родителите на Клое наскоро неочаквано показаха на Джереми, че го приемат и са се примирили с факта, че той ще бъде част от техния живот.“\r\nОще новини за звезди четете на ", "date": "2018.03.28", "title": "Най-горещият престъпник чака дете от милиардерка"}
{"url": "https://www.dnes.bg/stranata/2018/03/28/6-godishno-momche-postrada-v-shumen-blysna-go-kola.372094", "text": "6-годишно момче е пострадало при пътен инцидент на пл. \"Кристал\" в Шумен, съобщиха от МВР.\r\nПроизшествието е станало около 14:30 часа.\r\nМомчето било с родителите си, когато рязко изскочило на пътното платно до пешеходната пътека. Ударено било от преминаващ лек автомобил Опел \"Марива\" с шуменска регистрация.\r\nВодачът спрял веднага и откарал майката с детето в МБАЛ - Шумен. След преглед била установена фрактура на десния крак на момчето.\r\n48-годишният шофьор на автомобила е тестван за алкохол и пробата е отрицателна.\r\nИзвършва се оглед, образувано е досъдебно производство.", "date": "2018.03.28", "title": "6-годишно момче пострада в Шумен, блъсна го кола"}
{"url": "https://www.dnes.bg/za-da-se-razbirame/2018/03/28/4-fynshui-pravila-za-poveche-harmoniia-v-doma.372000", "text": "Когато в края на работния ден се приберете у дома, как усещате обстановката край вас? Радвате се на повече хармония или личният ви живот е една бъркотия? Домът е нашата крепост и място, в което ние привличаме и задържаме определена енергия.\r\nНякои минимални промени могат да подобрят значително благополучието му. Всички сме чували за фъншуй и философията относно подредбата на дома.\r\nВижте кои 4 неща никога не биха поставили в своите „крепости“ специалистите по фъншуй.\r\n\r\nКъм този списък се отнасят изложени и стърчащи ножове, платформи, маси с остри ръбове, мебели поставени по начин, по който често ви нараняват, особено ако минавате край тях, тежки предмети над леглото или дивана, животински трофеи по стените и празни ъгли.\r\r\n                    \r\n                    Според философията на фъншуй ъглите във вашия дом не бива да стоят празни. Поставете саксия с цвете, красив предмет/декорация, малка красива мебел, за да предотвратите „изтичането“ на положителна енергия. \r\n", "date": "2018.03.28", "title": "4 фъншуй правила за повече хармония в дома"}
{"url": "https://www.dnes.bg/obshtestvo/2018/03/28/ot-ms-bezplatno-polzvane-na-iazoviri-krai-na-tova.372106", "text": "Общините имат срок от три месеца да решат кои язовири ще стопанисват и кои ще прехвърлят на държавата, обяви вицепремиерът Валери Симеонов в МС.\r\nТой посочи, че  междуведомствената работната група е готова с предложенията за промени в  Закона за водите във връзка с безопасната експлоатация на язовирните  стени и съоръженията към тях. С предложенията се въвежда категоризация на язовирите, урежда се собствеността им.\nСлед този срок ще бъде организирано създаването на държавно предприятие, което да поеме собствеността и стопанисването на общинските язовири, както и върху останалите държавни съоръжения и частни такива при желание на собствениците им за прехвърляне към държавата. Предложенията за промени се очаква да бъдат внесени в НС след Великден, информира Симеонов, цитиран от БТА.\r\r\n                    \r\n                    Днес е било взето и решение за създаването на специализирано търговско предприятие, което да се ангажира с ремонтни дейности и поддръжка на язовирните стени и съоръженията.\r\nВицепремиерът изтъкна, че досега, поради липсата на ясно определение на понятието \"язовир\", съоръженията в България са били стопанисвани практически безплатно от всички, които са имали това желание - като се започне от развъждане на риби, туристическа дейност, водни спортове.\r\n\"На това поставяме край със съответното определяне на собствеността и на самата водна площ, както и на земите под нея\", заяви вицепремиерът.\r\nСлед обследване от Държавната агенция за метрологичен контрол е установено, че в страната има общо около 6000 язовира. Установена е била и собствеността им, големината, вида им и съответните потенциални рискове на всички язовири в България, каза вицепремиерът.\r\nЯзовирите ще бъдат класифицирани основно в две категории - според големината им и според опасността им. Възложихме стопанисването на тези язовири съобразно досегашните им ползватели, които основно са били ангажирани с поддръжката на язовирните стени, добави вицепремиерът и уточни, че това са няколко групи язовири към различни министерства, които са стопанисвали техните стени. Сега вече се прехвърля към тези ведомства собствеността на целите язовири. Като пример за това вицепремиерът посочи около 30 язовира към Националната електрическа компания.\r\nСледващата група са тези, които са към \"Напоителни системи\" - общо над около 200 язовира и третата - ВиК дружествата, които се разпореждат с около 10 язовира. Освен това има и общински язовири - близо 4500, както и няколкостотин частни язовира. С предложенията за промени в закона се урежда и стопанисването на дигите, на прилежащата територия към язовирите.\r\n ", "date": "2018.03.28", "title": "От МС: Безплатно ползване на язовири? Край на това!"}
{"url": "https://www.dnes.bg/rusia/2018/03/28/kremyl-obeshta-svoevremenen-otgovor-za-diplomat-geit.372077", "text": "Кремъл обеща своевременно да отговори на действията на ред страни, експулсирали руски дипломати, предаде ТАСС.\n\r\nОтговор ще бъде даден \"своевременно. Всичко ще бъде направено така, че да отговаря на интересите на Руската федерация\", заяви пред журналисти Дмитрий Песков, прессекретарят на президента Владимир Путин.\n\r\nЗапитан дали ще бъдат помрачени занапред отношенията на Русия и страните, изгонили руски дипломати, Песков подчерта: \"Русия остава отворена за взаимодействие с всички страни. Русия не може да го прави без взаимност и е готова да го прави на основата на взаимната изгода, в случая - там, където това отговаря на интересите ни, и при взаимно зачитане на интересите\".\r\n                    \r\n                    \r\n\"Там, където ще съвпадат тези основни елементи, ще продължи развитието на отношенията. Русия е готова за това\", добави той.\n\n\n\n\r\nПредставената от Лондон презентация от шест слайда, уж доказваща, че Русия е замесена в т. нар. случай Скрипал, не издържа критика. Тя не съдържа \"що-годе адекватни или разбираеми доказателства или обяснения за позицията на официален Лондон\", заяви говорителят на Кремъл.\n\r\nПрезентацията, демонстрирана на брифинг в британското посолство в Москва, включва главно информация, разпространена вече от медиите, посочва ТАСС. В нея се твърди, че веществото, с което са отровени неотдавна в Солсбъри бившият руски шпионин Сергей Скрипал и дъщеря му Юлия, може да е било произведено само в Русия. Изброяват се и всички обвинения на Великобритания към Русия - присъединяването на Крим, катастрофата на малайзийския \"Боинг\", намесата в президентските избори в САЩ и опитът за държавен преврат в Черна гора. Разказва се и за мерките, които Лондон е предприел и смята да предприеме спрямо Русия, пояснява агенцията.\n\r\n\"Дори сред страните, които се солидаризираха с Великобритания, има държави, които все още смятат, че аргументите, представени от Лондон, са слаби и недостатъчни за подобни сериозни обвинения срещу Москва\", заяви Песков.\n\r\nМосква ще продължи упорито да обяснява позицията си, че Русия не е замесена в инцидента в Солсбъри, увери говорителят на Кремъл. Песков изрази надежда, че страните, експулсирали руски дипломати в знак на солидарност с Великобритания, \"все пак ще сметнат за необходимо да се замислят доколко може да се смята за достоверна информацията, представена като доказателство\" за предполагаемата връзка на Русия със станалото. \r\n \r\n/БТА/", "date": "2018.03.28", "title": "Кремъл обеща своевременен отговор за \"Дипломат гейт\""}
{"url": "https://www.dnes.bg/obshtestvo/2018/03/28/koniaryt-pishtalov-naglee-izvrateni-istorii-praviat-si-reklama.372081", "text": "Собственикът на бедстващите коне в Осоговската планина Петър Пищалов обяви, че животните му не са били там случайно.\r\n\"Преди 10 дни конете са били преместени на сегашното място, където някои от тях са умрели. Попитайте тези хора, които още преди десет дни са ги преместили, и са ги оставили там да умрат. Тези които са изчакали да умрат и са започнали да пускат тези извратени истории. Как може да си правиш реклама със смъртта и с мъката на животните, как може да не му отнесеш една сламка храна, а да го оставиш това животно да умира?\", попита той пред медиите.\n\n\n\n\r\nПрипомняме ви, че преди няколко дни природозащитници обявиха, че в Осогово има десетки умрели коне, както и други, които са оставени без грижи, изнемощели и изтощени. Районната прокуратура вече образува досъдебно производство за проявена жестокост към животно.\r\r\n                    \r\n                    Днес Пищалов обяви, че не е имал законово право да ги отглежда там.\r\n\"Законово право нямах, но имах моралното право да са там, защото там има перфектни условия за тези коне. Тези коне за втора година ги карам, това в момента е лятното пасище, но дори и да са на лятното пасище, за коня няма проблем, той няма да се остави. Конят няма сам да отиде на това място, на което е в момента\", каза той.\r\nМъжът се оправда, че не е сигнализирал компетентните органи, че е загубил стадото с коне, защото не е имал право животните да бъдат в Осоговска планина.\r\n\"Аз съм закарал тези коне там, за да имат добри условия за живот. Аз не съм ги закарал тези коне, да гледам как в момента хората се гаврят с тях\", отсече Пищалов.\r\nТой е прекарал нощта при откритите коне. Към момента има 26 коня живи. Други три коня са починали.\r\n\"Надявам се да са умрели само тези, а може и да са още повече, защото аз не зная какво е ставало\", настоя Пищалов.\r\nСпоред него освен наличните 26 живи коня, има още животни в планината.\r\n\"Възможно е да има още коне в друго стадо, които не са открити, но скоро ще се появят. Планира се откритите коне да се свалят от планината. Има добри хора, които ми се обадиха и ми предложиха подслон и храна за животните\", каза Пищалов.\r\nПо думите му той е в България, защото иска тази държава да върви, а в същото време най-близки хора се опитват да правят подобни неща.\r\n\"Жалко за хората, а в случая – жалко за животните. Тези коне ги гледам от толкова време, всяка година умират по един - два коня, всяка година вълците ми изяждат по 20 кончета, всяка година хора убиват животните ми, но какво да направя. Целта е да те унищожат по всякакъв начин и да отидеш в чужбина, защото аз покрай мен съм създал работа на още 100 човека\", каза Петър Пищалов.", "date": "2018.03.28", "title": "Конярът Пищалов наглее: Извратени истории, правят си реклама!"}
{"url": "https://www.dnes.bg/health/2018/03/28/otuchete-deteto-ot-tezi-dva-vredni-navika.372062", "text": "Последиците от вредните навици върху развитието на зъбно-челюстната система, особено когато се образуват още в най-ранна детска възраст и не се коригират, са тежки и трайни. Вредните навици водят до нарушаване на функцията на орофациалната система, а от там и на правилното развитие на подрастващия организъм като цяло. \r\nНай-често срещаните вредни навици у децата са смукането на пръст, на устна, стоенето с отворена уста, неправилното гълтане.\r\n \r\nОт вредните навици най-рано е наблюдавано смукането на палеца-още в петнадесето столетие, представено от редица художници от съвремието си.\r\n \r\nМного от учените са на мнение, че вредният навик се създава, когато детето не е дохранено или при недостатъчно общуване и внимание от страна на родителите. Тогава то преодолява глада или липсата на внимание със смукането на различни предмети.\r\n \r\n\r\nВредният навик смукане на пръст при всички възрастови групи деца е свързан най-често с протрузия (изнасяне напред) на горните централни резци и прогнатия (горната челюст е по-напред разположена от долната) и по-рядко с отворена захапка.\r\n \r\n Преди всичко е необходимо да се потърси причината за вредния навик:\r\n \r\n", "date": "2018.03.28", "title": "Отучете детето от тези два вредни навика"}
{"url": "https://www.dnes.bg/obshtestvo/2018/03/28/malkiiat-gvardeec-mechtae-da-e-istinski-ima-si-uniforma-istinska.372051", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-младият гвардеец у нас вече ще си има униформа.\r\nНа 3 март в социалните мрежи се появиха стотици патриотични публикации, една от тях обаче се открои сред всички други.\r\nКлип на 3-годишно момченце, което марширува пред Президентството до гвардейците, трогна хиляди, а видеото стигна до командира на Националната гвардейска част.\r\nБригаден генерал Илко Йорданов, впечатлен от видяното, се свърза с  Той предложи да ушие униформа за малкия гвардеец.\r\nИ репортерът Димитър Димитров откри семейството на Никола. Какво последва? Вижте във видеото!", "date": "2018.03.28", "title": "Малкият гвардеец... мечтае да е истински. Има си униформа – истинска!"}
{"url": "https://www.dnes.bg/health/2018/03/28/zashto-se-typchat-horata-sys-zatlystiavane-vvypros-na-receptori.372065", "text": "Нов интересен страничен ефект от затлъстяването доказват учени от университета Корнел в САЩ. С помощта на лабораторни тестове те установяват, че хората със затлъстяване не могат да усетят истинския и пълен вкус на храната, която консумират. Данните сочат, че причина за това е прогресивната загуба на вкусови рецептори по повърхността на езика, успоредно с нарастването на теглото. \r\nИнтересните данни съвпадат с информацията, събрана от предишни проучвания по темата – хората с наднормено тегло постепенно губят своите вкусови усещания.\r\n \r\nНаучен екип от университета Корнел решават да разнищят този феномен и насочват усилията си към установяване на причините за възникването му. И усилията им дават резултати. Те бяха публикувани наскоро в журнала PloS Biology и насочват вниманието към един от основните негативни ефекти на затлъстяването – повишаването риска от възпалителни заболявания.\r\n \r\nУчените установяват, че възпалителните реакции, отключвани вследствие на натрупаните излишни мазнини, водят до увреждане на вкусовите рецептори по повърхността на езика и безвъзвратното им загиване. Лаборатоните наблюдения сочат, че хората със начална форма на затлъстяване имат с около 25% по-малко активни вкусови рецептори по езика си.\r\n\r\n\r\n ", "date": "2018.03.28", "title": "Защо се тъпчат хората със затлъстяване? Ввъпрос на рецептори!"}
{"url": "https://www.dnes.bg/technology/2018/03/28/reklamodatelite-obryshtat-gryb-na-facebook-zashto.372039", "text": "В допълнение към критиките, с които Facebook се сблъсква от страна на потребители и политици, сега социалната мрежа има нова грижа, причинена от по-малобройна, но мощна и значима група – рекламните клиенти.\r\nНякои компании, сред които втората по големина германска банка Commerzbank, производителят на високоговорители Sonos и операторът на интернет браузера Mozilla, се отказаха от рекламиране в социалната мрежа – поне временно.\r\nРекламни агенции твърдят, че компаниите упражняват засилен натиск над Facebook да стане по-прозрачен и да пази по-добре данните, с които разполага. „Смятам, че клиентите с право достигнаха до момента, в който смятат, че достатъчно са си траели“, казва Дейвид Кершоу, ръководител на рекламната агенция M&C Saatchi, в интервю за BBC.\r\r\n                    \r\n                    Рекламодателите критикуват липсата на прозрачност и нежеланието на Facebook и Google да направят нещо срещу разпространението на фалшиви новини. Google притежава платформата за видео Youtube, където конспиративните теории и неверни новини се разпространяват бързо, а точно до тях има реклами на установени марки. Откакто стана известно, че данните на 50 милиона потребители на Facebook нерегламентирано са достигнали до компанията за политически анализ Cambridge Analytica, критиките се изостриха. А ако рекламодателите се отдръпнат от Facebook, това заплашва дори съществуването на компанията, защото рекламите генерират 98% от приходите.\r\nВъпреки това не е ясно дали отливът ще е масов. Facebook и Google достигат до милиарди хора, особено младата, заможна целева група. За компаниите би било сложно и скъпо да рекламират джинсите, автомобилите или шампоаните си без този интернет дуопол.\r\nСамо в САЩ се очаква дигиталната реклама да нарасне до 107 млрд. долара през тази година. Според компанията за пазарни проучвания e-Marketer обаче делът на Google и Facebook ще се свие за първи път през тази година - от 58,5% на 56,8%.\r\nВъв всеки случай все повече рекламодатели искат да използват силата си, за да накарат Facebook и Google да предоставят по-надеждна информация както за контекста на рекламите, така и за тяхната ефективност - колко потребители наистина виждат рекламата. Кийт Уейд, маркетинг директор на Unilever, заплаши с оттеглянето на рекламите на концерна от най-голямата в света социална мрежа още преди скандала.\r\n„Не можем да продължим да подкрепяме такава дигитална верига за доставки, която по отношение на прозрачността е съвсем малко по-добра от едно блато\", каза той. Компанията инвестира една четвърт от годишния си рекламен бюджет от 7,6 милиарда евро в интернет, а загубата на подобни суми ще е болезнена дори за Facebook.\r\nProcter & Gamble, производителят на потребителски стоки с най-висок маркетингов бюджет в света, Coca-Cola и Walmart, вече бойкотират YouTube, защото рекламите им се излъчваха преди расистки видеоклипове. P&G намали бюджета за интернет реклама с 200 милиона долара през 2017 г., а при „някои големи дигитални играчи\" намалението е с 50%. Производителят на бръсначи Gillette и на праха за пране Ariel е установил, че рекламата е частично разхищение на пари, защото хората почти не гледат видеоклиповете. Според Wall Street Journal веригата за сандвичи Subway възнамерява да намали бюджета си за Facebook реклама по същата причина.\r\nЩе загуби ли обаче Facebook и политическите си рекламодатели преди предстоящите т. нар. междинни избори в САЩ през есента? Вижте в продължението на материала в .", "date": "2018.03.28", "title": "Рекламодателите обръщат гръб на Facebook. Защо?"}
{"url": "https://www.dnes.bg/obshtestvo/2018/03/28/ot-2009-do-dnes-7000-bebeta-rodeni-in-vitro-u-nas.372042", "text": "906 българчета са се родили през 2017 г. след процедури, финансирани от Центъра за асистирана репродукция.\n\r\nМиналата седмица годишните награди на фондация \"Искам бебе\" – \"Ангели на благодарността\" бяха връчени в кулоарите на парламента, а днес представители на фондацията наградиха и премиера Бойко Борисов. На Борисов и министрите в началото на заседанието на правителството \"гостува\" и бебе.\n\r\nПрез 2018 г. Министерският съвет увеличи бюджета на Центъра с 9 млн. лв. и той вече е 20 млн. лв. Финансират се и ин витро процедури при двойки, при които единият партньор има доказано генетично заболяване или балансирана хромозомна мутация. Ще се поема и финансиране на асистирана репродукция при онкоболни жени до 35 години.\r\n                    \r\n                    \r\nБлизо 7000 бебета са се родили вследствие на работата на Центъра за асистирана репродукция от 2009 г. до днес. Кандидатствали са 41 хил. двойки.\n\r\nСроковете за одобрение за финансиране на ин витро процедура са съкратени наполовина, тоест на 5-6 месеца в края на 2017 г., като се очаква да се съкратят още.\r\nПрез миналата година са разгледани 3924 заявления за първи, втори и трети опит, като са одобрени 3876. За дейността по асистирана репродукция през 2017 г. към здравни заведения са изплатени близо 14 млн. лв.\r\n ", "date": "2018.03.28", "title": "От 2009 до днес – 7000 бебета родени ин витро у нас"}
{"url": "https://www.dnes.bg/politika/2018/03/28/cvetanov-za-ostavkata-na-gamishev-dostoina-postypka.372072", "text": "Подадената оставка на Димитър Гамишев е достойна и морална постъпка, коментира шефът на ПГ на ГЕРБ Цветан Цветанов. По думите му народният представител не е искал да остави \"петно\" върху партията или правителството и затова се оттегля от поста си.\n\r\n\"Когато е прехвърлил фирмата на този човек, той казва, че не го е познавал като малоимотен и не е предполагал, че по този начин ще се спекулира в публичното пространство. Тогава фирмата също не е имала и задължения. Гамишев няма никаква комуникация с този човек от момента, в който е прехвърлил фирмата, не знае дали има задължения\", обясни Цветан Цветанов.\n\n\n\r\nВъпреки това той уточни, че оставката на Гамишев е депозирана в деловодството на парламента и той няма да бъде ръководител на общинската структура в Гоце Делчев. \r\n                    \r\n                    \r\nЦветанов скочи и срещу БСП, че отново се заиграват със страховете на хората и са избързали да коментират, за да изведат някаква тема.\n\r\n\"Когато даваш морална оценка, все пак трябва да погледнеш самия себе си какво представляваш. Дали те са проявили морал във всичките си действия в 44-тия парламент? Има много разследвания, има съдебен процес за купуване на гласове\", припомни вторият в ГЕРБ.\n\r\nТой даде пример и с изказването на червения Таско Ерменков в социалните мрежи за изборите за президент на Русия в Крим и настоя, че това не може да се подмине така, когато става дума за една изключително важна тема.\n\r\nПо повод на разразилата се дипломатическа криза и случая \"Скрипал\" и привикването на посланика ни от Москва за консултации, Цветанов обясни, че премиерът полага усилия да се изяснят всички факти, за да може правителството да вземе съответното решение.\n\r\n\"България трябва да бъде солидарна с евроатлантическите държави, защото това е гаранция за нашия просперитет и успех като защита на националния суверенитет\", каза Цветанов.\n\r\n ", "date": "2018.03.28", "title": "Цветанов за оставката на Гамишев: Достойна постъпка!"}
{"url": "https://www.dnes.bg/politika/2018/03/28/ninova-pred-pazardjiklii-ne-gubete-viara-idvame.372045", "text": "\r\nТова заяви лидерът на БСП Корнелия Нинова пред повече от 500 души в Младежкия дом в град Пазарджик, съобщиха от пресцентъра на левицата.\r\n\"Държавното и общинско здравеопазване е наш приоритет. Подготвяме цялостен нов модел на здравната система. Доходите, пенсиите също са наш приоритет. Трябва обаче в България да има малък и среден бизнес и производство, а не 10 големи фирми да взимат всички обществени поръчки\", каза още тя.\r\r\n                    \r\n                    По думите й хората вече искат промяната да се случи и всеки ден има протести.\r\n\"БСП показа, че сме опозицията на това управление. Няма друга. Сега ще покажем, че сме и алтернатива на това управление. Свикваме най-голямо национално съвещание в края на май, на което ще заявим визията на БСП за бъдещето на България\", заяви Корнелия Нинова.\r\nТя посочи, че левицата извежда на преден план ролята на държавата и държавността в различни сектори.\r\n\"Неслучайно настояваме държавата да изкупи ЧЕЗ, защото това е стратегически сектор от националната ни сигурност. Сделката е пример за паралелната държава и задкулисие\", посочи лидерът на Столетницата.\r\n\"Няма да идваме при вас само на избори, за да ви искаме подкрепата. Тук сме и сега, за да решаваме проблемите ви\", настоя в заключение Нинова.\r\nРъководството на левицата проведе снощи и заседание в града, заедно с общински председатели на БСП.", "date": "2018.03.28", "title": "Нинова пред пазарджиклии: Не губете вяра, идваме..."}
{"url": "https://www.dnes.bg/snimka-na-denia/2018/03/28/viatyryt-utihva-vremeto-iasno-slynceto-shte-topli.372055", "text": "През нощта и над източните райони облачността ще намалее и над страната ще се установи ясно време. Вятърът ще стихне. Минималните температури ще бъдат между минус 2 и 3 градуса.\r\nУтре ще е предимно слънчево, след пладне - над западните райони - с разкъсана висока облачност. Ще духа слаб североизточен вятър. Според  максималните температури ще бъдат между 13 и 18 градуса.\r\nАтмосферното налягане слабо ще се повиши и ще бъде близко до средното за март.\r\nНад Черноморието ще е предимно слънчево със слаб вятър от север-североизток. Максимални температури на въздуха: 10-12 градуса. Температурата на морската вода е 7 градуса. Вълнението на морето ще бъде 1-2 бала.\rНад планините ще е предимно слънчево, след обяд над масивите от Западна България - с разкъсана висока облачност. Ще духа слаб до умерен север-северозападен вятър, който след обяд в ниските части ще се ориентира от югозапад. Максимална температура на височина 1200 метра - около 7 градуса, на 2000 метра - около 0 градуса.\r\nВ петък ще бъде предимно слънчево и с още 3-4 градуса по-топло. Вятърът ще се ориентира от юг-югозапад, в събота - по-късно през деня, и през нощта срещу неделя ще се усили, особено в Източна България и в районите в близост до северните склонове на планините - ще бъде умерен и временно силен.\r\nТемпературите ще се повишат още и максималните ще са между 20 и 25 градуса. От запад ще се появи разкъсана висока и средна облачност, а привечер над Западна България ще се развие купесто-дъждовна. В отделни райони е възможно да превали и прегърми.  (НИМХ към БАН)", "date": "2018.03.28", "title": "Вятърът утихва, времето ясно, слънцето ще топли"}
{"url": "https://www.dnes.bg/notifikacii/2018/03/28/8300-lv-v-torbichka-i-prez-prozoreca-za-alo-apashite.372056", "text": "Осемдесет и две годишна силистренка е поредната жертва на телефонна измама. \r\nТя хвърлила вчера от прозорец на жилището си торбичка със спестяванията си в размер на 8300 лв., съобщиха от Областната дирекция на МВР.\r\nЖената повярвала на телефонно обаждане, че съдейства на полицията за залавяне на телефонни измамници.По случая е образувано досъдебно производство.\r\n ", "date": "2018.03.28", "title": "8300 лв. в торбичка и през прозореца, за ало апашите"}
{"url": "https://www.dnes.bg/politika/2018/03/28/bsp-premieryt-da-obiasni-za-diplomaticheskata-voina.372070", "text": "От БСП обвиниха, че позицията на правителството по случая \"Скрипал\" е непоследователна и се мени през няколко часа. От левицата настояха и премиерът Бойко Борисов да информира народните представители какви са причините да извика посланика ни в Москва за консултации.\n\n\n\n\r\n\"В последните дни станахме свидетели на разнопосочни изявление на външния министър и премиера. Това създава рискове за страната. Когато се заеме една позиция, тя трябва да се отстоява. Ние настояваме премиерът да дойде и да ни информира за ситуацията и кризата, която се развива\", каза соцдепутатът Кристиан Вигенин.\n\r\nТой допълни и че към този момент БСП не вижда доказателства, че Русия е замесена в този случай пряко.\r\n                    \r\n                    \r\n\"Ако се появят доказателства, бихме проявили известно разбиране към това, което се случва. Но към момента не виждаме никакви причини за развихрянето на тази дипломатическа война\", каза Вигенин.\n\r\nЧервеният депутат допълни, че привикването на посланика ни Бойко Коцев е \"сравнително мека позиция\", но даваме на Москва сигнали в различни посоки.\n\r\n\"За разлика от други страни членки, които не предприемат такива действия, България по този начин се солидализира в една, макар и по-мека форма, с искането на Великобритания всички нейни партньори да отзовават дипломати\", каза Вигенин.", "date": "2018.03.28", "title": "БСП: Премиерът да обясни за \"дипломатическата война\""}
{"url": "https://www.dnes.bg/politika/2018/03/28/za-rusiia-i-skripal-volen-hvali-borisov-za-balansa.372063", "text": "Лидерът на \"Атака\" Волен Сидеров поздрави премиера Бойко Борисов за балансираната позиция по скандала \"Скрипал\".\r\nТой обаче настоя да се свика заседание на Коалиционния съвет на управляващите, на което да бъде направен цялостен анализ на ситуацията, за да се вземе най-правилното решение.\n\r\nСидеров уточни, че преди да има официална позиция на властта, той може да коментира случая само от лично качество.\r\n\"Той сплоти руските избиратели, въпреки очакванията за обратното и сега се усеща натиск върху отделни държави в Европа да започат дипломатическа война с Русия\", каза лидерът на \"Атака\". \n\r\nСпоред него скандалът е изработен в мозъчен щаб на определени служби.\r\n                    \r\n                    \r\n\"В този случай трябва на много прецизни аптекарски везни да се поддържа баланса в отношенията. В никакъв случай не трябва да се правят резки движения, защото все още няма категоричи доказателства за ролята на Русия\", каза още Сидеров.\n\r\nСпоред него страната ни е обект в геополитическа игра и е много важно хора от екипа на Борисов да не нарушават премерената политика.\n\r\nСидеров даде да се разбере, че има предвид външния министър Екатерина Захариева, която преди дни написа в Туитър, че дава пълна подкрепа за Лондон в случая \"Скрипал\".\n\n\r\nЛидерът на \"Атака\" разказа, че е обсъдил накратко ситуацията с премиера, но настоя отново за коалиционен съвет.\n\r\nСпоред Сидеров разрешението на проблема е в големите държави, които трябва да седнат и да преговарят. Той си спомни ученията по бомбоубежищата, когато е бил дете, изрази надежда, че това време няма да се върне.", "date": "2018.03.28", "title": "За Русия и \"Скрипал\": Волен хвали Борисов за баланса"}
{"url": "https://www.dnes.bg/notifikacii/2018/03/28/ubiistvoto-na-biznesmena-prebit-uvit-s-nailon-i-natikan-v-bidon.372076", "text": "Пребит до смърт, увит в найлон, натикан в битон и хвърлен във водите на река –- такава е предисторията на Венцислав Иванов Маринов, чийто труп беше открит край Нареченски бани.\r\nКамери издават подробности за случилото се с бизнесмена. Записите са предадени от роднини на мъртвия, дни след изчезването му, съобщи на брифинг директорът на ОДМВР - Пловдив - старши комисар Атанас Илков.\r\nБлизките му сами отиват в заведението на третия ден, след като нямат връзка с Венцислав. Те са знаели за неговите бизнес взаимоотношения с бащата и сина Боюклиеви.\r\nРоднините намират камерата и я взимат. \"Тъй като тя е с определени кодове, я отнасят в София на човек, който може да отвори записа и да се покаже какво се случва на него\", каза Илков.\rОкръжният прокурор Румен Попов поясни, че камерата е била свалена от стената, където обикновено стои, а мястото е било замазано със строителни материали, за да се заличат следите от нея. Роднините са попаднали на нея, в стопанска постройка, където била изхвърлена сред строителни отпадъци.\r\nНа 26 март, благодарение на записите и разследването, е установено, че около 17:00 часа на 21 март възникнал скандал първоначално между Венцеслав и бащата в заведението, което се стопанисва от тримата. Започва ръкопашен бой, след който Венцислав е повален на земята и с удари е приведен в безпомощно състояние.\r\nБащата и сина Боюклиеви го издърпват в съседно помещение, където е бил държан завързан за краката, докато синът нанасял удари с твърд предмет по главата и тялото му. В резултат от ударите мъжът получава три черепно-мозъчни травми, от които е настъпила смъртта му.\r\nПоследвали са действия за прикриване на следите, между които увиване на главата с найлонова торба и привързване на тялото със завеса от заведението. След това тялото също е било увито и привързано с найлон и сложено в бидон.\r\nБидонът е бил затворен с метален капак от шахта и изхвърлен в река Чепеларска, на около 5 км от Нареченски бани, в посока Смолян. Трупът е бил открит, след извършените действия на пожарната служба, Криминална полиция - Пловдив и ГД \"Полиция\".\r\nУстановено е и заличаване на следите с изгаряне на дрехи и изхвърляне на част от материалите, с които са си служили бащата и синът. Следите от кръв по пода са били отстранени с кислол.\r\nОт Прокуратурата направиха уточнение и за това, че убитият не е дължал пари, а е имал съмнения, че се злоупотребява с паричните средства и обороти, които се реализират в търговския обект.\r\nЗадържани са извършителите на жестокото убийство на софийския бизнесмен, съобщи Румен Попов: \"Можем да твърдим, че убийството е разкрито и убийците са задържани. Това са баща и син Севделин и Марин Боюклиеви, на 47 и 26 години\", съобщава .", "date": "2018.03.28", "title": "Убийството на бизнесмена: Пребит, увит с найлон и натикан в бидон!"}
{"url": "https://www.dnes.bg/akoshtete-vqrvaite/2018/03/28/izumitelna-krasota-proletta-v-kitai.372067", "text": "Хората по света обикновено свързват черешовите цветове с пролетта в Япония, но цветовете на Китай са толкова магически, те просто могат да се превърнат в техен национален символ.\r\n \r\nСтраната току-що беше наводнена от океан с розово-цъфтящи цветни дръвчета, които сякаш нямат край.\r\n \r\nМестните и туристи от цял ​​свят се събират на различни места, за да се възхищават на тези прекрасни цветни пролетни вестители.\r\n \r\nВ зоопарка в Кунминг в провинция Юнан, 19-ият фестивал Cherry Blossom започна на 7 март и ще продължи до 7 април.\r\n \r\nТам можем да видим над 5000 цъфтящи черешови и ябълкови дървета. Фестивалът ще се проведе и от 16 март до 15 април в парк Gucun, показващ повече от 12 000 дървета от черешов цвят от 82 вида.\r\n\r\n", "date": "2018.03.28", "title": "Изумителна красота! Пролетта в Китай"}
{"url": "https://www.dnes.bg/rusia/2018/03/28/ukrainec-nadul-broia-na-jertvite-v-kemerovo-do-300.372073", "text": "Следственият комитет на Русия образува дело срещу украинец, който е разпространявал невярна информация за броя на жертвите при пожара в търговски център в Кемерово, съобщи ведомството.\n\n\n\n\r\nПо данни на следствието Никита Кувиков, известен в мрежата като Евгений Волнов, \"публично е разпространявал недостоверни сведения за броя жертви при пожара в Кемерово, въвеждайки в заблуждение роднините на загиналите и пострадалите\".\r\nПосочва се, че по този начин Кувиков \"се е опитвал да дестабилизира ситуацията\". Планира се да бъде поискан задочен арест на мъжа, както и той да бъде обявен за издирване. \r\n                    \r\n                    \r\nВ YouTube канала на Волнов се появи запис от 25 март, в който се чува как той се обажда в моргите в Кемероно, представяйки се за служител на руското министерство на извънредните ситуации, и се интересува колко \"свободни места\" са останали.\r\nРазбирайки, че в първата морга са готови да приемат не повече от 100 загинали, той заявява, че скоро при тях ще докарат \"над 300 трупа\". Служителите са шокирани и му отговарят, че по техни данни жертвите са от 60 до 70 души.\r\nПожарът в търговския център \"Зимна вишна\" в Кемерово избухна в неделя. Загинаха 64 души, от тях 41 деца. Задържани са вече няколко души, припомня РИА Новости.", "date": "2018.03.28", "title": "Украинец \"надул\" броя на жертвите в Кемерово до 300"}
{"url": "https://www.dnes.bg/health/2018/03/28/5-neshta-koito-se-promeniat-kogato-napylniavame.371998", "text": "Всеизвестен факт е, че наднорменото тегло е вредно за здравето и повишава редица потенциални опасности за в бъдеще. Но знаем ли наистина какво точно се случва веднага след като качим излишните килограми?\r\nЧесто хората напълняват много бързо и преди да са се усетили, за да вземат мерки, килограмите са твърде много.\r\nМакар теглото да има множество вредни потенциали в бъдеще, в настоящето излишните килограми мастна тъкан оказват моментално действие върху организма, което не е никак добро.\r\nНивата на кръвната захар се изстрелват високо\r\nПовечето хора смятат, че само въглехидратите и сладкишите повишават нивата на кръвната захар. Това изобщо не е така. Най-простите въглехидрати повишават много и то рязко нивата на кръвната захар, а сложните въглехидрати предизвикват по-бавно покачване на показателите. И в двата случая повишаване има, просто вторият вид е по-полезен за организма.\r\r\n                    \r\n                    Ако преяждате редовно, кръвната ви захар ще бъде постоянно висока, което ви поставя в доста сериозен риск от диабет и други усложнения.\r\nДопълнителното количество мастна тъкан в организма затруднява усвояването на инсулина от панкреаса, което още повече влошава положението.\r\nМетаболизмът се ускорява\r\nЗвучи като страхотна идея, но не е. Метаболизмът се ускорява заради самото преяждане, довело до напълняване. Но това не води до изгаряне на излишните калории и мазнини, напротив. Обмяната на веществата се забързва, за да се разградят излишните количества погълната храна. След обработката ѝ тя така или иначе се трупа в излишък под формата на мастна тъкан.\r\n ", "date": "2018.03.28", "title": "5 неща, които се променят, когато напълняваме"}
{"url": "https://www.dnes.bg/stranata/2018/03/28/dobrata-novina-rom-remontira-srutenata-kyshta-na-staricata-ot-kravino.372014", "text": "Собственик на фирма за строителни ремонти от Стара Загора започва възстановяването на къща в село Кравино, община Опан, чийто покрив миналата седмица рухна върху главата на стопанката й - 83-годишната баба Стана Иванова.\n\r\nРомът Юсни Ибрям, който кара втори мандат като независим съветник в старозагорския минипарламент, научил за проблемите на старицата от вестниците и веднага се свързал с кмета на община Опан Генчо Колев, пише \"Монитор\".\n\r\nИбрям отишъл на място в Кравино, огледал обстановката и още тогава отсякъл - със своите хора ще възстанови щетите безплатно. Поставил едно-единствено условие: докато трае ремонтът, в двора на бабата да има някой местен жител. За да не тръгнели послеприказки, че нещо е изчезнало.\r\n                    \r\n                    \r\n„Цигани сме, какво ли не сме видели и чули за себе си, нека ме гледат в ръцете, защото до гуша ми е дошло от празни приказки по наш адрес. Хората са го казали : направи добро и го забрави. По моите сметки ремонтите с материалите няма да надхвърлят 2 -3 000 лв., грехота е тази бабичка да стои на улицата след като си има къщичка…“, лаконично коментира Ибрям.\n\r\nАко се наложело, момчетата му щели да иззидат и нови стени, защото старите били кирпичени и можели да поддадат отново при някой по-проливен дъжд.\n\r\nПокривът на строената преди повече от половин век къща в село Кравино падна миналия понеделник след обилен снеговалеж, само по случайност гредите и керемидите не убили баба Станка, която спяла точно в тази стаичка.\n\r\nСтарицата е самотница, съпругът й починал преди 30 години, след него се поминал и единственият им син, а внукът й се запилял в чужбина да си дири късмета и не се бил обаждал от много време. \n\r\nОбщина Опан не разполага с оборотни жилища, кметът Генчо Колев предложил на бабата временно да се настани в една от стаите на кметското наместничество, но тя категорично отказала с думите: „По-добре да си сложа въжето и да умра. Искам да срещна смъртта под моя си покрив…“, разказа кметицата на Кравино Ганка Велева. \n\r\nЗасега възрастната жена е подслонена в комшийска къща, чийто собственици живеят в Стара Загора , но това не можело да продължава вечно.", "date": "2018.03.28", "title": "Добрата новина: Ром ремонтира срутената къща на старицата от Кравино!"}
{"url": "https://www.dnes.bg/temida/2018/03/28/vencislav-ubitiiat-biznesmen-krai-narechen-v-aresta-e-tototo.372017", "text": "Венцислав Иванов М. е столичният бизнесмен, чийто труп е бил изваден в понеделник вечерта от водоем край Нареченски бани. \r\nТой е завършил психология в Югозападния университет \"Неофит Рилски\", а след това магистратура \"Клинична и консултативна психология\" във Великотърновския университет. \n\r\nВ Търговския регистър фигурира като президент на фирмата \"Бастър Бестър\" ЕООД. Тя е със седалище и адрес на управление в София, а предметът ѝ на дейност е експлоатация на търговски обекти и заведения за обществено хранене, ресторантьорство, хотелиерство. \r\nПрез нея са е управлявало крайпътното заведение, разположено малко по-нагоре от Нареченски бани, в посока Пампорово, където най-вероятно се е развила смъртоносната свада.\r\r\n                    \r\n                    Предполага се, че мъжът е бил умъртвен преди няколко дни, а впоследствие трупът му е захвърлен във водоема.\r\nВ ареста за 24 часа са неговият съдружник Севдалин Тотото и 25-годишният му син Марин, пише \"\" . \r\nТотото е от Неделино и е получил прякора си, след като спечелил голяма сума пари от спортния тотализатор.\r\nУбитият бизнесмен, по прякор Гунето, е свързван с борческите среди. \r\nОчаква се днес Окръжната прокуратура в Пловдив да изнесе повече подробности за жестоко престъпление.", "date": "2018.03.28", "title": "Венцислав, убитият бизнесмен край Наречен. В ареста е Тотото!"}
{"url": "https://www.dnes.bg/stranata/2018/03/28/vyzrojdenska-elena-krasiva-no-bez-voda-pytishta-turistite-biagat.372018", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт сериозен отлив на туризма е заплашена Възрожденска Елена, алармираха над 100 хотелиери и собственици на имоти в Балкана. \r\nХората се събраха на протест заради 25-километров път в окаяно състояние и стар водопровод, който аварира, съобщава.\r\nОказва се, че и на двете съоръжения собственик е държавата. За ремонта ще са нужни милиони.\r\nДесетки села в най-живописната част на Еленския балкан постоянно са без вода заради аварии по водопровода, който е на половин век.\r\nТова пречи на туризма, категорични са хотелиерите, които представят бази с над 500 легла. Потърпевши са и жители на балканските села, както и чужденци, които са купили имоти там.\r\r\n                    \r\n                    От Община Елена изчисляват, че за пълна подмяна на 12-километровата водопроводна мрежа ще са нужни над 1 милион лева.\r\nОказва се, че ремонтът на разбития път зависи от Агенция \"Пътна инфраструктура\". Хората очакват спешни мерки от държавата, за да бъде спасена Елена като туристическа дестинация. Заплашват, че ако никой не ги чуе, ще блокират главни пътища с нови протести.\r\n ", "date": "2018.03.28", "title": "Възрожденска Елена – красива, но без вода, пътища... Туристите бягат!"}
{"url": "https://www.dnes.bg/obshtestvo/2018/03/28/zalivane-s-kiselina-dokoga-podobni-zverstva.372021", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗверските случаи на заливане с киселина на хора станаха отново актуални в публичното пространство, тъй като жена на 36 години беше залята преди дни на столичния бул. \"Стамболийски\".\n\n\n\r\nАжда Ибрахимова е в тежко състояние и се бори за живота си в \"Пирогов\". Тя е с 24% изгаряния. Към момента полицията още издирва извършителя. Властите проверяват 2 версии за случилото се – личен мотив или бизнес.\r\nВътрешният министър Валентин Радев заяви, че бизнесът на Ибрахимова не е такъв, че да може да бъде причина за заливането.\r\n\"Това показва жестокост, която е извън нормите. Но по-фрапиращо е показността, а това оказва ефект върху по-несигурните от обществото. Това е стигма, която няма как да бъде забравена. Определено това престъпление се води срещу жените\", категорична бе пред психологът доц. Маргарита Бакрачева.\r\r\n                    \r\n                    Според криминалния журналист Стефан Ташев при подобни престъпления разкриваемостта е много ниска, а често поръчителят и извършителят не са едни и същи лица.\r\n\"Това поръчване коства 1000 лева в повечето случаи. Трябва да има по-сериозни наказания за заливане с киселина. Не може да залееш някого и да прекараш само 3 години в затвора, а и повечето такива случаи не се доказват. Това престъпление е наистина нагло\", подчерта Ташев в \"България сутрин\".\r\n\"На първо място се надяваме пострадалата Ажда бързо да се възстанови. Първи от възстановяването е етапът на отричането, после агресията, после вината и след това приемането. Подпомагащата роля на семейството и специалистите е ключова\", прибави доц. Бакрачева.\n\r\n ", "date": "2018.03.28", "title": "Заливане с киселина: Докога подобни зверства?!"}
{"url": "https://www.dnes.bg/za-da-se-razbirame/2018/03/28/6-te-loshi-navika-koito-provaliat-vryzkite-ni.371999", "text": "Първите няколко седмици на любовните връзки обикновено се характеризират с еуфория, бързи темпове на развитие, пеперуди в стомаха.\r\nИменно този начален период е от решаващо значение за това дали взаимоотношенията ви ще бъдат дългосрочни или са изложени на риск от разпад.\r\nЧесто това което проваля връзките още в самото начало са 6 лоши навика, които имаме. Вижте кои са.\r\n\r\nВъпреки че е твърде трудно да заповядваме на сърцето си, опитайте се да овладеете емоциите си, преди да се уверите, че това, което изпитвате се чувства и от партньора ви. Бъдете с трезв ум и широко отворени очи, защото понякога емоциите на другия закъсняват или не идват.\r\r\n                    \r\n                    \r\nКога е подходящият момент да разкрием емоциите си в една връзка? Със сигурност това е, когато и той е открит спрямо вас за това, което чувства. Но тук важното правило в началото на всяка връзка е да не показвате прекалено много нежност и емоции в ранната фаза, защото понякога това може да е плашещо за другия.\r\n", "date": "2018.03.28", "title": "6-те лоши навика, които провалят връзките ни"}
{"url": "https://www.dnes.bg/rusia/2018/03/28/kemerovo-ne-viarva-nikomu-kakva-e-istinata-za-pojara.372022", "text": "В Русия днес е обявен национален траур и централните издания коментират последиците от пожара, взел в неделя 64 жертви в търговски център в град Кемерово. При посещение в сибирския областен център вчера президентът Владимир Путин обеща пред местни общественици \"истина\" по случая, пише \"Комерсант\". \n\r\nМеждувременно обаче на митинг пред местната администрация хората търсеха същата истина и не можеха да я открият, посочва кореспондент на вестника.\n\n\n\n\r\nСъбралите се протестирали срещу огласените официални данни за жертвите от пожара - цифрата \"64\" будела \"ярост в тълпата\", която \"никога нямало да я приеме\". Според слухове сред местните жители в пламъците са загинали стотици. Но \"защо от гледище на здравия разум да се укрива мащабът на трагедията? Той бездруго е ужасяващ\", пита се изданието.\r\n                    \r\n                    \r\n\"Трябва да съберем свой народен съд\", който да прецени как работи по случая федералното следствие, предложил на митинга жител на Кемерово, цитиран от \"Лента\".\n\r\nСпоред \"Комсомолская правда\" неназован служител от кметството на Кемерово нарекъл митинга \"пълен цирк\" и го сравнил с украинския Майдан, след който преди 4 години бе свален президентът Виктор Янукович.\n\r\nКемерово не вярва никому. Хората търсят не последния по веригата, който да опере пешкира, а истината, обобщава в репортаж от митинга \"Новая газета\".\n\r\nНа среща с местните власти президентът Путин говореше, както никога дотогава - с \"глас уморен, дори сякаш безволен, този човек бе схванал, че вече нищо не може да се направи\" за децата, които \"се задушили и изгорели живи в този град\", отбелязва \"Комерсант\".\n\r\n\"Трябва точно да се определи кой за какво е виновен. И щом го направим, а ще го направим със сигурност, ще се вземат съответните решения\", уверил пред обществениците руският лидер.\n\r\n\"Московский комсомолец\" цитира \"главния свидетел\" по делото за пожара - фотограф-аниматор от мола, който твърди, че е видял и \"спасил\" подпалвача, към 12-годишно момче, опитвало се и по-рано през деня да подпали съоръженията в детския кът.\n\r\nСпоред директорката на търговския център Надежда Суддьонок, говорила в съда, пожарът е дело на тинейджъри джебчии, добавя \"Московский комсомолец\".\n\r\nСрещу петимата задържани досега по делото за пожара вече са повдигнати обвинения и следствието продължава.\n\r\n(БТА)", "date": "2018.03.28", "title": "Кемерово не вярва никому! Каква е истината за пожара?"}
{"url": "https://www.dnes.bg/tenis/2018/03/28/cveti-pironkova-stana-maika-rodi-momchence.372028", "text": "Бившата първа тенис ракета на България Цветана Пиронкова стана майка снощи, съобщава в. \"Марица\". \r\nТя зарадва с наследник своя съпруг Михаил Мирчев дни преди имения си ден - Цветница.\r\nЦвети обяви бременността си в края на миналата година. През лятото пък отмени участието си в международни турнири, което предизвика слуховете, че очаква първата си рожба.\r\nЗасега няма подробности за малкия юнак, нито какво име е избрало семейството да носи.", "date": "2018.03.28", "title": "Цвети Пиронкова стана майка, роди момченце"}
{"url": "https://www.dnes.bg/akoshtete-vqrvaite/2018/03/28/kafe-na-gladno-polzi-i-vredi-syvetite.372023", "text": "Имате ли навика да пиете кафе сутрин? Нуждаете се от нещо ободряващо, което да ви събуди, а толкова рано още не сте гладни? И в крайна сметка сте изпили едно кафе, а понякога и две преди да сте хапнали дори нещо малко.\r\n\r\n \r\nПроучванията показват, че пиенето на кафе има много полезни свойства, като облекчаване на мускулни болки, подобряване на паметта, поддържане на имунитета, предпазва от паркинсонова болест и диабет.\r\n \r\nНо ако приемате кафе на гладно, давате възможност на любимата напитка да покаже и своето лошо влияние върху организма.\r\n \r\n\r\n \r\nКафето, дори и безкофеиновото, увеличава производството на стомашна киселина. В завишено количество тя е опасна и уврежда лигавицата на стомаха, което води до лошо храносмилане, киселини и симптоми на синдрома на раздразнените черва.\r\n \r\nДруга причина да не пием кафе на гладно е, че когато го правим това влияе на освобождаването на хормона кортизол, който се отделя под стрес, но също така влияе на енергийните нива.\r\n \r\nНивата на кортизол в тялото са между 8 и 9 сутринта, което помага на тялото да се събуди естествено, но учените откриха, че кофеинът на гладно намалява тези нива значително!\r\n \r\nТова означава, че ще трябва да пиете все повече кафе, за да почувствате енергия сутрин. За да не попречите на този жизненоважен хормон, е най-добре да пиете кафе между 10 и 12 преди обед и след храна.\r\n \r\n", "date": "2018.03.28", "title": "Кафе на гладно? Ползи и вреди... съветите"}
{"url": "https://www.dnes.bg/politika/2018/03/28/v-evksinograd-kakvo-si-kazaha-kakvo-skriha.372027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРезиденцията в Евксиноград за една вечер събра лидерите на Европейския съюз, заедно с българския министър-председател Бойко Борисов и турския президент Реджеп Ердоган.\n\n\n\r\nРепортерът Гергана Венкова и фоторепортерът Олег Попов бяха свидетели на най-важната среща от началото на българското председателство на ЕС и разказаха повече за скритите знаци и посланията, случили се във Варна.\n\r\n\"Определено имаше напрежение. Такова се забеляза и в самия Бойко Борисов. Толкова напрегнат не го бях виждала досега\", каза Венкова в студиото на \"България сутрин\".\r\n                    \r\n                    \r\nСпоред Олег Попов тази среща е успешна.Попов бе поканен като втори официален фотограф на срещата и снимките на фоторепортера на минаваха през пресцентъра на Министерския съвет, а след това подавани и към световните медии.\n\r\n\"Когато лидерите тръгнаха да излизат пред трибуните, цялата турска делегация стана. Те не очакваха, че всички ще си хванат ръцете. Репортерите започнахме да им казваме: \"Сядайте долу\", защото делегацията стоеше точно пред нас\", разказа Попов.\r\nЗа разлика от Истанбул, когато Борисов бе на посещение по повод откриването на Желязната църква, контролът на срещата във Варна бе в нормални условия за снимане и фоторепортерът е успял спокойно да заснеме турския президент.\r\n ", "date": "2018.03.28", "title": "В Евксиноград: Какво си казаха, какво скриха..."}
{"url": "https://www.dnes.bg/usa/2018/03/28/prozorecyt-za-dialog-moskva-nato-ostava-otvoren.372024", "text": "Прозорецът за диалог между Москва и НАТО остава отворен, убеден е според \"РБК\" генералният секретар на пакта Йенс Столтенберг, след като съобщи вчера, че съкращава руската мисия в алианса с 10 души - от 30 на 20 служители. Експерти на вестника очакват твърд отговор от Москва.\n\r\nНАТО реши да изгони седем руски дипломати, акредитирани към алианса, а още трима, очаквали одобрение, няма да получат акредитации. Тези мерки на алианса са част от световната реакция, след като бившият руски шпионин Сергей Скрипал бе отровен с боен газ на британска територия и Лондон обвини Москва.\n\n\n\r\nСтолтенберг подчерта, че ръководството на пакта подкрепя позицията на Лондон, според която инцидентът е дело на Русия, посочва \"РБК\".\r\n                    \r\n                    \r\nРешението на НАТО е символично, защото иначе руската мисия щеше да бъде направо закрита, убеден е политологът Андрей Сушенцов. \n\r\nЗа неговата символичност говори и \"дългият списък от западни страни, които смятат да експулсират по един-двама\" руски дипломати, добавя той.\n\r\nСпоред Сушенцов въпросът в случая \"не опира до реалните стъпки, а до информационната шумотевица около тях\" и досегашната реакция на Москва е \"добре дошла за противниците й\", защото \"ограничава полето за маневри\" на Русия.\n\r\nПо думите му обаче никой от международните играчи не желае пълно скъсване на връзките с Русия и \"фронтално противопоставяне\" с Москва.\n\r\n(БТА)\r\n ", "date": "2018.03.28", "title": "Прозорецът за диалог Москва – НАТО остава отворен!"}
{"url": "https://www.dnes.bg/kino/2018/03/28/lara-kroft-prodyljava-da-privlicha-zritelite.372031", "text": "Екшънът \"Tomb Raider: Първа мисия\" продължава да е най-гледаният у нас, сочат обобщените данни от киносалоните. След втория уикенд от премиерата му филмът за младите години на популярната Лара Крофт, създаден по едноименната видеоигра, излязла преди пет години, е гледан от вече 46 143 зрители и има 507 899 лева приходи.\r\nВторо място сред най-гледаните филми е за премиерата от миналия петък, която най-много се хареса в САЩ - \"Огненият пръстен: Революция\". Продължението на екшън-фантастиката отпреди пет години, в която Земята беше нападната от гигантските Кайджу, е събрало от билетите на 10 788 зрители 124 009 лева за първите му три дни у нас.\r\nТрето място е за българския \"Привличане\". Историята с участието на Яна Маринова, Башар Рахал, Луиза Григорова-Макариев, Койна Русева, Александър Сано, Радина Боршош, Живко Симеонов, Владимир Пенев, Клои Рахал, Николета Лозанова е от пет седмици на екраните у нас и за това време е гледана от 92 440 зрители и има 774 080 лева приходи.\r\r\n                    \r\n                    На четвърто място е анимацията \"Гномчета вкъщи\". Канадският филм за обединението на хората и гномчетата срещу троксите, които искат да завладеят Земята е гледан от 41 179 зрители и събира 391 747 лева за месец и половина на екраните у нас, пише БТА.\r\nПето място е за екшън-трилъра \"Червената лястовица\" по романа на Джейсън Матюс. Филмът с Дженифър Лорънс и Джоуел Еджъртън в главните роли, в който руска агентка се влюбва в служител на ЦРУ, е вече месец на екраните и за това време са го гледали 41 499 зрители и има 399 756 лева приходи.\r\nНа шеста позиция в топ 10 е втората премиера от миналия уикенд - \"Непознатите 2: Жестоки игри\". Хорърът, в който семейство, избрало да пренощува на паркинг за каравани, се натъква на трима психопати, които имат желание да проверят инстинкта им за оцеляване, е гледан от 2 669 души и има 22 025 лева приходи.\r\nСедма позиция е за екшъна \"Лично правосъдие\" с Брус Уилис. Историята за лекар, който след убийството на жена му, решава да \"раздава\" правосъдие на улицата, е гледана от 14 914 зрители и има 137 096 лева приходи за трите седмици на екраните у нас.\r\nНа осмо място е екшънът по комикси на \"Marvel Comics\" от 1966 година - \"Черната пантера\". Филмът за първия тъмнокож супергерой Т`Чала е гледан от 89 764 зрители и има 991 217 лева приходи за месец и половина на екраните у нас.\r\nКомедията \"Гринго\" е на девето място сред най-гледаните филми у нас. Историята за фармацевтична компания, нелегално произвеждаща канабисови хапчета в Мексико, които стават причина за поредица от събития, между които убийства, отвличане и хепи-енд, е гледана от 6 085 зрители и има 55 251 лева от билетите им за десетте дни на екраните у нас.\r\nДесето място е за анимацията \"Бикът Фердинанд\". Рисуваната история, основана на детска книжка от 30-те години на миналия век, е вече три месеца и половина на екраните у нас и за това време са я гледали 106 606 зрители и е събрала 950 687 лева от билетите им.", "date": "2018.03.28", "title": "Лара Крофт продължава да привлича зрителите"}
{"url": "https://www.dnes.bg/stranata/2018/03/28/proletnite-dyjdove-ne-sekvat-a-svlachishtata.372025", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПролетните дъждове продължават да създават неприятности в цялата страна. Водата, която се изля през последните дни, активизира нови свлачища и срутища. Земни маси се свлякоха на пътя между Родозем и Смолян, а паднали скали между Смолян и село Вехтино още повече затрудниха движението в Родопите.\n\n\r\nКартината е сходна и в Странджа. Паднали скали наложиха ограничение на пътя между Малко Търново и Граматиково. Защо зачестяват свличанията на скална маса и как могат да бъдат предотвратени такива инциденти?\n\r\nСпоред президента на Българска национална група по инженерна геология доц. д-р Кирил Ангелов основните причини за образуването на свлачища са две - наличието на глини в почвата и обилните валежи.\r\n                    \r\n                    \r\n\"Когато глината се напой, тя преминава в пластично състояние. Това става при обилни валежи, а от тях не можем да се отървем. Все пак дъждовете са сравнително малко - на фона на други страни в Югоизточна Азия например\", уточни още доцентът в \"България сутрин\".\n\r\nПо думите му трябва да бъдат проектирани укрепителни съоръжения още преди свлачището да се активизира, но затова трябват пари.\n\r\n\"По-евтино е свлачищата да се наблюдават и укрепят, отколкото да се оправят, след като земната маса е рухнала. Няма свлачище, което не може да бъде овладяно. За съжаление обаче има укрепителни проекти, които не се изпълняват на време или се правят некачествено. Освен това парите са доста малко\", допълни президентът на Българска национална група по инженерна геология пред.\n\r\nД-р Ангелов е категоричен, че в момента трябва да бъдат укрепени свлачището на изхода на Смолян за Мадан и не трябва да бъдат правени компромиси.", "date": "2018.03.28", "title": "Пролетните дъждове не секват. А свлачищата?"}
{"url": "https://www.dnes.bg/balkani/2018/03/28/gyrcite-zapochnaha-pak-da-nalivat-pari-v-bankite.372036", "text": "\"От източване на влогове гърците са преминали към наливане на пари в тях...\", констатацията е на източници от централната банка, цитирани от сайта Нюз.ин.\n\r\nИзнесените от нея данни свидетелстват за подобряване на доверието на вложителите към банките и особено на частните вложители, които от юни 2015 г., когато бяха наложени капиталовите ограничения в Гърция, са увеличили своите влогове.\n\r\nЗа разлика от началото на 2017 г., когато в Гърция цареше несигурност около финализиране на втория преглед на програмата за външно финансиране от страна на кредиторите, централната банка е стигнала до извода, че тази година е стартирала окуражително, като очакванията са на годишна база влоговете да нараснат с пет милиарда евро.\r\n                    \r\n                    \r\nСпоред банков представител през февруари постъпленията са се увеличили след споразумението, постигнато от правителството с кредиторите на страната.\r\nПо думите му в рамките на същия месец е било установено спиране на изтичане на средства от банките извън страната и ръст на влоговете от 584 млн. евро, докато за същия месец на миналата година те са спаднали с 568 млн. евро.\n\r\nСмята се, че от април миналата година досега свежите пари в банките са се увеличили с 10 млрд. евро.\n\r\nПрез февруари гръцкото правителство облекчи капиталовия контрол, наложен през лятото на 2015 г., когато бъдещето на страната в еврозоната беше поставено под въпрос.\n\r\nФинансовото министерство повиши тавана за теглене на пари от 1800 евро на 2300 евро на месец. Ведомството също позволи на гърците да откриват нови банкови сметки без ограничения за първи път от лятото на 2015 г. \r\n \r\n/БТА/", "date": "2018.03.28", "title": "Гърците започнаха пак да наливат пари в банките"}
{"url": "https://www.dnes.bg/notifikacii/2018/03/28/djigiti-trypnete-kat-kupuva-54-kameri-na-trinogi.372029", "text": "КАТ ще обяви обществена поръчка за 54 лазерни камери на тринога, с които да засичат за превишена скорост, съобщи шефът на \"Пътна полиция\" старши комисар Бойко Рановски, цитиран от \"Труд\".\n\n\r\nОт 12 март катаджиите в страната вече има 28 такива камери на въоръжение.\r\nПлановете за 2018 г. бяха да се купят още 28 на триноги и 20 стационарни за общо 4,2 млн. лева. \r\nТъй като цената на стационарните камери е много по-висока, експерти са решили от стационарните да се вземат само 14, а за същите пари на търга да се поръчат още 26 на триноги.\r\nНовите камери не се ловят от обикновените антирадари, които улавят радиовълните. \r\nЗа да разбере шофьорът, че го снимат трябва да си монтира радардетектор, който засича лазерните лъчи.", "date": "2018.03.28", "title": "Джигити, тръпнете!  КАТ купува 54 камери на триноги"}
{"url": "https://www.dnes.bg/politika/2018/03/28/bonus-velikden-40-leva-za-1-227-000-pensioneri.372038", "text": "По 40 лв. \"великденски бонус“ ще получат пенсионерите с най-ниски пенсии, реши правителството. От еднократното допълнително плащане през април ще се възползват тези възрастни хора, които вземат пенсии до 321 лв., колкото е \"линията на бедност“ за тази година.\n\r\n\"Беше инцидентно преди няколко години, но така стана, че като дойде Коледа или Великден над 1 млн. пенсионери очакват допълнителни \"бонуси\" към пенсиите. Но Коледа и Великден са в рамките на няколко месеца, на практика са около 100 млн.\", изчисли премиерът Бойко Борисов в началото на днешното заседание на МС.\n\r\nПо думите му това са над 1 227 000 възрастни хора, които ще получат еднократно по 40 лв. за Великден. За това плащане ще бъдат отделени около 50 млн. лв. от бюджета. Борисов заръча парите да не се бавят и да се изплатят за празника.\r\n                    \r\n                    \r\nСоциалният министър Бисер Петков уточни, че става дума за 56.5% от пенсионерите в България. Петков увери, че НОИ има готовност своевременно да изпълни решението на Министерския съвет. \"Бонусът\" ще се получава с пенсиите за април, изплащането на които ще започне от 4-ти април.\r\nПо повод готвените протести от хората с увреждания през април срещу предложението за въвеждане на експертиза на работоспособността, Петков каза пред журналисти, че никой няма намерение да отнема придобити права.\r\n\"Не е имало разговори и стъпки да се преразглеждат вече отпуснати инвалидни пенсии“, увери социалният министър.", "date": "2018.03.28", "title": "Бонус \"Великден\": 40 лева за 1 227 000 пенсионери"}
{"url": "https://www.dnes.bg/obshtestvo/2018/03/28/post-vyv-facebook-sreshtu-kiril-operativno-interesen-za-mvr-to-ni.372020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед коментар в социалните мрежи, свързан с руския патриарх Кирил, председателят на Сдружението на украинските организации у нас Олена Коцева е привикана на разпит в полицията.\r\n\"Това се случи преди 1 ден. Получих телефонно обаждане с покана да дам обяснение. На въпроса ми: \"По какъв повод?\", отговорът беше: \"За вашето поведение\", разказа тя пред .\r\nТя подробно описа сблъсъка й с органите на реда, които й представили писмо от ГДБОП, в което се описва причината за разпита.\r\n\"На 2 март написах коментар във Facebook по повод новината \"Посолството на Украйна избухна срещу изказване на руския патриарх Кирил\". Под публикацията аз написах: Като български гражданин и като украинка, съм възмутена до дъното на душата си от руската пропаганда, която се лееше вчера в ефира на БНТ. Интервюто с патриарх Кирил е 100% провокация срещу Украйна, тя е и срещу България...\", цитира тя.\r\r\n                    \r\n                    Зарада тези й думи ГДБОП пише в писмото, с което е привикана Коцева, че тя е лице, което застрашава сигурността на страната.\r\n\"Проблемът е, че не бях разпитвана само аз. Преди посещението на патриарх Кирил в България, повече от 25 души бяха привикани, на 2 март домовете им бяха обиколени - има клипове във Facebook след това. Всички те подписаха протоколи, с които бяха задължени да не застрашават сигурността на страната\", подчерта председателят.\r\nКоцева не е видяла законово основание да продължава разговора с полицията и е заявила, че ще си тръгне. Но в момента, в който става, \"полицаят скача от своето място и я сграбчва за ръката, като започва да я дърпа\".\r\n\"На висок тон ми каза: \"Вие никъде няма да ходите, ще ви задържа за 24 часа\", обясни още тя за премеждията си.", "date": "2018.03.28", "title": "Пост във Facebook срещу †Кирил – оперативно интересен за МВР-то ни"}
{"url": "https://www.dnes.bg/sofia/2018/03/28/koi-stolichni-kvartali-ostavat-bez-voda-utre.372044", "text": "\"Софийска вода\" временно ще прекъсне водоснабдяването в някои части на столицата утре, 29 март, съобщиха от дружеството.\r\nВъв връзка с изключване на уличен водопровод на бул. \"Президент Линкълн“, жк. „Овча купел“ 2, се налага спиране на водоподаването от 09:00 до 19:30 часа на клиентите на „Софийска вода”, живеещи в района на:\r\nниска и висока зона на  бл. 41 А, ниска и висока зона на  бл. 41 Б, висока зона на  бл. 40,  висока зона на бл. 42, бл. 13,  вх А , вх. Б,  вх. В, вх. Г, вх. Д и  вх. Е. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 41.\r\r\n                    \r\n                    Във връзка с монтаж на спирателен кран на бул. „Сливница“ жк. \"Света троица“, се налага спиране на водоподаването от 09:00 до 21:00 часа на клиентите на „Софийска вода”, живеещи на бул. „Сливница“, ул. „Петрич“, ул. „Варна“, ул. \"Габрово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пловдив“ ъгъла с ул. „Петрич“.\r\nВъв връзка с подмяна на сградно водопроводно отклонение на ул. „Българска морава“, жк. „Зона Б-5“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Българска морава“ - от бул. \"Тодор Александров\" до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Българска морава“ ъгъла с бул. „Александър Стамболийски“.\r\nВъв връзка с подмяна на сградно водопроводно отклонение на ул. „Екзарх Йосиф“, Център, се налага спиране на водоподаването от 10:00 до 17:00 часа на клиентите на „Софийска вода”, живеещи на ул. „Екзарх Йосиф“ - от ул. „Георги Сава Раковски“ до ул. „Будапеща“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Екзарх Йосиф\" №57.\r\nВъв връзка с монтаж на спирателен кран на ул. \"Св. Георги Софийски\", кв. „Крива река“, се налага спиране на водоподаването от 10:00 до 19:00 часа на клиентите на „Софийска вода”, живеещи на ул. „Св.Георги Софийски“ - от ул. „Яков Крайков“ до ул. “Райко Жинзифов“, ул. „Добрила\",  ул. „Захари Круша“ - от ул. „Добрила“ до ул.“Яков Крайков\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Добрила“№12.\r\nВъв връзка с подмяна на сградно водопроводно отклонение на ул. „Уста Генчо“, жк. „Красна поляна\" 3 -та част, се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nпо ул. „Уста Генчо“ - от ул. „Добротич“ до депо „Красна поляна“ и депо „Красна поляна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уста Генчо“ №48.\r\nВъв връзка с подмяна на водовземна скоба до бл. 100, жк. \"Младост“ 1, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: бл. 100, трафопост до бл. 100. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 100.\r\nЗаради подмяна на сградно водопроводно отклонение на ул. 729, кв. „Република“, се налага спиране на водоподаването от 9:30 до 13:30 часа на клиентите на „Софийска вода”, живеещи на ул. 730. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 729 ъгъла с ул. 730.", "date": "2018.03.28", "title": "Кои столични квартали остават без вода утре"}
{"url": "https://www.dnes.bg/obshtestvo/2018/03/28/neredovni-kantari-vseki-sedmi-tyrgovec-ni-udria-v-gramaja.372008", "text": "Всеки седми търговец ни удря в кантара и ни продава по-малко количество стока, отколкото изписаното на везната. Това показват данни на Държавна агенция за метрологичен и технически надзор (ДАМТН), цитирани от „Монитор“.\n\r\nОказва се, че от инспектираните през 2017 г. общо 5597 везни за 817 или 14,6% е установено, че не отговарят на законовите изисквания. \n\r\n261 измервателни уреда пък не са разрешени за използване за търговски плащания.\n\r\n545 (близо 10%) теглилки са били без знаци, удостоверяващи резултати от извършена проверка, а за 11 броя са открити други несъответствия с изискванията на Закона за измерванията и приложимите наредби като техническа неизправност и неправилна употреба.\r\n                    \r\n                    \r\nС всяка изминала година обаче нарушителите се увеличават.\n\r\nПрез 2015 г. фалшивите кантари са били 12,2%, през 2016 г. – 14,2%, а миналата – 14,6%. От държавната агенция обясняват, че този ръст се дължи и на факта, че инспектираните везни са с 1530 повече спрямо тези през 2016 г., както и на засилените масови проверки на пазари и стокови тържища и на проверките във временни пунктове за продажба на сезонни плодове и зеленчуци през летните месеци и есента.\n\r\n„Нарушенията се дължат предимно на липса на валиден знак от последваща периодична проверка. Везните се проверяват всяка година. Повечето нарушения, които откриваме, са за везни с изтекъл срок на валидност. Второто по големина нарушение е ползването на кантари, които не са от одобрен тип по Закона за измерванията“, коментира Павлина Данаилова, директор Дирекция „Метрологичен надзор“ в ДАМТН.\n\r\nСпоред държавната агенция с неизправни кантари най-често ни цакат по пазарите и тържищата, където близо 34 на сто от проверените устройства са били нередовни. 31,5% пък са хванатите кантари в обектите за измерване на големи товари. \n\r\nОсвен това обаче се оказва, че масово ни мамят и в малките магазинчета, главно в провинцията. На кантарите на тези търговци не им били направени нужните проверки, които да доказват, че всичко им е наред.\n\r\nЗа да припечелят някой лев отгоре, бабите и дядовците, които продават по улицата плодове и зеленчуци, произведени в двора, също си спестяват по килце. В повечето пъти обаче те не го правят нарочно, а просто използват кантарите, които имат подръка. „Там се използват най вече везни, които не отговарят на законовите изисквания, т.нар. черни везни. Не се знае как точно измерват и каква е тяхната стабилност. Това са теглилки, които не са разрешени за използване с цел измерване за търговски плащания“, разясни Данаилова. Много често подобни нарушения се срещали и по временните тържища за продажба на грозде, където хората се отбиват, за да си купят материал за вино и ракия.\n\r\nТрудно е обаче ние като потребители да разберем дали мерилото е разрешено за търговска употреба и дали е преминало изискуемата проверка. Ако има такава, то на уреда трябва да има поставен знак. \n\r\n„За потребителя е важно да се убеди, че преди да му бъде измерена покупката, везната показва 0. При ценоизчисляващите везни да се убеди, че правилно му е въведена цената за 1 кг от продукта. При съмнения за невярно измерване потребителят следва да поиска повторно измерване на продукта, а също и да измери покупката си на контролните везни, каквито има монтирани на пазарите и в големите търговски обекти и да информира управата на пазара за това или да подаде сигнал в ДАМТН“, категорични са от контролния орган.\n\r\nСигнал за това, че можем да бъдем излъгани в грамажа на покупката, може да бъде много ниската обявена цена за 1 кг продукт спрямо обявените от другите търговци цени за същия продукт.\n\r\nОт 200 до 500 лева пък ще трябва да платят юридическите лица, в това число и едноличните търговци, ако бъдат хванати, че правят далавери и цакат клиентите си в грамажа.\n\r\nПрез миналата година инспекторите на ДАМТН са съставили 688 акта на лицата, които нарушават закона. Санкции са наложени и на двама майстори, които ремонтирали устройства за измерване.\r\n ", "date": "2018.03.28", "title": "Нередовни кантари! Всеки седми търговец ни удря в грамажа"}
{"url": "https://www.dnes.bg/zvezdi/2018/03/28/leidi-gaga-na-32-ekstravagantnata-zvezda-na-muzikata.371932", "text": "\n\r\nНа 28 март рожден ден празнува едно от най-популярните лица на съвременната поп музика – Лейди Гага. Родена през 1986 година в Ню Йорк, САЩ, пълното име на певицата е Стефани Джоан Анджелина Джерманота.\n\r\nТя прави своя дебют на музикалната сцена през 2005 година, като освен певица, тя е още автор на песни, актриса, дизайнер, продуцент, филантроп и бизнесдама.\n\r\n\n\r\nИзраства в силно религиозно католическо семейство. Това не е случайно, тъй като всъщност певицата има италиански корени.\n\r\nМалката Стефани започва да свири на пиано още на 4 годишна възраст.\n\r\nЗавършила е частното девическо католическо училище в Ню Йорк.\r\n                    \r\n                    \r\nЗапочва своята музикална кариера на 19 години в различни барове. Явява се на прослушване и в различни компании, но повечето са категорични – Стефани има глас, но няма никаква визия и няма как да стане голяма звезда.\n\r\nКато текстописец е писала текстове за песни за Фърги, Бритни Спиърс, New Kids on the Block, Pussycat Dolls и други.\n\r\nСъстоянието й се оценява на около 275 милиона долара.\n\r\nЛюбопитно е, че Лейди Гага е известната личност с най-много восъчни фигури из целия свят.\n\r\nЛейди Гага е третият най-награждаван музикален изпълнител в историята. Преди нея се нареждат само Майкъл Джексън и Уитни Хюстън.\n\r\nЛейди Гага има около 200 награди, между които 6 награди Грами, 13 видео музикални награди и други.\n\r\nЗащитничка е на браковете между хомосексуалисти.\n\r\nИмаше връзка с актьора Тейлър Кини, известен с главната си роля в сериала „Пожарникарите от Чикаго“. Всъщност, любовта между двамата пламва по време на заснемането на клип на Лейди Гага, в който Кини участва.\n\r\nПривърженик е на Демократическата партия и подкрепи кампанията на Хилари Клинтън за президент.\r\n", "date": "2018.03.28", "title": "Лейди Гага на 32: Екстравагантната звезда на музиката"}
{"url": "https://www.dnes.bg/notifikacii/2018/03/28/za-pyrvi-pyt-kim-chen-un-na-poseshtenie-v-chujbina.372009", "text": "Севернокорейският лидер Ким Чен Ун се е срещнал с китайския президент Си Цзинпин в Пекин на неофициално посещение, продължило от 25 до 28 март, съобщи днес китайската държавна агенция Синхуа, цитирана от ДПА и Франс прес.\n\r\nПосещението на Ким Чен Ун е станало по молба на Си Цзинпин, уточни Синхуа, цитирана от Асошиейтед прес.\n\r\nКим е потвърдил, че е готов да се срещне с президента на САЩ Доналд Тръмп след месеци на разменени заплахи между Пхенян и Вашингтон заради ядрената програма на КНДР.\n\r\n\"Нашата постоянна позиция е да сме ангажирани с постигането на безядрен Корейски полуостров съобразно с волята на покойния президент Ким Ир Сен и покойния генерален секретар Ким Чен Ир\", двамата предшественици на Ким Чен Ун, съответно негови дядо и баща. Китайската държавна телевизия излъчи кадри от Ким и Си, които си стискат ръцете пред знамената на двете страни.\r\nВизитата на Ким бе разкрита още в понеделник от японски медии, които съобщиха, че високопоставен севернокорейски представител е пристигнал с влак в Пекин, но без да заявят със сигурност, че става дума за Ким Чен Ун.\n\r\nКитайските медии досега не потвърждаваха визитата, очевидно изчаквайки Ким да се върне в страната си, отбелязва АФП.\n\r\n\"Нямаше никакво съмнение, че първата ми визита в чужбина трябваше да е в китайската столица. Това е мой тържествен дълг. Водих плодотворни разговори с президента Си Цзинпин за развитието на отношенията между двете ни партии и двете ни страни, вътрешното положение в двете ни страни, поддържането на мира и стабилността на Корейския полуостров и други въпроси\", заяви Ким на банкет в негова чест в Дома на народите в Пекин, на който присъстваха и съпругите на лидера на КНДР И Сол Джу и на китайския президент Пън Лиюан.\n\r\nТова бе първото известно посещение в чужбина на Ким Чен Ун, откакто той стана лидер на КНДР през 2011 г. и първата му среща със Си Цзинпин. \n\r\nСпоред анализатори посещението му е било подготовка за планираните срещи на върха с Южна Корея през април и със САЩ през май, отбелязва ДПА.\n\r\nСеверна Корея има готовност за диалог със САЩ и да участва в среща на върха на двете страни, заяви Ким.\n\r\nПремахването на ядрените оръжия от Корейския полуостров може да се постигне, \"ако Южна Корея и САЩ отговорят на нашите усилия с добра воля и създадат атмосфера на мир и стабилност, като същевременно предприемат мерки за постигането на мир\", каза лидерът на КНДР.\n\r\nКитай оценява \"значителните усилия\", които прави Северна Корея, заяви Си Цзинпин.\n\r\nНапрежението на Корейския полуостров \"бързо се изостря\", каза Ким, който е преценил, че \"трябва да информира лично Си за ситуацията в дух на другарство и морална отговорност\".\n\r\nПо време на визитата си Ким Чен Ун е поканил Си Цзинпин да посети Северна Корея, а китайският президент е приел поканата, съобщи агенция Йонхап, цитирана от Ройтерс.\r\n \r\n/БТА/\r\n ", "date": "2018.03.28", "title": " За първи път! Ким Чен Ун на посещение в чужбина"}
{"url": "https://www.dnes.bg/snimka-na-denia/2018/03/28/zatoplia-se-postepenno-gradusite-stigat-do-15.372010", "text": "От северозапад облачността ще продължи постепенно да се разкъсва и намалява и над северозападната половина от страната ще преобладава слънчево време, докато над югоизточната половина, през по-голямата част от деня все още ще бъде предимно облачно със слаби валежи. Вечерта и там облачността ще се разкъса и намалее. \n\r\nЩе духа слаб, в Северна България до умерен северозападен вятър. Максималните температури ще бъдат между 10° и 15°, в София – около 12°. Това гласи прогнозата за времето на НИМХ при БАН.\n\r\nНад Черноморието ще е предимно облачно, с по-съществени разкъсвания на облачността в северните райони. Там вятърът ще е от запад-северозапад, докато в южните все още ще е от североизток. По южното крайбрежие ще има и слаби валежи от дъжд. Максималните температури ще са между 7° и 10°. Температурата на морската вода е 6-7°. Вълнението на морето е 2 бала.\r\nНад Западна Стара планина ще е предимно слънчево, а до края на деня и над останалите планински масиви облачността ще се разкъса и намалее. \n\r\nПреди обяд на места в Рило-Родопската област ще има превалявания от сняг, под 1200 метра – от дъжд. Ще духа умерен запад-северозападен вятър, който вечерта ще се ориентира от север. Максималната температура на височина 1200 метра ще е около 5°, на 2000 метра – около минус 1°.\r\nАтмосферното налягане е по-ниско от средното за март и през деня ще се задържи почти без промяна.\n\r\n ", "date": "2018.03.28", "title": "Затопля се постепенно, градусите стигат до 15"}
{"url": "https://www.dnes.bg/eu/2018/03/28/es-se-gotvi-da-syzdade-voenen-shengen.372011", "text": "Европейската комисия ще представи днес план за действия за създаване на \"военен Шенген\", за да улесни транспорта на войски и техника в Европейския съюз, за който сега има редица административни формалности и липса на инфраструктура, предаде Франс прес.\n\r\nПланът за действия предвижда да се определят нуждите на военния транспорт и да се проверят използваемите инфраструктури.\n\r\n\"Тези предложения имат практическо измерение, но необходимостта от тях е ясна при засилването на напреженията с Русия\", обясни европейски дипломат. \"Вече не може да се каже, че конфликт в Европа е невъзможен\", добави той.\n\r\n\"Имаме нужда от военно шенгенско пространство. Руснаците имат пълна свобода на движение в тяхната територия. Ние трябва да можем да се придвижваме също толкова бързо, ако не и по-бързо, за да струпваме войски срещу потенциален неприятел, за да сме способни на възпиране\", каза неотдавна американският генерал Бен Ходжис, бивш командващ на американските войски в Европа. \r\n                    \r\n                    \r\nТъй като 26-те страни в Шенгенската зона премахнаха контрола по вътрешните граници, \"ние имаме нужда от същата свобода на движение в ЕС като шофьора на тир, който превозва ябълки от Полша във Франция\", добави той.\n\r\n\"Трябва да сме сигурни, че необходимите инфраструктури са налице, че тунелите са използваеми, че пътищата са достатъчно широки, че мостовете могат да издържат на теглото на транспортираната техника\", каза дипломатически източник.\n\r\nЕвропейският съюз предвижда кофинансиране на десетина транснационални коридора, но решението да бъдат прокарани, както и използването им за военни цели, са въпрос, който зависи от страните членки, отбелязва АФП.\r\n \r\n/БТА/\r\n ", "date": "2018.03.28", "title": "ЕС се готви да създаде \"военен Шенген\""}
{"url": "https://www.dnes.bg/rusia/2018/03/28/12-godishen-narochno-predizvikal-pojara-v-kemerovo.372012", "text": "Главният свидетел в разследването на пожара в търговския център в Кемерово назовава подпалвача в интервю за вестник \"Московский комсомолец\".\n\r\nВестникът разговаря с работещия в детския център като фотограф-аниматор Евгений. Той е главен свидетел в разследването, тъй като е видял кой е извършил подпалването.\n\n\n\n\r\nЕвгений казва, че подпалвачът е 12-годишно момче, което е предизвикало нарочно пожара, като и по-рано през деня то се е опитало да запали атракциона.\r\n\"В този ден той се опита да подпали атракциона, но не успя да завърши започнатото, спряха го. А малко по-късно той все пак доведе намисленото от него до край. При това сам едва не се задуши в дима. Аз веднага го забелязах, спасих го. А след това разказах всичко на следователите\", обяснява Евгений.\r\n                    \r\n                    \r\nСпоред директора на търговския център Надежда Судденок пожарът е причинен от \"група\" деца, които са обирали посетителите и са целели паника.\n\r\nПо стечение на обстоятелствата в момента на пожара Евгений и децата са играели игра, в която са се използвали противогази.\r\n\"Когато започна пожарът, аз си сложих противогаз и започнах да изнасям децата от горящото помещение. Някои от децата също си слагаха противогази. В крайна сметка помогнах на 20 деца да излязат\", разказва мъжът.\r\n ", "date": "2018.03.28", "title": " 12-годишен нарочно предизвикал пожара в Кемерово?"}
{"url": "https://www.dnes.bg/index/2018/03/28/receptata-dnes-kozunak-sys-stafidi-za-velikden.371924", "text": ":\r\n1 кг брашно\r\n6 яйца\r\n300 гр захар\r\n250 гр прясно мляко\r\n200 гр масло\r\nкора и сок от 1/2 лимон\r\n20 гр мая\r\nщипка сол\r\nстафиди и бадеми пожелание\r\n \r\n:\r\n \r\nМаята се разкисва в малко прясно мляко с щипка сол и захар, разбърква се с малко брашно и се оставя на топло да втаса. Брашното се пресява и се прави на венец . Яйцата се разбиват и се прибавят към брашното. Прибавя се и половината от разтопеното масло. Постепенно се прибавят млякото със захарта, втасалата мая, малко сол, кората и сока от лимона.\r\n \r\nТестото се замесва, докато поеме всичкото брашно и след това се измесва като се прибавя и останалото масло. Измесването продължава докато тестото стане гладко и започне да пуска мехурчета.\r\n \r\nИзмесеното тесто се завива и се оставя на топло да втаса. Когато се надигне добре, то е готово за поставяне в предварително намазани с масло форми. При поставянето във формата може да се плете на плитка. В него се поставят и стафидите, като се пръскат навсякъде. Оставя се пак да втаса. След като втаса козуначеното тесто се намазва с разбит жълтък и се поръсва с кристална захар, може да се набоде с бадеми по желание. Пече се в умерена фурна до зарозовяване.\r\n \r\n", "date": "2018.03.28", "title": "Рецептата Dnes: Козунак със стафиди за Великден"}
{"url": "https://www.dnes.bg/eu/2018/03/28/britanec-verbuval-deca-za-atentati-v-london.372013", "text": "Британец, който планирал атентати и за тази цел се опитал да вербува десетки деца, които обучавал в джамия след училищните занятия, бе осъден на доживотен затвор, предаде Франс прес.\n\r\n25-годишният Умар Ахмед Хак искал да нападне 30 обекта в Лондон с оръжия и превозни средства. За тази цел той се опитал да радикализира 55 деца на възраст от 11 до 14 години, съобщи Скотланд ярд.\n\r\nНамерението му било да се занимава с децата в джамия в Баркинг, Източен Лондон, в рамките на платена програма за извънкласни занимания. Той ги карал да участват в ролеви игри или да гледат пропагандни материали на групировката \"Ислямска държава\" без знанието на родителите им.\n\r\nСпоред полицията Умар Ахмед Хак е смятал да осъществи плана си след няколко години.\r\n                    \r\n                    \r\nСъучастникът на Хак Абутахер Мамун бе осъден на 13 години затвор за опит да набере финансови средства за проекта. Трети обвиняем, Мухамад Абид, бе осъден на 4 години и 3 месеца затвор, защото бил запознат с намеренията им, но не ги съобщил на властите.\r\n/БТА/\r\n ", "date": "2018.03.28", "title": "Британец вербувал деца за атентати в Лондон"}
{"url": "https://www.dnes.bg/notifikacii/2018/03/28/britanski-ministyr-jalkiiat-chervei-asandj-da-se-predade.372015", "text": "Джулиан Асандж беше наречен \"жалък нищожен червей\" от държавния министър в британското министерство на външните работи Алън Дънкан, според когото основателят на \"Уикилийкс\" трябва да напусне еквадорското посолство в Лондон и да се предаде на британското правосъдие, предаде Ройтерс.\n\r\nОт юни 2012 г. Асандж живее в посолството, след като отиде там, за да избегне екстрадиция в Швеция, където да бъде разпитван заради обвинения в сексуални посегателства, които той отрича.\n\r\nПрез май миналата година шведското разследване беше прекратено, но срещу Асандж, който се намираше под гаранция, когато отиде в посолството, има издадена заповед за арест от британските власти за нарушаване на условията на гаранцията и тя следва да бъде изпълнена, ако той излезе извън пределите на дипломатическата мисия.\r\n\"Голямо съжаление буди фактът, че Джулиан Асандж все още е в еквадорското посолство\", каза Дънкан в отговор на въпрос за Асандж по време на изслушване в комисията по външни работи на Камарата на общините. \"Крайно време е този жалък нищожен червей да излезе от посолството и да се предаде на британското правосъдие.\"\n\r\nЗасега Асандж не е отговорил на запитване за коментар, изпратено му на имейл адрес, който често използва, за да разпространява съобщения до медиите.\n\r\nТой твърди, че обвиненията в сексуални посегателства в Швеция са безпочвени и че истинската причина за проблемите му е фактът, че сайтът \"Уикилийкс\" е публикувал американски дипломатически и военни тайни. Асандж се опасява, че ако се предаде, това ще доведе до екстрадирането му в САЩ.\n\r\nТой гледа на себе си като на жертва на произвол, при който според него на практика е държан под стража в еквадорското посолство - описание на ситуацията, което британските власти отхвърлят, заявявайки, че той доброволно е отишъл там и може да си тръгне, когато поиска, ако е готов да понесе последствията от действията си.\n\r\nМиналия месец британски съд отказа да прекрати делото срещу Асандж за нарушаването на гаранцията и заяви в мотивите си, че той е \"човек, който иска да диктува свои условия на правосъдието\".\n\r\nПрез октомври 2015 г. британската полиция изтегли постоянните си постове пред посолството, но заяви, че ще продължи да действа, за да арестува Асандж, ако той напусне сградата, само че този път \"под прикритие\". Тогава полицията каза, че за охрана около посолството са били похарчени около 12,6 милиона британски лири. \r\n/БТА/ ", "date": "2018.03.28", "title": "Британски министър: Жалкият червей Асандж да се предаде!"}
{"url": "https://www.dnes.bg/notifikacii/2018/03/28/stilian-grozdev-sys-srebro-na-evropeiskoto-po-shtangi.372016", "text": "България спечели втори медал в двубоя и нови 4 отличия в отделните упражнения на продължаващото в Букурещ Европейско първенство по вдигане на тежести за мъже и жени.\n\r\nВ категория 62 кг 18-годишният Стилян Гроздев стигна до среброто със 293 кг в крайното класиране, а Владимир Урумов остана четвърти с 282 кг. \n\r\nОще в изхвърлянето българите спечелиха два медала, като Стилян Гроздев бе безапелационен и грабна златото с три перфектни опита и крайните 135 кг. Владимир Урумов не успя в стартовите 125, но след това премина с успех през 127 и 130 кг, което бе достатъчно за бронз в упражнението. В изтласкването Стилян водеше до последните опити, в които не успя да отговори на силната финална атака на шампиона Шота Мишвелидзе от Грузия, събрал двубой 299 кг. Трети в крайното класиране е румънецът Йонут Илие с един кг повече от Владо Урумов.\r\nСтилян е една от младите надежди на български щанги. Той е само на 18 години, рожба на русенската школа с треньори Радослав и Кристина Атанасови. Гроздев е европейски шампион за юноши от Полша при 17-годишните и златен медалист от Израел при 20-годишните юноши. Миналата година взе бронз в изтласкването от Европейското за мъже в Сплит, а преди три години бе трети при 20-годишните в Клайпеда (Лит).\r\nВладимир Урумов е бронзов медалист в същата категория от Европейското първенство за мъже преди две години във Форде (Норвегия). Той тренира във Варни при Живко Томов.\n\r\nТова е втори медал в двубоите за България на Европейското в Румъния след като вчера Даниела Пандова грабна бронза при най-леките със 165 кг. \n\r\nОбщо в отделните упражнения вече имаме 6 отличия - златен, два сребърни и три бронзови медала.\n\r\nДнес на Европейското в Букурещ България има само един представител. Диян Минчев ще се състезава в кат. 69 кг от 20.36 ч. българско време.\n\r\nБронзовата Даниела Пандова и сребърният Стилян Гроздев се завръщат в България днес, 28 март, с полет от Букурещ, кацането е насрочено за 19.15 ч. на Терминал 2 на Аерогара София. \r\n/БТА/\r\n ", "date": "2018.03.28", "title": "Стилян Гроздев със сребро на европейското по щанги"}
{"url": "https://www.dnes.bg/politika/2018/03/28/sreshtata-vyv-varna-vajna-kakto-za-turciia-taka-i-za-es.372034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКонструктивна среща във Варна отчете премиерът Борисов. По думите му на масата са били поставени всички въпроси, включително и вътрешнополитическите теми, които бяха повдигнати от президента Румен Радев и опозицията - в това число и тази за обезщетението на тракийските бежанци. Каква е равносметката от разговорите и кой постигна целта си на срещата във Варна?\n\n\n\n\nИзпълнителният директор на \"Галъп Интернешънъл\" Първан Симеонов е категоричен, че срещата е свалила напрежението, но реално не е обсъдено или постигнато нищо значимо.\n\r\n\"Хубаво е, че тази среща се състоя, а и все пак България е инициатор. Взаимноизгодни са подобни срещи - за Запада, защото не иска да загуби напълно връзката си с Турция, а за югоизточната ни съседка, защото имат търговски връзки с ЕС и очакват пари по въпросното споразумение. Турция не иска да остава в изолация\", уточни Симеонов в \"България сутрин\".\r\n                    \r\n                    \r\nТой е на мнение, че ЕС и Турция са се договорили за неща, за които беше ясно, че ще се договорят.\n\r\n\"Двете страни си размениха взаимни критики. Очакванията не бяха високи и на този фон срещата мина добре. Темата за обезщетяването на тракийските бежанци е важна и трябва да бъде решена в най-скоро време. Тук има много зависещи съдби. Нека да не се прехвърля между институциите и политиците\", допълни още изпълнителният директор на \"Галъп\".\n\r\nСпоред политолога Арман Бабикян диалог между ЕС и Турция има, а срещата определено е важна, защото двете страни са потвърдили позицията си по определени теми.\n\r\n\"Искането за  от разговора за тракийските бежанци между Борисов и Ердоган не е сериозно. Ако толкова лесно се разсекретяват стенограми, то нямаше да се провеждат такива срещи. Бойко обаче направи грешка - каза, че е поставил въпроса само заради Радев и опозицията. Нали все пак той е премиер\", отбеляза Бабикян пред .\r\nПолитологът смята, че срещата е минала успешно и е добре от време на време да се провежда диалог между ЕС и Турция.", "date": "2018.03.28", "title": "Срещата във Варна: Важна както за Турция, така и за ЕС! "}
{"url": "https://www.dnes.bg/stranata/2018/03/28/vremeto-sega-e-studeno-no-na-moreto-goreshto-tyrsiat-rabotna-ryka.372019", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъпреки студеното време, по морето започва подготовката за предстоящия летен сезон. В Бургас отвори най-голямата борса за набиране на персонал за лятото. Обявените места са над 1500, но от брашна са изчислили, че само за Слънчев бряг са нужни 1500 души сезонни работници, съобщава.\n\n\r\nЮлиан е завършил е мениджмънт в Техническия университет във Варна, но решава да се развива в сферата на туризма. Работата в големия ваканционен комплекс в Дюни му се вижда привлекателна. Надява се и на добра заплата.\r\r\n                    \r\n                    Галя е само на 19 години. Завършила е Италианската гимназия в Бургас и си търси работа. Надява се на заплата от над 600 лв.\r\nКвалифицираните работници най-трудно се намират и това са администраторите и аниматорите.\r\n44 работодатели участват в най-голямата борса за набиране на персонал за летния сезон. Заради големия интерес те се надяват тази година да няма дефицит на кадри.\r\nРаботодателите обещават по-високи възнаграждения през този сезон, но заплата от 3000 лв. за готвач все още изглежда мираж.\r\nРазбира се, облагодетелствани са кадрите в туризма, защото се осигурява настаняване, хранене и транспорт. Работодателите обаче признават, че и това лято ще вкарват работна ръка от Украйна и Молдова.", "date": "2018.03.28", "title": "Времето сега е студено, но на морето – горещо! Търсят работна ръка"}
{"url": "https://www.dnes.bg/izlojbi/2018/03/28/cherno-biala-fotografiia-pobira-palitrata-na-jivota.372046", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакво събира Майка Тереза, Марлон Брандо и 13-годишната Тайни от Сиатъл в едно изречение? Фактът, че всички те са отправяли многозначителен поглед към обектива на Мери Елън Марк, един от крайъгълните камъни на документалната и портретната фотография.\n\r\nНейна изложба в 47 кадъра откри в София един от най-изтъкнатите галеристи Хауърд Грийнбърг, съобщава.\n\r\nПрез 1983 година Мери отразява темата за избягалите от дома деца към тогавашно списание. Тогава в Сиатъл тя среща Тайни, чието истинско име било Ерин Благуел. Тайни била млада проститутка, наркозависима и забъркана във всичко, в което може да се забърка едно дете.\r\n                    \r\n                    \r\nТогава с Мери стават приятелки, а след фотосесията тя я кани да се върне в Ню Йорк и да живее с нея и съпруга ѝ – филмовият продуцент Мартин.\n\r\nУви, младата проститутка отказала и предпочела да продължи с живота, с който била свикнала, въпреки че нямала бъдеще и било опасно.\n\r\nВсички снимки на Мери Елън Марк са чернобели, но историите, които тя разказва чрез фотографията си, побират цялата палитра на живота.\n\r\n\n\r\n ", "date": "2018.03.28", "title": "Черно-бяла фотография побира палитрата на живота"}
{"url": "https://www.dnes.bg/notifikacii/2018/03/28/osmoklasnik-s-noj-kym-syuchenik-shte-te-narygam.372030", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден сигнал за спречкване между две момчета от училището в Сепарева баня, ескалирало в заплаха с нож. Ученик от осми клас опря нож в гърлото на момче от същото училище, съобщи .\r\nИнцидентът се е разиграл по време на петия час вчера, когато нападнатият ученик излязъл от час, за да отиде до тоалетната. Според разказа на очевидци в коридора бил засечен от момчета, които го нападнали.\r\nЗам.-директорката на училището Теменужка Добрева е категорична, че няма свидетели на ситуацията и все още детайлите около инцидента се изясняват.\r\n\"Не е имало опит за нараняване, само за сплашване. Родителите на децата са викнати и вече е говорено с тях. Нямаме обяснение защо осмокласникът е носил нож в училище. Родителите съдействат , но нещата трудно се получават\", уточни Добрева.\rСпоред нея няма как да се предотврати такъв инцидент без намесата и помощта на родителите, защото не било възможно да се проверява всяко едно дете на входа на училището.\r\nДиректорката на школото Емилия Гелева обясни, че все още случаят се изяснява, но определено ще се проведе педагогически съвет и ще се обсъди какви наказания ще бъдат наложени на учениците.\r\nПо думите на училищния психолог с потърпевшия ученик се работи от 3 години, а момчетата от осми клас са познати на ръководството с бягство от часове и нарушаване на дисциплината.", "date": "2018.03.28", "title": "Осмокласник с нож към съученик: Ще те наръгам!"}
{"url": "https://www.dnes.bg/politika/2018/03/28/bylgariia-i-skripal-solidarni-s-london-priiateli-s-moskva.372048", "text": "Важно е България да е солидарна с Великобритания по случая \"Скрипал\", но е важно и да запазим добрите си отношения с Москва. Това обявиха евродепутати от ГЕРБ на фона на масовото изтегляне на европейски посланици от Русия и експулсирането на руски дипломати от страните в ЕС.\n\n\n\r\n\"България също показа солидарност, извикахме посланика си за консулации, но е важно да запазим и добрите си отношения с Русия\", каза евродепутатът от ГЕРБ Емил Радев.\r\nТой отчете, че Европа е показала солидарност с Великобритания по този много важен въпрос. \r\n\"Всяка държава реши по различен начин да изрази тази своя солидарност\", припомни Радев.\r\r\n                    \r\n                    Той обясни, че такива посегателства са удари по върховенството на закона в тези държави в 21 век.\r\nРадев не се ангажира да каже дали това ще е последната реакция на страната ни.\r\n\"Нека да видим как ще се развие случаят, защото очакваме и нови доказателства по него\", каза Радев.", "date": "2018.03.28", "title": "България и \"Скрипал\": Солидарни с Лондон, приятели с Москва"}
{"url": "https://www.dnes.bg/teatar/2018/03/28/ikar-i-za-radina-kyrdjilova-i-zahari-i-iavor-baharovi.372033", "text": "\n\r\n\"Пияните\" от Иван Вирипаев на Явор Гърдев в Малък градски театър \"Зад канала\" спечели \"Икар-2018\" за най-добър спектакъл.\r\nНационалните награди на Съюза на артистите в България /САБ/ бяха връчени тази вечер в Народния театър \"Иван Вазов\" на тържество по случай Международния ден на театъра - 27 март.\r\nНаградата за \"Пияните\" излезе да вземе директорката на театъра Бина Харалампиева, но настоя Явор Гърдев също да се качи на сцената, \"за да му направи любовно обяснение\" - нещо много рядко срещано между режисьори, по думите й.\r\n\"Едно от най-големите ми удоволствия през годината беше да работя с трупа - нещатна, а \"спектаклообразуваща\" - в \"Зад канала\", и в един спектакъл с един човек - в Театър 199. Така се получи баланс. Благодаря на театрите, на чудесната трупа на \"Пияните\" и на изключителния солист Захари Бахаров\", каза Явор Гърдев.\r\r\n                    \r\n                    \"Тази вечер е много специална за нашата фамилия, какво ми остава освен да благодаря на така нареченото ми семейство, както казва героят ми\", пошегува се Захари Бахаров, като приемаше \"Икар\"-а за водеща мъжка роля за моноспектакъла \"Чамкория\" по романа на Милен Русков, постановка на Явор Гърдев в Театър 199 \"Валентин Стойчев\".\r\nПо-малкият му брат - Явор Бахаров, взе отличието за поддържаща мъжка роля - за \"Редки тъпанари\" - криминална комедия по филма на Марио Моничели \"Неизвестни извършители\" на Теди Москов в Русенския театър.\r\nНаградата за режисура получи Галин Стоев за \"Танцът Делхи\" от Иван Вирипаев в Народния театър. За участието си в постановката Радина Кърджилова бе отличена с \"Икар - 2018\" за водеща женска роля. Нейният съпруг и колега Деян Донков изскочи на сцената да я поздрави, разцелува я и й благодари за милото същество, с което го е дарила - техния син Христо.\r\n\"Културата ни учи да прекрачваме собствените си граници, да преодоляваме различията, учи ни да сме свободни, учи ни на търпимост, от каквато днес има огромна нужда\", каза на церемонията Галин Стоев. \"Да работим всички за това културата да запази истинския си смисъл\", призова своите колеги режисьорът.\r\nЗа работата си в \"Пияните\" и \"Танцът Делхи\" Никола Тороманов заслужи \"Икар\" за сценография. Наградата за майсторско техническо осъществяване е за \"Франкенщайн\" от Ник Диър по романа на Мери Шели, постановка на Стайко Мурджев в Театър \"София\".\r\nСофия Бобчева бе отличена като най-добра актриса в поддържаща роля - за две превъплъщения в спектакли на Народния театър - \"Чаровно лято с неизбежните му там неприятности /Чудаци/\" от Максим Горки на Красимир Спасов и \"Танцът Делхи\".\r\nБурни ръкопляскания придружаваха видеоклипа с ролите на Иван Иванов в киното. Актьорът бе аплодиран дълго от всички присъстващи, изправени на крака, когато излезе на сцената, за да получи наградата \"Икар\" за чест и достойнство. Той приемаше овациите с усмивка и поклони, изпращаше въздушни целувки и мълчаливо поздравяваше колеги и приятели в залата.\r\n\"Трогнат съм. Трудно говоря, затова ще говоря малко. Благодаря за вниманието - зарадвахте ме\", каза Иван Иванов. \"Бъдете щастливи! Обичам ви, обичайте ме и вие!\" - завърши развълнувано артистът.\r\nПредседателят на САБ Христо Мутафчиев поздрави Иван Иванов и честити празника на всички. Той припомни думите на предшественика си Стефан Илиев, който преди няколко години, като получи наградата за чест и достойнство, мрачно се пошегува: \"Бъдете бодри, лошото е пред нас\".\"Знаете, че аз няма да кажа това. Бъдете бодри - животът е пред вас! Бъдете вдъхновени - театърът ви чака!\", каза Мутафчиев и честити наградите на отличените си колеги.\r\nМинистърът на културата Боил Банов връчи грамоти за най-успешен сезон - за високи постижения в театралния мениджмънт и в творческата дейност, на Театър 199 \"Валентин Стойчев\" и на Сливенския куклен театър.\r\n\"Икар\" за дебют получиха актьорите Шахин Шехзен, Антоан Петров, Денис Хаят и Павел Емилов за \"Ревизорът\" от Гогол на Нина Димитрова, продукция на Сатиричния театър \"Алеко Константинов\" и НАТФИЗ \"Кръстьо Сарафов\".\r\nАсен Аврамов взе наградата за авторска музика за \"Бесове\" по Достоевски на Иван Добчев в Театралната работилница \"Сфумато\". Театрален художник спечели отличието за критически текст - Васил Рокоманов за \"История на сценографията\", издание на Националната художествена академия.\r\nАктьорският екип на \"Авеню Q\" по оригиналната идея на Робърт Лопес и Джеф Маркс, постановка на Уест Хайлър /САЩ/ и Петър Кауков в Столичния куклен театър, беше награден за постижение в кукленото изкуство.\r\nНай-добрият куклен спектакъл на \"Икар-2018\" е \"Парченцето\" по мотиви на Шел Силвърстийн, постановка на Веселин Бойдев в Бургаския куклен театър.\r\nНаградата на АКТ-УНИМА - България /Асоциация на куклените театри - Международен съюз на куклените дейци/, беше връчена на режисьора Леонард Капон.\r\nПобедители в категорията съвременен танц и пърформанс са Ива Свещарова и Вили Прагер за Shamebox на \"Брейн Стор Проджект\" и ДНК - НДК. Отличените за вариететно и атракционно изкуство са Калоян Павлов за спектакъла \"Мистичен ритъм\" и Николай Коев за постижения в областта на \"Кристал баланс\", за цирково изкуство - Васил Романов за цялостен принос.\"Златен глас\" - за актьорите в дублажа, получиха Даниела Йорданова за Маргарет Тачър в \"Желязната лейди\" и Христо Узунов за Фома в \"Мутра по заместване\".\r\nЛюбомир Велев спечели отличието за съвременна българска музика за албума си Metamorphosis.\r\n\"Рамка\" на стилното тържество по награждаването бяха изпълненията на световноизвестния цигулар Минчо Минчев и неговия син и колега Николай Минчев. За празничното настроение допринесоха също примабалерината Марта Петкова, Стефан Вълдобрев и Обичайните заподозрени.\r\nВ годината на първото българско европредседателство Националните награди \"Икар\" бяха под мотото на Европейския съюз \"Единни в многообразието\". Режисьор и сценарист на празничния спектакъл беше Стоян Радев, а сценограф - Мира Каланова. Шегите на водещите - актьорите Виктория Николова и Валентин Ганев, \"се въртяха\" около политическата коректност и равнопоставеността на мъжете и жените - особено в театъра.", "date": "2018.03.28", "title": "\"Икар\"-и за: Радина Кърджилова и Захари и Явор Бахарови"}
{"url": "https://www.dnes.bg/politika/2018/03/28/dimityr-gamishev-ot-gerb-hvyrli-ostavka-nap-go-proveriava.372052", "text": "Депутатът от ГЕРБ Димитър Гамишев хвърли оставка като народен представител. \n\r\nПричината за това е започнала данъчна проверка и изнесената в медиите информация, че депутатът е свързан с данъчни злоупотреби.\n\r\nМалко по-рано от БСП обвиниха Гамишев, че преди да бъде избран за общински координатор на ГЕРБ – Гоце Делчев той е прехвърлил фирмата си на друга, която има 2 лева капитал и на чийто адрес има регистрирани 23 фирми.\n\r\nНиколай Бошкилов от левицата уточни и че фирмата дължи на хазната близо 200 хил. лв. и е добавена в позорния списък на НАП.\n\r\nПо думите му е неприемливо да има политически чадър върху народния представител Гамишев и от БСП призоваха ГЕРБ да вземе решение по случая, което отговаря на интересите на българските граждани.\r\r\n                    \r\n                    Спас Гърневски от ГЕРБ уточни, че тази сутрин е била депозирана оставката на Гамишев, за да не се пречи на проверката и да не се спекулира с името на ГЕРБ.\r\n\"По този начин се показва как трябва да действа една демократична партия. При най-малкото съмнение в народни представители, те сами депозират оставката си, не чакат да приключат проверките и не се крият зад имунитети\", заключи той.", "date": "2018.03.28", "title": "Димитър Гамишев от ГЕРБ хвърли оставка, НАП го проверява"}
{"url": "https://www.dnes.bg/temida/2018/03/28/guneto-prebit-do-smyrt-i-hvyrlen-v-reka-chaia.372037", "text": "Венцислав Иванов М., с прякор Гунето, е бил зверски пребит преди трупа му да бъде захвърлен в река Чая. \r\nЖесток побой е бил нанесен на столичния бизнесмен, чийто труп бе изваден в понеделник вечерта, пише . \n\r\n45-годишният мъж е издъхнал от тежка черепно-мозъчна травма, причинена с твърд предмет. По тялото му са открити и множество други травматични увреждания от побоя. \r\nПредполага се, че няколко дни е престоял в реката, тъй като температурата на водата е ниска, което е помогнало трупа да се съхрани.\r\nВенцислав Иванов М. е вписан в Търговския регистър като президент на фирмата \"Бастър Бестър\" ЕООД, със седалище и адрес на управление в София.\r\r\n                    \r\n                    Предметът ѝ на дейност е експлоатация на търговски обекти и заведения за обществено хранене, ресторантьорство, хотелиерство.\r\nПрез нея се е управлявало крайпътното заведение, разположено над Нареченски бани, в посока Пампорово, където най-вероятно се е развила смъртоносната свада.\r\nЗа убийството на бизнесмена са задържани съдружникът му Севдалин Тотото и неговият 25-годишен син Марин. \r\nОчаква се днес прокуратурата и полицията в Пловдив да дадат повече подробности за фаталния инцидент.\n\r\n\r\n ", "date": "2018.03.28", "title": "Гунето – пребит до смърт и хвърлен в река Чая"}
{"url": "https://www.dnes.bg/technology/2018/03/28/finansirani-ot-alibaba-finlandci-kupiha-roden-startyp.372053", "text": "Финландската технологична компания MariaDB Corporation, която е разработчик на системите за анализ на данни с отворен код MariaDB, обяви, че е придобила българската компания за анализ на бази данни MammothDB за неназована сума.\r\nЕкипът на базираната в София българска компания ще се присъедини към този на финландския купувач. Основаната през 2010 г. от Стив Кайл българска технологична фирма успя да привлече до този момент инвестиции за около 1,8 млн. долара, а сред инвеститорите бе и ръководеният от Елвин Гури фонд Empower Capital, който вложи средства в началото на 2015 г.\r\n„Софтуерната компания, в която инвестираме, не е случайно избрана. Тези момчета правят анализа на big data много по-лесен, особено в индустриални предприятия. Така че решихме, че има добавена стойност в тази инвестиция“, каза Гури в интервю за Investor.bg преди две години.\r\r\n                    \r\n                    MammothDB отчете през 2016 г. 100% положителен годишен ръст. Екипът на компанията е от почти 50 души, с който стартъпът обслужва големи клиенти в Европа, Америка и Азия. Сред клиентите на българския стартъп е например DHL, която с решение на MammothDB анализира натрупаните до момента данни и на тази база предвижда бъдещите разходи за въздушен транспорт за месец напред. Друг известен клиент на българския стартъп е Cisco, която използва разработения от българската компания аналитичен инструмент за обемната информация от системите за онлайн поддръжка, свързани с гарантирането на качеството на услугите на компанията. Рекламната агенция Publicis от своя страна разчита на MammothDB за анализа на социалните медии сред множество платформи и потоци от данни.\r\nС новия си офис в София MariaDB иска да разшири европейското си присъствие, да ускори доставката на продукти и да подкрепи по-добре нарастващата глобална общност, се казва в изявлението на финландската компания. Според Crunchbase базираната в Еспо фирма вече е набрала над 98 млн. долара от различни инвеститори, като за последно е привлякла финансиране в размер на 27 млн. долара чрез Серия С от китайския холдинг Alibaba. През май миналата година MariaDB привлече и 25 млн. долара от Европейската инвестиционна банка (ЕИЦ). Останалите водещи инвеститори са Intel Capital и OnCorps, Inc.\r\n", "date": "2018.03.28", "title": "Финансирани от Alibaba финландци купиха роден стартъп"}
{"url": "https://www.dnes.bg/obshtestvo/2018/03/28/malkiiat-koki-se-nujdae-speshno-ot-4000-evro-da-mu-pomognem.372035", "text": "Кампанията за лечението на малкия Калоян Казаков продължава. 4-годишният Коко страда от вторичен недоимък на лактазата, нецелиакична глутеновата непоносимост и детски аутизъм. Считано към настоящия момент, здравето и животът на детето се крепи основно на дарения, които правят осъществяването на необходимите терапии възможно.\n\r\nКоки се нуждае спешно от 4000 евро, за да продължи с процедурите, от които се нуждае организмът му. Семейството на детето постигна известен напредък, като успя да му запази час на 20 май, в Италия, при д-р Антонучи, за поредното хелиране на тежките метали.\n\r\nСпециалистът настоява да бъдат направени множество изследвания, за да се убеди какво е цялостното състояние на Коки.\r\n                    \r\n                    \r\nВ дарителската му сметка има събрана сума, но за съжаление става дума за средства, които родителите не могат да използват, тъй като парите са обвързани с DMS и се събират за вливките със стволови клетки, които би следвало да се направят след изчистването на металите.\n\r\nЗа да се стигне до този важен етап от лечението обаче, първо задължително трябва да се премине през процеса на хелиране. Това е и причината родителите на Коко отново да се обърнат към \"хората с големи сърца\", както самите те ги наричат.\n\r\nКакто вече имахме възможност да ви информираме, последният и най-ефективен за Коки и семейството му начин за дарение, е чрез специализираната онлайн платформа на фондация Help Karma.\n\r\n\"Разходите са непосилни за нас и единствената ни надежда сте вие! Вие сте хората, които можете да ми върнете Коки такъв, какъвто беше. Благодаря ви за подкрепата!\", споделя майката на Коко - Наталия Казакова.", "date": "2018.03.28", "title": "Малкият Коки се нуждае спешно от €4000 евро. Да му помогнем!"}
{"url": "https://www.dnes.bg/balkani/2018/03/28/makedoniia-dostoino-reshenie-e-ime-ot-koeto-ne-se-sramuvame.372041", "text": "Достойно решение за проблема около името е онова, от което няма да се срамуваме.  не е това. Уверен съм, че Гърция има много сериозен дългосрочен стратегически интерес Република Македония да бъде близък съюзник, да бъде част от ЕС и НАТО, е заявил македонският външен министър Никола Димитров, цитиран от македонските вестници.\n\r\nТой посочил, че Македония и Гърция са съседи и винаги ще бъдат такива.\n\r\nАко намерим достоен начин да превъзмогнем този проблем, това ще бъде много важно за бъдещето на Македония, заявил още ръководителят на македонската дипломация, съобщава в. \"Нова Македония\", цитиран от БТА.\r\n                    \r\n                    \r\nРазпадането на Македония ще доведе до Велика Албания. За това предупредил бившият министър на финансите на Гърция Янис Варуфакис, пише в. \"Вечер\".\n\r\nПо време на представянето на новата си партия Варуфакис изтъкнал, че спорът между Македония и Гърция за името е свързан със създаването на Велика Албания. Необходимо е да се разбере, че най-голямата заплаха от нашия съсед не са демонстрациите за Александър Велики, а самото разпадане на държавата, заявил Варуфакис, цитиран от в. \"Вечер\".\n\r\nВаруфакис пояснил, че има въоръжени албанци в Тетово, които са готови да поделят Македония с логиката да бъде създадена Велика Албания.", "date": "2018.03.28", "title": "Македония: Достойно решение е име, от което не се срамуваме!"}
{"url": "https://www.dnes.bg/stranata/2018/03/28/vliza-nova-vaksina-varicela-namaliavat-za-tuberkolozata.372043", "text": "Здравните власти обсъждат промени в имунизационния календар на страната. Идеята е да се намалят имунизациите срещу туберколоза, а да се въведе ваксина срещу варицела, съобщи главният държавен здравен инспектор Ангел Кунчев.\r\nСпоред него с варицела у нас се заразяват между 5 и 7 хиляди деца годишно. При тях болестта протича сравнително леко, но макар и рядко се наблюдават усложнения.\r\nВирусът може да засегне и възрастни, които не са придобили имунитет - при тях болестта протича тежко и може да доведе до сериозни усложнения.\r\nД-р Кунчев обясни пред БНТ, че 17 държави в Европа са включили ваксината срещу варицела в задължителните имунизации. У нас много родители са се интересували от възможността да предпазят децата си.\r\nВаксината обаче няма регистрация и разрешение за употреба у нас и може да бъде включена най-рано през 2020-та.", "date": "2018.03.28", "title": "Влиза нова ваксина: Варицела, намаляват за туберколозата"}
{"url": "https://www.dnes.bg/world/2018/03/28/hvanaha-kamion-s-mente-italiansko-vino-proizvedeno-u-nas.372060", "text": "В италианския град Бриндизи властите са задържали камион с българска регистрация. Той е бил натоварен с фалшиво италианско вино.\r\nКамионът е пристигнал с ферибот от Гърция. При проверка по линията за защита на произведеното в Италия в него са били намерени близо 14 000 бутилки вино \"Просеко\" с етикети на английски език: \"Product of Italy\" и \"Wine of Italy\", съобщи БНР.\r\nНапитката е била предназначена за Франция.\r\nПодозрението накарало полицаите да се свържат с фирмата производител на \"Просеко\". Отговорили им, че виното е произведено в България, а не в Италия – т.е. то е фалшиво. \r\nИмето на фирмата не се споменава, както и това на 68-годишния български шофьор. Пратката е иззета. \r\nВиното \"Просеко\" е типично за област Венето. Прави се от гроздовия сорт глера.", "date": "2018.03.28", "title": "Хванаха камион с менте италианско вино, произведено у нас"}
{"url": "https://www.dnes.bg/obshtestvo/2018/03/28/iz-arhivite-jivak-v-mozyka-v-kosata-otroven-li-e-georgi-dimitrov.372032", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъв вихъра на нашумелия дипломатически скандал, свързан с отравянето на двойния агент Сергей Скрипал и дъщеря му Юлия, българската история за смъртта на комунистическия и държавен ръководител Георги Димитров все още няма завършек.\r\nОтровен ли е бил той? Ако не, то как се е появило високото съдържание на живак в мозъка и косата му? \n\r\n\"Инициирахме разследването през 1999 година. Събрах експерти и учени, които взеха проби от мозъка и косата на Димитров. Те откриха 25 пъти над нормата съдържание на живак в тях. За мен най-любопитното беше, че учените се разделиха в мненията си и то при такива категорични доказателства\", разказа журналистът от в-к \"24 часа\" Алексения Димитрова в студиото на \"България сутрин\".\r\r\n                    \r\n                    Пред  я подчерта, че свръхдозата живак е факт, но как тя е  попаднала там не може да се докаже, особено 70 години по-късно.\r\nОказва се, че кичур от косата и мозъкът на Димитров са съхранявани от доц. Петър Гълъбов, син на патоанатома проф. Георги Гълъбов, който се е грижил за балсамираното тяло на Димитров в мавзолея в центъра на София.\r\nЖурналистката инициира разследване. Пробите от косата на Димитров са анализирани в 3 института и трите проби показали няколко пъти завишена норма на живак, при които възникват съмнения за отравяне.\r\nОкончателните резултати от изследването на мозъка са готови през април 2000 г. Те също надминават и най-смелите очаквания – свръхдозата живак в различни участъци на мозъка се оказа от 5 до 25 пъти над допустимите норми и обичайната доза за нормални обменни процеси в човешкия организъм.\r\n“Шокиран съм от количеството живак, което намерих. Работя от 1978 г., но такова количество не съм срещал в нито един случай”, заявява по-късно д-р Христо Борисов от Централната лаборатория по ветеринарно-санитарна експертиза и екология.\n\r\n\"Тези дози са токсични и могат да причинят увреждане в човешкия организъм. Те не са могли да проникнат при балсамацията и съхраняването на тялото на Димитров\", са категорични експертите, които извършваха изследването.\r\nТрима независими експерти по съдебна медицина и токсикология – проф. д-р Александър Монов, проф. д-р Стойчо Раданов и проф. д-р Георги Цеков, твърдят, че:\r\n-  \"наличното повишено количество живак в изследваните трупни материали е проникнало в организма на покойника преди смъртта\"; \n\r\n– \"установените количества живак в изследваните трупни материали са токсични и могат да причинят увреждане в човешкия организъм”;\n\r\n– \"Те са прониквали в организма продължително време или многократно...\n\r\n– \"Такова проникване е възможно да се осъществи с течни и други храни, които съдържат в малки дози органични съединения на живака или при многократно или продължително вдишване на живачни пари, намиращи се в малка концентрация във въздуха”.\n\r\nСпоред учените повишеното количество живак можело да се получи и при инжектиране в организма на живачни диуретични препарати. Някои болни в миналото били лекувани с инжекции “Новорит”, които съдържат живак.\r\nПо спомените на личните лекари на Димитров – проф. Ташо Ташев и проф. Ангел Симеонов, Вождът страдал от диабет и от напреднало заболяване на черния дроб. Това се потвърдило и от двама съветски професори, които настояли лечението да продължи в Москва.\n\r\nПрез април 1999 г. в \"\" се обажда анонимен читател. Представя се за бивш полковник от Държавна сигурност. Казва, че съмненията за отравянето на Димитров са основателни, разказва журналистката.\n\r\nСъмненията около смъртта на Димитров узнал преди много години от своя началник. Седмица след това обаче получил указания да ги забрави.\n\r\nЧовекът обяснил, че един ден началникът го извикал в кабинета си и под сурдинка му казал, че по оперативна линия са получени сведения, че има нещо съмнително около смъртта на Георги Димитров.\n\r\nНаредил му да се заеме със случая: “Онемях. Само се осмелих да попитам къде да търся истината. Той дълго мълча. Престраших се да прекъсна мълчанието му: “Германия?” Мълчанието му стана още по-тежко, а после съвсем тихо каза: “Не, Москва”. Тонът му бе такъв, сякаш бях длъжен да се досетя. На мен обаче ми дойде като гръм от ясно небе”, разказва полковникът.\n\r\nСлед седмица началникът го извикал повторно и объркано, но с тон, нетърпящ възражения, му заповядал да забрави предишния разговор. Затова оперативният работник млъкнал за няколко десетилетия.\n\r\nМълчал, защото преди години подписал декларация, че няма да прави публично достояние сведения и данни, станали му известни по служба. Въпреки това решил да се обади, защото вече бил на 78 години, началникът му бил покойник и ако не каже, каквото знае, някой можело да почне да спекулира с истината.\r\nБившият офицер разказал, че началникът му получил сведения и имал съмнения, че върху Димитров е въздействано с живак в санаториума край Москва. Там на Димитров бил предоставен кабинет с бюро от масивно дърво.\r\nНачалникът му подозирал, че в едно от чекмеджетата било монтирано двойно дъно, в което бил поставен живак. Понеже Димитров боледувал от астма, вдишването на живачните пари можело да умори здрав човек, камо ли болен. Според него обаче следи от такава операция едва ли са били оставени...\r\nКаквато и да е истината за смъртта на Георги Димитров, тя е важна за историята и за поколенията, за да не се изкушаваме в идеологически залитания и да не приемаме научените, готови формули за миналото ни. ", "date": "2018.03.28", "title": "Из архивите: Живак в мозъка, в косата... Отровен ли е Георги Димитров?"}
{"url": "https://www.dnes.bg/politika/2018/03/28/gamishev-trygva-s-vdignata-glava-neka-proveriavat.372075", "text": "Димитър Гамишев, който хвърли оставка като депутат от ГЕРБ заради проверка от НАП, даде да се разбере, че не смята, че е виновен.\r\nДанъчните проверяват вече бившия народен представител за прехвърлена от него фирма със задължения на малоимотен гражданин. Заради скандала Гамишев депозира по-рано молба за напускане на парламента. Засега той остава регионален лидер на ГЕРБ в Благоевград, но по думите на шефа на депутатите от ГЕРБ Цветан Цветанов предстои избор на нов.\n\n\r\n\"Подал съм си оставката, защото искам никой  да не злоупотребява с партия ГЕРБ\", каза Гамишев в парламента.\r\nТой обясни, че остава редови гражданин и институциите могат да го проверяват.\r\r\n                    \r\n                    Гамишев е категоричен, че не е пристъпил закона. Той твърди, че когато е прехвърлил фирмата си, тя не е имало задължения. Бившият депутат отрече и новият собственик да е от ромски произход.\r\nГамишев обясни, че не е бил подлаган на натиск, за да напусне. Той не е говорил и с лидера на ГЕРБ Бойко Борисов.", "date": "2018.03.28", "title": "Гамишев тръгва с вдигната глава: Нека проверяват!"}
{"url": "https://www.dnes.bg/art/2018/03/28/gaidata-jivata-istoriia-na-bylgariia.372047", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез ноември се роди идеята за издигане и съхраняване на гайдарското изкуство, чрез създаването на Българска национална гайдарска асоциация.\n\r\nНейн председател е известният Петър Янев, а сред членовете са множество изпълнители, преподаватели и всички, обичащи музикалния инструмент.\n\r\n\"Шест месеца по-късно вече виждам как една идея започва да става голяма. Виждам възторга и емоцията в хората, които събрахме\", подчерта в \"България сутрин\" Теодора Игнатова, почетен консул на България и зам.-председател на асоциацията.\n\r\nТя бе категорична, че гайдата не е просто някакъв инструмент, \"тя е нашата жива история!\"\r\n                    \r\n                    \r\n\"Гайдата е толкова силен символ на миналото ни, че и Петко Славейков, когато през 19 век стартира сатирично списание, той го кръщава \"Гайда - списание за свестяване на българите\". Надявам се, че и днес музикалният инструмент има своето място да свести народа\", оптимистичен бе Георги Мишев, доктор в областта на културното историческо наследство, музикант и също член на асоциацията.\n\r\nТодор Кайтов, ръководител на състав \"Дельо Хайдутин\", и Петър Янев изпълниха пред  невероятни народни ритми със своите гайди.\r\n ", "date": "2018.03.28", "title": "Гайдата – живата история на България"}
{"url": "https://www.dnes.bg/business/2018/03/28/m-kar-sofiia-noviiat-dom-na-bmw-v-bylgariia-i-makedoniia.372091", "text": " \r\n\r\n\r\n\r\n\r\n\r\n„\r\n„\r\n\r\n„\r\n\r\n\r\n", "date": "2018.03.28", "title": "\"М Кар София\" – новият дом на BMW в България и Македония "}
{"url": "https://www.dnes.bg/notifikacii/2018/03/28/bylgarin-buistval-v-samolet-ot-birmingam-do-bukuresht.372074", "text": "Авиокомпанията Блу Еър съобщи, че екипажът на самолет, пътуващ по маршрута Бирмингам-Букурещ снощи, е бил принуден да вземе мерки срещу пътник, който имал неадекватно поведение, съобщава информационният сайт Зиаре. \r\nПътникът, 27-годишен българин, станал от мястото си по време на полета и се насочил към пилотската кабина, като се опитал да влезе със сила и след това попитал стюардесата за кода за достъп. \r\nСлед като не получил отговор, мъжът се ядосал и започнал да се държи агресивно, в резултат на което екипажът бил принуден да го обездвижи до края на полета, където бил предаден на властите.\r\nКомпанията уточнява, че инцидентът не е довел до създаване на паника на борда на самолета и той е кацнал по план на международното летище \"Хенри Коанда\" в Букурещ, пише БТА.", "date": "2018.03.28", "title": "Българин буйствал в самолет от Бирмингам до Букурещ"}
{"url": "https://www.dnes.bg/rusia/2018/03/28/ruski-poslanik-goneniiata-na-diplomati-vodi-studena-voina.372040", "text": "Съгласуваното експулсиране на руски дипломати от Запада заради нападението с нервнопаралитично вещество във Великобритания може да доведе до положение на Студена война, предупреди руският посланик в Австралия, цитиран от ДПА.\n\r\nНай-малко 24 страни и НАТО гонят общо над 140 руски дипломати в отговор на отравянето на бившия руски разузнавач Сергей Скрипал и дъщеря му в Солсбъри. Великобритания твърди, че нападението е било заповядано от Москва и че е било извършено с разработено от Русия нервнопаралитично вещество, припомня агенцията.\n\n\n\r\nПред журналисти руският посланик в Канбера Григорий Логвинов днес каза, че има заговор между западни страни за дискредитиране на Русия и той е започнал, когато страната е станала по-независима след 90-те години на миналия век.\r\n                    \r\n                    \r\n\"Ако Западът продължи да следва този курс, се опасявам, че може да се окажем в ситуацията на Студена война\", предупреди Логвинов.\n\r\nПосланикът каза, че двамата служители на разузнаването, които Австралия вчера обяви, че ще изгони, са \"напълно законни дипломати от кариерата\".\n\r\nТой постави под въпрос и случилото се с баща и дъщеря Скрипал, които са в болница в критично състояние.\n\r\nКой е виждал Скрипал след тяхното, както се твърди, отравяне? Видял ли е някой какъвто и да било медицински доклад, подкрепящ политическите изявления, че те са отровени с предполагаемо нервнопаралитично вещество?, запита Логвинов и подчерта, че Русия няма причина да се интересува от двойния агент.\n\r\n\"Скрипал беше осъден, излежа присъдата си и беше освободен. Той повече не е интересен за Русия\", добави той.\n\r\nПосланикът каза, че руският президент Владимир Путин чака препоръки как да отвърне на масовото експулсиране на руски дипломати.\r\n/БТА/", "date": "2018.03.28", "title": "Руски посланик: Гоненията на дипломати води Студена война"}
{"url": "https://www.dnes.bg/politika/2018/03/28/bsp-izkliuchi-lidera-si-v-haskovo-karal-piian.372098", "text": "БСП изключи лидера си в Хасково заради шофиране в пияно състояние.\r\nАтанас Василев, който е бивш кмет на града, бе задържан и осъден за това, че кара пиян.\r\nРешението за изключване на Василев е взето от Националния съвет на БСП в неделя, но не бе огласено публично пред медиите, пише \"\".\r\nВасилев бе спипан да шофира пиян на 19 февруари. Проверка с дрегер тогава отчете, че той е седнал зад волана с 1,49 промила алкохол.\r\nСоциалистът обясни, че нямал навика да злоупотребява с алкохол, а във въпросния ден бил изпил една ракия. Освен това той не шофирал автомобила, а само го преместил – на по-светло място.\r\r\n                    \r\n                    \"Имаше документи в нея и исках да я паркирам на по-безопасно място в района на Червената къща (клуба на БСП в Хасково)\", каза тогава лидерът на социалистите.\r\nВ този момент обаче полицията провеждала акция и като видели колата със софийска регистрация го спрели. \r\n\"Сега ще ми вземат книжката за известен период, но законът е за всички\", коментира тогава той.\r\nНа 13 март Районният съд в града го осъди условно на 4 месеца с изпитателен срок от 3 г. Василев е сключил споразумение с държавното обвинение. Според решението, той няма право да шофира МПС в следващите 7 месеца, освен това трябва да плати и глоба от 190 лв.\r\nНа заседанието в неделя червеният пленум е взел решение Василев да бъде изключен съгласно член 13, т. 4 от червения устав, според който има основание за изключване от партията, когато социалист е осъден с влязла в сила присъда за умишлено престъпление от общ характер.\r\nГласуването обаче не минало безпроблемно. Някои от членовете на НС се обявили в защита на Василев. Сред тях бил Румен Овчаров, който критикувал ръководството, че вместо партията да се консолидирира, се изключват членове.\r\nТук говорим за морал, ядосала се соцлидерката Корнелия Нинова. И обяснила, че консолидация може да има около принципи. \"Не можем да си затваряме очите за доказано нарушение на закона и при огромния проблем с войната по пътищата\", категорична била Нинова.\r\n ", "date": "2018.03.28", "title": "БСП изключи лидера си в Хасково, карал пиян"}
{"url": "https://www.dnes.bg/obshtestvo/2018/03/28/hem-ii-kachestvo-hem-po-skypa-hranata-tuk-i-hranata-tam.372054", "text": "Храната и напитките в Източна Европа често не само е с по-лошо качество, но и по-скъпа спрямо храната в Западна Европа, призна евродепутатът от ГЕРБ Емил Радев.\r\nТой и колегата му Андрей Новаков са внесли в Европейската комисия предложение за нова програма, която да въведе минимални единни стандарти за качеството на храната в Европа.\n\n\n\n\r\nПрограмата е на стойност 300 000 евро. С тези средства те предлагат да се направят изследвания и тестове, които да докажат, че е възможно да се въведат единни стандарти и това да не доведе до закриване на работни места в Европа.\r\n\"Проблемът съществува от повече от 20 години. Има огромна разлика в храните в Източна Европа и Западна Европа\", каза още Радев и заключи, че става дума за недопустима дискриминация.\r\r\n                    \r\n                    Радев съобщи, че до средата на лятото трябва да има яснота дали предложението ще бъде прието.\r\nВ края на 2017-а европроучване доказа двоен стандарт между храните у нас и в Западна Европа. Разликите са както в цената, така и в качеството.\r\nОказва се, че натурален сок у нас се продава с близо 150% по-висока цена, отколкото същият сок в Германия. Бебешко пюре, предлагано у нас, съдържа с 26% повече олио от същото пюре, предлагано в Германия или Австрия.\r\nСъществени разлики в цената и състава има и при шоколадовите десерти и газираните напитки.\r\nОщетени от ниското качество са най-вече консуматорите в Полша Чехия, Унгария, Словакия, Словения, Хърватска, България, Румъния и Гърция.", "date": "2018.03.28", "title": "Хем II качество, хем по-скъпа – храната тук и храната там!"}
{"url": "https://www.dnes.bg/crime/2018/03/28/20-godishen-prati-dete-i-jena-v-bolnica.372097", "text": "11-годишно дете и жена на 43 години са пострадали при катастрофа в Пловдив. Пътният инцидент е станал между две бензиностанции, при сблъсък на два автомобила - на бул. \"Пещерско шосе\" в града, съобщиха от МВР.\r\nПо първоначални данни, при влизане в Пловдив, лек автомобил \"Ситроен\" е преминал от дясната в лявата лента и се е блъснал в попътно движещ се лек автомобил \"Форд\".\r\nВ резултат на удара втората кола се обърнала и е заела част от насрещната лента за движение. \r\nВ болница за преглед са откарани 43-годишната жена, която е шофирала \"Форд\"-а и 11-годишно дете.\r\n20-годишен е водачът на \"Ситроен\"-а. На място са полицейски екипи, които регулират движението, тъй като е затруднено.", "date": "2018.03.28", "title": "20-годишен прати дете и жена в болница"}
{"url": "https://www.dnes.bg/obshtestvo/2018/03/28/za-usmivkata-na-niki-edno-smelo-momche-koeto-se-bori-za-jivot.372078", "text": "\"За усмивката на Ники... Вчера отидох на свиждане на Ники. Познавам го отдавна, отдавна знам и за борбата му с поредицата от лекарски грешки, които докарват 26-годишното тогава момче до почти пълна парализа и до отказване на поредица от органи. След което сгрешилите скриват всички документи за грешката си и като нейно доказателство остава само един млад, съсипан живот и една огромна борба. На Ники и семейството, приело сирака за свой син и брат. На града ни, който неведнъж застава зад него, на приятелите му, на цялото село, дало му дом и надежда...\", така започва публикация на Anita Ge в социалната мрежа Facebook, която ме срещна с историята на Ники, а ден по-късно ме срещна и със самия него – пред лекарския кабинет.\r\r\n                    \r\n                    И продължава: \"Отдавна следя и постовете за Ники, които винаги започват с това, че Ники се усмихва. И колкото и да е странно, той наистина се усмихва. Почти през цялото време. И трябва много внимателно да се загледаш, за да видиш в очите му онова, което усмивката крие. Крие умората от битка на сто фронта, срещу неизвестен противник. Крие болката от това да си млад мъж, чиято огромна сила отива в борба със себе си. В усилието да се примириш с това, което ти предстои и да го приемеш. Болест на Бехтерев, многоетажна дискова болест, диабет, състояние след БТЕ, дислипидемия, съмнения за болест на Ходжкин, за рак на белия дроб и левкемия, съмнение за болест на съединителна тъкан, панкреатит, язва... съмнение за Лупус. Това са възможните битки на Ники. Наред с битката с нашата здравна система, със 100% инвалидност и реалната липса на единна диагноза. Защото здравната система, която го инвалидизира, няма сили да постави диагноза, нито очи да погледне извън утъпканите си \"пътеки\".\n\r\n\"Какво още стои зад усмивката на Ники, можем само да си представяме. Ако имаме сили да си го представим. Ако не предпочетем да не мислим за мислите, които крие с усмивка един млад мъж, който не иска да развее бяло знаме\", четем още в публикацията.\n\r\nПрочитайки всичко това, нямаше как да остана безучастна. Свързах се с една дама, която предположих, че е близка на това момче. Тя ми отвърна: \"Аз съм сестрата на Ники\". \n\r\nВ телефонен разговор тя ми разказа малко повече за здравословното му състояние, след което уговорихме среща за следващия ден. Срещата се състоя – в Многопрофилна болница за активно лечение по белодробни болести \"Света София\". Там срещнах и Ники – пред кабинета, в очакване на поредната присъда. Той беше притеснен и всеки момент щеше да влезе на поредния преглед. Притеснена беше и Агнеса – сестра му. Докато Ники се подготвяше да посрещне следващия удар, тя ме въведе в неговата и нейната история в ретроспекция – от деня, в който животът им се слива.\n\r\nПрез януари 2007 г. Ники влиза в дома на Агнеса и майка ѝ, след като е изгонен от квартирата, в която е живял заедно с майка си. Оттогава той е пълноправен член в новото си семейство, след като остава пълен сирак след смъртта на майка му през 2006 г. Ники наскоро я е погребал сам. Баща му почива пет години по-рано. След смъртта му, загубили собствения си дом – апартамент в столичния квартал \"Левски\" Г, Ники и майка му започват да търсят изход... Намират надежда в дома на отец Иван в Нови Хан. Известно време след това напускат дома и излизат на квартира. След смъртта на майка му обаче Ники е изхвърлен на улицата. Той среща опора и надежда в новата (Ники има и две биологични сестри, една от които също се бори със здравословни проблеми, заради лечението на които се налага да продаде жилището си, бел. ред.) си сестра – Агнеса. Битките обаче не спират дотук. \n\r\nПрез 2013 година Ники е диагностициран с болест на Бехтерев, многоетажна дискова болест в торакален и лумбален дял, миелопатия, спастична долна парализа, инсулинозависим захарен диабет с ДПНП, увреждания на междупрешленните дискове в други отдели, състояние след белодробна тромбоемболия, дислипидемия, статозен хепатит БТЕ - микроемболична форма, варикозна болест, съмнения за болест на Ходжкин, перикардит. Следва диагноза след диагноза, а семейният уют става все по-далечен, защото младото момче прекарва все повече време по лечебни заведения, системи и болнични легла. Макар и в несемейна обстановка, неговата нова сестра Агнеса е винаги до него. Всяка сутрин, всеки ден. Тя казва: \"Аз никога няма да оставя братчето ми!\".И така до днес. На Ники му предстои поредно лечение в Турция. При предното – от инвалидна количка се изправя на крака, придвижвайки се с помощта на патерица. За предстоящото пътуване са им необходими 7000 евро – само за диагностицирането, без средствата, необходими за престой и пътуване. Ники получава пенсия за инвалидност в размер на 320 лв. Агнеса получава 170 лева по болест, както и 218 лева в качеството си на домашен помощник на Ники. Разходите по престой в болници, изследвания, прегледи и лекарствата на Ники всеки месец струват около 500 лева. За последния месец на семейството всичко това е струвало над 2000 лева. Сумата е платена, благодарение на много познати и непознати, съпричастни с битката на младото момче.\r\nБлизките не спират да се борят и да правят чудеса, за да успят да намерят необходимите средства, но на моменти това се превръща в прекалено непосилна задача. Този момент е такъв.\r\nНики държи активно да участва във всичко, с което да помогне на новото си семейство и на самия себе си. Той изработва декоративни градински фигури от автомобилни гуми, благодарение на таланта и двете си ръце. Тях продава, за да може да инвестира в лечението си, а други – подарява.Възможност да се запознаете с историята на Ники и да следите развитието ѝ ежедневно предоставя и Facebook страницата \"\".\r\nАктивни граждани организират и благотворителен базар в подкрепа на нуждаещото се момче. Повече информация можете да откриете на страницата \"\".\r\n\"А защо всъщност отидох на свиждане в болницата на момче, което познавам бегло.. Aми по същата причина, поради която във всяка друга неделя съм в приюта в Богров (Долни Богров, бел. ред.). Защото се надявам, че моето присъствие за малко, моята подадена ръка, може да накара и други ръце да се протегнат и да помогнат. Защото разчитам, от името на Ники, на вашите ръце. С които може би можем да го изправим. Ники ще пътува за Турция, където да му бъде поставена диагноза... ако има достатъчно ръце, които да го поведат натам. 7000 ЕВРО. За една усмивка. Можем нали? #ЗаЦенатаНаЕднаУсмивка\", завършва публикацията на Anita Ge във Facebook.\n\r\n\r\n", "date": "2018.03.28", "title": "За усмивката на Ники: Едно смело момче, което се бори за живот"}
{"url": "https://www.dnes.bg/stranata/2018/03/28/mogat-li-instituciite-da-se-spraviat-s-ulichnite-kucheta.372057", "text": "Проблемът с уличните кучета не е от вчера и не изглежда да бъде скоро решен. В подкрепа на тази теза говорят и сигналите за безстопанствени кучета, които гражданите изпратиха до институциите чрез онлайн платформата за сигнали HelpBook.info през последния месец.\n\r\nС намерение да насочим отново вниманието на отговорните институции към конкретните проблеми, с които гражданите са се сблъскали, ще представим тези сигнали под формата на обзор.\r\nЗапочваме със сигнала за глутница от повече от , които се разхождат между блоковете в кв. Бузлуджа.\n\r\nОставаме в Кюстендил и със следващия сигнал за глутница от , която живее в райнона на Авузата (гр. Кюстендил, ул. \"Цар Симеон\" I, N55) и които нападат преминаващите хора.\r\n                    \r\n                    \r\nПродължаваме със сигнала за агресивни бездомни кучета, които нападат минувачите по улица \"Врана\" в с. Герман. \"Глутницата се състои от . Надявам се на бърза реакция, преди и малките да са пораснали и те да станат агресивни и опасни\", разказва гражданинът в сигнала до Екоравновесие.\n\r\nПритеснителен е фактът, че уличните кучета са забелязвани до детски градини и училища, както е станало в следващите два сигнала.\r\nПървият сигнал е за улични и . Ето разказа на изпращача на сигнала: \"В кв. \"Люлин\", по бул. \"д-р Петър Дертлиев\", точно на спирката на автобус 310 (може би се казва спирка \"Индира Ганди\") от страната на входа на \"64 ДГ Първи юни\" всяка сутрин има глутница от поне десетина кучета, които лаят и скачат по колите и хората. Доста са агресивни и е въпрос на време да нападнат някой или най-малкото да го изплашат добре. Време е да се вземат някакви мерки, защото там непрекъсмато минават родители с деца и си е страшно.\"\n\r\nВторият сигнал е този за глутница , която е забелязана да преминава по тротоара до оградата на столичното. \"Едното куче имаше пластмасова \"обица\" на дясното ухо, вероятно представляваща маркировка, поставена при предишно хващане.\", описва сигнализиращият и продължава: \"Странна е политиката на Столична община, която \"Екоравновесие\" изпълнява като общинско предприятие. Защо заловените безстопанствени кучета се пускат отново на улицата след кастриране и обезпаразитяване? Да не би кастрираните животни да започват да познават закона за движение по пътищата и престават да излизат внезапно на пътя? Или веднъж обезпаразитени, ефектът на противопаразитния препарат трае вечно?\r\nНе ви ли притеснява фактът, че в България има най-много случай на заболяване от кучешка тения измежду всички страни в ЕС? И това се твърди в справка на европейския център за контрол и превенция на заболяванията, която ще видите тук: https://ecdc.europa.eu/en/publications-data/echinococcosis-annual-epidemiological-report-2016-2014-data\", завършва той сигнала си до Столична община.\r\nВ друг сигнал отново става дума за бездомни и . \"Общия брой на живтотните е 13. Движат се на глутници. Пет от животните са на около 9-10 месеца. Предполагам, че не са кастрирани, нямат маркировка. Други три от животните са се приютили при строежа на жилищна сграда намиращ се на ул. \"Народен певец\", като едно от тях проявява агресия. В момента не смея да премина по тази улица. За да стигне човек до трамвайната спирка на бул. Цар Борис III, се налага да прави големи маневри и да заобикаля улиците, по които се движат бездомните животни. Преминаването по горепосочените улици стана невъзможно!\", алармира авторът на сигнала и се обръща към Столична община с молба за вземане на мерки.\n\r\nЗадържаме се , за където гражданин сигнализира, че за пореден път среща глутница улични кучета, а \"едно от кучетата е досущ като едно от тези: https://helpbook.info/signal/view/74 и има маркировка на дясното ухо\", казва подателят на сигнала към Екоравновесие и добавя. \"Моля, вземете мерки! В района има училище и детски градини!\".\n\r\nЗавършваме обзора със сигнала, който гражданин изпрати и в който той задава въпроса \"Институциите неспособни ли са да се справят с уличните кучета или не желаят?\" В сигнала си той разказва случка, на която е попаднал, а именно \"голямо куче с марка на лявото ухо (това би трябвало да означава, че е кастрирано), а до него - няколко малки кучета.\"\n\r\nСигнализиращият дава примери за неприятни случки с нахапани хора от безстопанствени кучета. Посочва болезнения опит на Букурещ, където през 2013 г. 4-годишно дете е разкъсано от бездомни кучета. Отбелязва и положителният опит на Бургас, за който се твърди, че е единственият български град, който се е справил с проблема с уличните кучета.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.28", "title": "Могат ли институциите да се справят с уличните кучета?"}
