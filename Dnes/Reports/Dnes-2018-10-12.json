{"url": "https://www.dnes.bg/akoshtete-vqrvaite/2018/10/12/v-spalniata-koi-zodii-obichat-da-dominirat-v-seksa.390303", "text": "В секса хората се делят на два типа – доминиращи и подчинени. Първите търсят начин винаги да упражняват контрол в интимността, много детайлно ориентирани са и имат методически подходи към правенето на любов. Това им поведение в спалнята всъщност им помага да бъдат добри и изобретателни любовници.\r\nКои 4 зодии обичат да водят в секса, вижте в следващите редове.\r\n\r\nОвните са първи в списъка със зодиите, които обичат да доминират в секса. Те винаги са готови на експерименти. Обичат грубостта, на която понякога могат да преминат границата. Родените под тази зодия определено ще ви изненадат, тъй като владеят невероятни секс пози. В онзи момент, в който си мислите, че сте поели контрола, нещата се преобръщат и разбирате кой е доминиращият в спалнята. Дали това ще ви хареса? Пробвайте!\r\n                    \n                    \n                \r\nЕдин Лъв винаги ще иска да бъде лидер. Представителите на зодията не могат да си представят да не се отличават в големи групи хора. Имат отлични управленски и комуникационни умения. Те също са много добри в управлението и организацията на времето.\r\nЕто защо е нормално те винаги да установяват контрол, дори и в спалнята. Що се отнася до секса, Лъвовете са изключително уверени в себе си. С тях преживяванията са интересни, приятни, защото полагат усилия и на партньора им да му е приятно.\r\n", "date": "2018.10.12", "title": "В спалнята: Кои зодии обичат да доминират в секса?"}
{"url": "https://www.dnes.bg/notifikacii/2018/10/12/otkriha-unikalno-podvodno-grobishte-v-sredizemno-more.390427", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИсторическо откритие в археологията направиха учени. В гръцката част на Средиземно море археолозите се натъкнаха на уникално подводно гробище. То се оценява като мястото с най-много потънали кораби в Средиземноморието.\n\r\nУчените са открили близо 58 плавателни съда, потънали край малкия островен архипелаг Фурни в Гърция. В древността районът е бил важен търговски кръстопът.\n\r\nЕкипът е открил повече от 300 антики и най-вече амфори. Находките са от римската и византийската епоха, както и от епохата на древните елини. Те дават на учените възможността да се върнат назад във времето и да проследят движението на стоките.\n\r\nАрхипелагът Фурни е комплекс от 20 малки острова, чиято популация днес не надвишава повече от 1 500 души. В миналото обаче районът е бил истински рай за пиратите. Те били привлечени от обилния трафик на кораби, превозващи ценни товари.\n                \n                \r\n\n\r\n ", "date": "2018.10.12", "title": "Откриха уникално подводно гробище в Средиземно море"}
{"url": "https://www.dnes.bg/eu/2018/10/12/vylchiiat-pozdrav-turchinyt-triabva-da-e-gospodar-na-chovechestvoto.390351", "text": "Те искат нова великотурска империя и смятат, че турчинът трябва да бъде господар на човечеството: т.нар. \"Сиви вълци\" с техния вълчи поздрав, който напомня на хитлеристкия, са активни не само в Турция, но и в Германия.\n\r\nРъката е изпъната, показалецът и кутрето са изправени като уши, а палецът, средният и безименният пръст образуват един вид муцуна. Това е т.нар. \"вълчи поздрав\" - опознавателният знак на турското ултранационалистическо движение \"Сиви вълци\", за което се твърди, че извършва насилия, мотивирани от расистки подбуди, пише .\n\r\n\n                    \n                    \n                \r\nВълчата глава символизира стремежа към великотурско господство, като за образец е смятана някогашната Османска империя. При това \"Сивите вълци\" са активни не само в Турция, а и в Германия. И то отдавна. Така те носят отговорност за пренасянето в Германия на вътрешнотурски конфликти като този с кюрдите. \n\r\nА особено обезпокояващ е фактът, че не само надъхани привърженици на Ердоган без задръжки се поздравяват взаимно с т.нар. вълчи поздрав. Оказа се, че поддръжници на ултранационалистическите \"Сиви вълци\" са и близки сътрудници на турския президент.\n\r\nВълчият поздрав разбуни духовете в Германия още миналия март, когато външният министър Мевлют Чавушоглу изпъна ръка във вълчи поздрав пред турското генерално консулство в Хамбург. Твърди се, че в миналото Ердоган също е показвал вълчия поздрав. Много от въодушевените му поддръжници го посрещнаха именно с този поздрав, когато в края на септември Ердоган пристигна в германския град Кьолн, за да присъства на тържественото откриване на главната джамия на турско-ислямското сдружение \"Дитиб\".\n\r\nСега в Германия се надига сериозна съпротива. След като Австрия взе решение за забрана на вълчия поздрав, политици от ХДС и от Лявата партия настояват Германия да наложи пълна забрана на ултранационалистическото движение. \n\r\nКристоф де Фрийс от ХДС обяснява, че за това има както политически, така и юридически причини. \"В Германия може да се наложи забрана на противоконституционни символи само ако преди това е била забранена и самата организация. Друг начин няма\", казва Де Фрийс и подчертава спешната необходимост от забраната на тази организация. \n\r\nПо неговите думи \"Сивите вълци\" са \"дясноекстремистка фашистка организация, която със своите 18 000 членове е три пъти по-голяма от германската Националдемократическа партия NPD\". Тази организация представлява сериозна заплаха за нашия демократичен ред, подчертава политикът от ХДС.\n\r\nСходно мнение застъпва и зам.-председателката на Лявата фракция в Бундестага Севим Дагделен. Според нея вълчият поздрав не само може да бъде сравняван с хитлеристкия, но и \"Сивите вълци\" се оказват една от най-големите дясноекстремистки организации в Германия. \"Те имат един идеал и това е нова великотурска империя. \"Сивите вълци\" пропагандират етнически национализъм и смятат, че турчинът трябва да бъде господар на човечеството\", казва Дагделен.\n\r\n\n\r\nСега на ход е германското вътрешно министерство. Тъй като става дума за сдружение, забраната му е в компетенциите не на Конституционния съд, а на вътрешното министерство. \"Аз съм оптимистично настроен и смятам, че предпоставките за забрана са налице\", казва политикът от ХДС Кристоф де Фрийс и дава пример със забраната на рокерската банда \"Османци Германия\". \"Те също са ултранационалисти и също поддържат връзки с Турция, като паралелно с това имат структури в организираната престъпност\", казва Де Фрийс.\n\r\nТъй като \"Сивите вълци\" поддържат контакти с турската политика и са смятани за важни пропагандатори на Ердоган сред живеещите в Германия 1,4 милиона турски избиратели, процедурата по забраната им може да усложни още повече и бездруго разклатените германско-турски отношения. \n\r\nНо Кристоф де Фрийс е убеден, че в случая Германия трябва да се съобразява единствено със собствената си конституция: \"Нашето убеждение е, че фашизмът, в каквато и да е форма, е една човеконенавистна идеология, която представлява сериозна опасност. Затова не можем да правим никакви компромиси\", казва Де Фрийс. \n\r\nПри това, допълва той, \"в случая си имаме работа с една организация, за която се твърди, че е отговорна за множество политически убийства, атентати и терористични нападения в Турция\". \"Затова външнополитическите въпроси не бива да доминират\", заключава Де Фрийс.\n\r\n \r\n", "date": "2018.10.12", "title": "Вълчият поздрав: Турчинът трябва да е господар на човечеството!"}
{"url": "https://www.dnes.bg/usa/2018/10/12/zloveshtite-mesta-v-sasht-prizrachniiat-sanatorium-ueivyrli-hils.390261", "text": "\n\r\nИсториите за призраци са може би стотици, а зловещите места, в които се подвизават духове и демони, привличат стотици туристи. В САЩ това си е може би цял бизнес.  В страната има десетки изоставени сгради – болници, училища, детски градини... Все места, с които може да се съчини толкова зловеща история, че всяко косъмче по тялото ти да настръхне. Ако вярваш в такива неща, разбира се.\r\nЕдно от тях е бившият санаториум \"Уейвърли Хилс\". Обикновено мястото се нарежда сред първите места в класациите за най-зловещи дестинации и неведнъж се е появявало в различни предавания за лов на духове в САЩ.\r\nСанаториумът отваря врати на 26 юли 1910 г. и става дом за хиляди пациенти, страдащи от туберкулоза. В началото вътре са били настанявани около 40 до 50 пациенти, но впоследствие санаториумът се разраства и в него често са били настанявани близо 400 болни едновременно.\r\n                    \n                    \n                \"Уейвърли Хилс\" работи в продължение на над 50 г., но с появата на нов антибиотик, който драстично намалил броя на страдащите от туберкулоза, болницата постепенно загубила \"клиентелата си\" и затворила окончателно врати през 1962 г. Година по-късно е направен нов опит болницата да бъде реновирана и да заработи отново, но през 1980 отново е затворена, след разследване, че към пациентите медиците се отнасяли с пренебрежение.\r\nСмята се, че в санаториума са починали близо 6 000 пациенти. Те често ставали жертви на мъчителни лечения, сред които електрошокова терапия и експериментални операции. Очаквано, в повечето случаи необичайните лечебни методи не оказвали никакъв положителен ефект.\r\nЗа мястото се разказват много легенди за... призраци, но е трудно да се докаже дали те са истина, тъй като говорим за паранормални явления. Посетителите на обитавания от духове бивш санаториум твърдят, че чуват гласове по коридорите, виждат сенки на фигури, облечени в медицински дрехи, някои от посетителите дори казват, че са усетили докосване.\r\nОрганизацията Waverly Hills Historical Society често организира посещения в пустеещата клиника, която иначе е частна собственост. Посетителите могат да изберат между исторически и паранормален тур. Историческата разходка се провежда при дневна светлина. Паранормалната е през нощта, тогава целенасочено се търсят духове.\r\n\r\n\"Уейвърли Хилс\" е дом на десетки призраци. Една от тях е за малкият Тими, който обича да си играе на топка. Според легендата момчнцеето е било на 6 или 7 години, когато е починало в санаториума. Посетителите на вече призрачната сграда носят със себе си детска топка и канят момченцето-призрак да си поиграе. На поредица от видеа се вижда как топката започва да се мърда по неестествен начин. Критиците, обаче, твърдят, че това е в резултат на неравен под или изсценировка и няма никакво дете-призрак.  \r\nВ друга зловеща история главна героиня е бременна медицинска сестра, която се е самоубила в стая №502. Някои истории твърдят, че сестрата е била забременена от един от лекарите в санаториума и после я оставил на произвола, казвайки че не иска да има нищо общо с нея и бебето. Жената била съкрушена и от мъка се обесила на една стърчаща тръба.\r\nСпоред друга версия собственикът на болницата забременил медицинската сестра и жената скочила от прозореца на стаята. Каквато и да е версията, много от посетителите на обитаваното от духове място, твърдят, че са видели призрака на облечената в медицинска престилка жена.\r\n\r\nПодземен тунел, наричан \"тунелът на смъртта\", води от главния вход на санаториума \"Уейвърли Хилс\" до място, което се намира на 150 под земята. Тунелът е използван от персонала на болницата, за да се транспортират запаси през зимата. Той, обаче, имал и по-зловеща употреба.\r\nТвърди се, че докторите използвали тунела за да транспортират телата на умрелите пациенти. Според някои истории по време на епидемията от туберкулоза на всеки час умирали хора. За да не разстройват останалите пациенти в болницата, лекарите използвали подземния тунел, в който изнасяли телата на онези, които не успели да се преборят с болестта.\r\nВ момента \"Тунелът на смъртта\" е магнит за любителите на паранормалното. Посетителите твърдят, че виждат странни сенки, чуват необясними стъпки и гласове.", "date": "2018.10.12", "title": "Зловещите места в САЩ: Призрачният санаториум \"Уейвърли Хилс\"!"}
{"url": "https://www.dnes.bg/politika/2018/10/12/partiite-v-ns-sa-ednakvi-kritikuva-bivsh-deputat.390433", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофийският градски съд през август вписа в регистъра на политическите партии Европейска партия \"Волт\". Председател на новата партия е депутатът от 43-ото Народно събрание от групата на \"Реформаторския блок\" Настимир Ананиев.\n\r\n\"39% от българите искат нови избори, а само 30% подкрепят парламента. В момента няма алтернатива, партиите в НС са еднакви. \"Демократична България\" се опитва нещо да направи, но въпросът е дали не се тръгва по стъпките на нов \"Реформаторски блок\". Като цяло българите се чувстват лъгани от политическата класа. Повечето хора се чувстват предадени. Не може политиците да имат 8% доверие. Европейската партия \"Волт\" е нещо иновативно и различно за България\", категоричен е Ананиев.\n                    \n                    \n                \r\nПо думите му партията \"Волт\" е нещо ново за българския политически живот, защото средната възраст на членовете е 37 години.\n\r\n\"Ние искаме повече гражданско участие, хората да могат да влияят на политиката. Добре е да се чува и гражданският глас. В момента се готвим за евроизбори. Искаме да покажем на българското общество, че има евробъдеще\", обясни още той.\n\r\nСпоред него България може да тръгне нагоре само и единствено чрез \"европейски лостове\".\n\r\n\"Европа е бъдещето на България. Когато идем в Западна Европа, виждаме много българи, над 1 млн. души, които се чувстват като втора ръка хора. В същото време в Народното събрание се правят едни центрове - всеки се дели на ляво и дясно и най-различни. Хората обаче искат решения, а не ги интересуват разделенията\", допълни още той.\r\n\n\r\n ", "date": "2018.10.12", "title": "Партиите в НС са еднакви, критикува бивш депутат"}
{"url": "https://www.dnes.bg/zvezdi/2018/10/12/blago-djizysa-smeni-amploato-stana-model-o-djizys.390423", "text": "Златка Райкова поне визуално вече не е Русата Златка, след като смени цвета на косата си. Промяната във визията на плеймейтката, която се изявява и като дизайнер, най-вероятно е свързана с появата на новата ѝ колекция, твърдят нейни приятели.\r\nНовите ѝ модели някак остават на заден план покрай всички слухове и закачки заради връзката ѝ с бившия футболист Благой Георгиев.\r\n \r\nИменно Благой обаче се включи с охота да подпомогне модните начинания на своята нова любов и навлезе в ново амплоа – на модел.\r\n \r\nПриятелки на Златка дори се шегуват, че тя е спестила доста пари за рекламно лице. А и е видно, че тя е предприела подхода най-често сама да рекламира моделите си. Явно разчитайки и на многобройните си последователи в социалните мрежи.\r\n \r\nДали се е справила – думата имат модните критици.\r\n \r\n\r\n ", "date": "2018.10.12", "title": "Благо Джизъса смени амплоато, стана модел! О, Джизъс"}
{"url": "https://www.dnes.bg/cars/2018/10/12/avtomobilite-koito-poevtiniavat-nai-bavno-sa.390411", "text": "Сайтът за продажби на различни видове стоки Youla анализира движението на цената на автомобили втора употреба. Така експертите са устоновили кои модели най-бързо губят от цената си и кои най-бавно.\r\nЗа основа са използвани данните от обявите за продажба на леки коли до 5 години, като системата предсказва промените в цената, изхождайки от увеличение на възрастта, пробега и други параметри.\r\nНай-устойчив на старенее при моделите на 5 години се оказва Nissan Almera, който за година губи само 12% от стойността си. Втората позиция е за Hyundai ix35, Renault Megane и Mitsubishi Lancer, при които спадът е 13%, а на трета - Chevrolet Spark, при който намалението е с 14%.\n\r\nНа обратния полюс се нарежда Genesis G80, който само за година губи 54% от цената си. Втората позиция е за Mercedes-Benz V-Class (-39%), а третата – за Subaru Outback и Mercedes-Benz C-Класс (-38%). В Топ 5 на най-бързо стареещите автомобили попада и Range Rover, чиято цена пада с 37% за година.\n                    \n                    \n                \r\nПри автомобилите на 2-3 години най-устойчив откъм цена отново Nissan Almera, при който спадът е с 18%. На второ място са Hyundai ix35, Chevrolet Spark и Honda Fit (-19%). В петицата влиза и Mitsubishi Lancer (-20%).\r\nЛидерът в негативен план не се променя – премиум-седанът Genesis G80 на възраст 2-3 години губи 63%. Втората позиция е за три модела - Mercedes-Benz V-Class, Mercedes-Benz C-Class и Range Rover (всички те поевтинавят с 48%). Петицата затваря BMW 7-Series с 47% намаляване на стойността.\r\n", "date": "2018.10.12", "title": "Aвтомобилите, които поевтиняват най-бавно, са..."}
{"url": "https://www.dnes.bg/health/2018/10/12/polezni-chaiove-za-vashata-kryvna-grupa.390299", "text": "Няма нищо по-хубаво от чаша ароматен чай с добавени вкусове, като мед канела или парче лимон, в компанията на приятелки и здравословни сладкиши.\r\nКой е любимият ви чай и колко често се наслаждавате на вкуса му? Има толкова много видове чай. Някои ни помагат да елиминираме излишните течности от тялото, други подобряват метаболизма и енергията ни, има и такива, които действат слабително, енергизиращо.\r\nВ следващите редове споделяме няколко полезни чая според кръвната група.\r\n\r\nХората с този тип кръвна група са по-склонни към стомашни проблеми, които могат да се проявят като киселинен рефлукс. Добре е да внимават с консумацията на глутенови и млечни храни. За да намалят тези неразположения е добре да добавят към дневното си меню чай от джинджифил.\r\n                    \n                    \n                Той е чудесен при гадене, стомашни болки и подувания. Може да го редуват и със зелен чай сенча, който има редица ползи за здравето.\r\n\r\nТова е вторият най-често срещан тип кръвна група. Ако вашата е тази, то най-вероятно сте по-склонни към тревожност. Едни от най-добрите чайове, които могат да ви помогнат да балансирате нервите си са зелен чай, чай от жасмин и невен.\r\n", "date": "2018.10.12", "title": "Полезни чайове за вашата кръвна група"}
{"url": "https://www.dnes.bg/akoshtete-vqrvaite/2018/10/12/telcite-s-dush-racite-s-muzika-kak-se-prispivat-zodiite.390377", "text": "На всеки му се е случвало да има нощи, в които се върти в леглото и не може да заспи, каквото и да направи и дори да знае, че трябва да става рано. Ето как всеки зодиакален знак се справя с безсънието. \r\n\r\nПравят упражнения само сутрин. И задължително не се натоварват физически поне 3 часа преди сън. Трябва да са в покой вечер. Тренировките и спортът ги зареждат и им дават енергия, затова, за да са сигурни, че ще спят сладко през нощта, вечер си почиват активно.\r\n \r\n\r\nТелците се приспиват като си взимат топъл душ или лежат във ваната, използвайки различни соли и аромати. Лавандуловото масло осигурява здрав сън и релаксация. Водата ги отпуска и започват да се прозяват.\r\n \r\n\r\nЗа тях е важно по леглото да няма нищо работно, учебно и т.н. Махат лаптопа, тетрадките, книгите, сметките. Дори не обичат да има телефони, таблети и телевизор около тях. Ако все пак гледат нещо на телефона, то е някоя социална мрежа, но не и нещо натоварващо, за да могат да спят добре. Или четат развлекателна книга.\r\n \r\n\r\nОбичат да слушат различни звуци, за да се приспят. Пускат си звук от разбиване на морски вълни, релаксираща музика. Ако навън вали, това също им помага да спят по-добре. Дишат дълбоко и опитват да не мислят за задачите и проблемите си.\r\n \r\n\r\nЛъвовете се чувстват прекрасно, когато си направят топла напитка преди сън. Горещ шоколад, мляко, чай - всичко това им действа приспиващо. Така се отпускат и успокояват.\n                    \n                    ", "date": "2018.10.12", "title": "Телците – с душ, Раците –- с музика: Как се приспиват зодиите?"}
{"url": "https://www.dnes.bg/politika/2018/10/12/v-ns-imalo-mnogo-artisti-no-nai-golemi-bili-socialistitite.390431", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ НС има много артисти - има и много добри, има и по-лоши, но най-големите артисти са в \"лявото\" пространство в парламента. В политиката на ГЕРБ няма такова нещо, там нещата са ясни, изпълнява се точна стратегия. Това каза актьорът и депутат от ГЕРБ Евгени Будинов в студиото на \"Денят ON AIR\".\r\nТой коментира трагичния инцидент с журналистката Виктория Маринова, както и реакциите в Народното събрание след убийството.\n\r\n\"Когато става дума за смърт, политиката няма място там. Колкото и да е трагична новината, левицата я използва в своя полза, което е недопустимо. Европейските политици и лидери се подлъгаха, но след това се извиниха. В същото време БСП не го направи. МВР работи професионално и много бързо разкри случая\", категоричен е актьорът пред Bulgaria ON AIR.\n                    \n                    \n                \r\nСпоред него има много фалшиви новини и хората могат лесно да бъдат подлъгани.\n\r\n\"В България се случват много хубави неща, но в същото време на тях на се обръща почти никакво внимание. В същото време се обръща внимание на лошите и \"черните\" случки. Хората трябва да бъдат много съмнителни, да проверяват всяка една информация и да не се доверяват лесно\", посъветва депутатът от ГЕРБ.\n\r\nТой обясни и за гласувания от депутатите Закон за културното наследство.\n\r\n\"В България има огромно културно наследство, защото имаме огромна история. Това, което влезе в закона, е дигитализацията на културното наследство. Идеята е да знаем дигитално с какви обекти разполагаме, за да могат те по-лесно да бъдат съхранявани и контролирани\", обясни Будинов.\n\r\n\n\r\n\r\n ", "date": "2018.10.12", "title": "В НС имало много артисти, но най-големи били социалиститите"}
{"url": "https://www.dnes.bg/notifikacii/2018/10/12/sofiia-vs-silicievata-dolina-triabvat-ni-oshte-hora-kato-mysk.390401", "text": "В България има множество инвестиции и много венчър капиталисти. Впечатляващо е желанието на предприемачите да се учат, да се развиват, а не просто да взаимстват вече работещи идеи от други места. За да се превърне страната в стартъп хъб за Източна Европа обаче са необходими още мечтатели.\r\nСилициевата долина не е станала това, което познаваме, заради една компания. Това значи да си цяла отделна екосистема. Това каза , , в ефира на .\r\n\"Да бъдеш предприемач е начин на мислене. Между бизнеса и предприемачеството има голяма разлика. Идеята, готовността да намериш нейното финансиране, да го заплащаш в годините и да работиш за реализацията ѝ различава предприемачите. В много значителна част предприемачеството е риск\".\r\n                \n                Д-р Чандра определя България като свой дом. Според него у нас има огромен потенциал.\r\nКомпанията, чийто главен изпълнителен директор е той, разработва професионални решения в сферата на трафика, разказа гостът.\r\n\"Rhythm Engineering разработва система, която е базирана на изкуствен интелект. На практика това е един робот, обучен да се държи като човек. Той обработва информацията за идващите автомобили и това, което правят другите светофари в момента. На базата на тази информация той преценява и сменя сигнала\".\r\nЗа компанията у нас работят около 20 души, посочи директорът ѝ, като добави, че постоянно се търсят нови служители. Намиранео на необходимите професионалисти той определи като труден процес.\r\nСпоред д-р Чандра технологиите са единственият начин за оптимизацията на трафика в София, тъй като броят на жителите на столицата расте постоянно, а инфраструктурни промени няма как да бъдат правени ежедневно.\r\nИзползването на изкуствен интелект при регулацията на трафика би донесло икономически ползи за града и би намалило нивата на вредните емисии, което цялостно ще окаже положително въздействие върху качеството на живот, допълни д-р Чандра.\r\n", "date": "2018.10.12", "title": "София vs. Силициевата долина: Трябват ни още хора като Мъск"}
{"url": "https://www.dnes.bg/notifikacii/2018/10/12/hubchev-zove-da-zabravim-dvete-pobedi-chaka-ni-tejyk-mach.390429", "text": "Селекционерът на българския национален отбор по футбол Петър Хубчев отново не се нае с конкретни обещания преди двубоя на България у дома срещу Кипър от Лигата на нациите. Специалистът говори пред медиите ден преди срещата с кипърския тим на стадион \"Васил Левски\".\n\r\n\"Знам, че очакванията са големи след двете победи. Мина времето, когато се оправдавахме, че напрежението е голямо, защото очакванията са големи, но пак не ви обещавам нищо. Всеки трябва да даде всичко от себе си. Искаме момчетата да направят повече под по-голямо напрежение\", заяви легендарният защитник и продължи:\n\r\n\"Работим за това и го усещам в лагера. Длъжни сме да направим повече, за да оправдаем очакванията. Няма да ви кажа за нещата, който искаме да направим. Колкото по-малко говорим за миналите двубои, толкова по-добре.\n                \n                \r\nПреди се говореше, че не печелим извън София. След това казваха, че не печелим два поредни мача. Няма да ви издам плановете ни как да стигнем до победата. Кипър разполага с доста технични футболисти\", отчете националният селекционер.\n\r\n\"Знаете в кои отбори играят кипърците. Не съм търсил контакти с никого в Кипър за повече информация\", заяви още бившият треньор на Берое. \n\r\nТой говори и за ветерана Георги Петков, който отново получи повиквателна за националния отбор.\n\r\n\"Длъжен съм да кажа няколко думи за Петков, но не питайте така конкретно в такава обстановка. Знаете, че вратарите във футбола провеждат по-специални тренировки. На упражненията с целия отбор той се представи на нивото, на което го познаваме от толкова години.\n\r\nНямам повод да се съмнявам във възможностите му. Чувствам, че момчетата вярват, че на базата на колектива можем да направим това нещо. Знам с какви хора работя. Казвам хора, а не футболисти. Знам какви характерите има в отбора\", заяви още Хубчев.\n\r\nС контузия преди утрешния двубой единствено е Борислав Цонев. Хубчев потвърди, че Ивелин Попов ще бъде титуляр в мача срещу Кипър.", "date": "2018.10.12", "title": "Хубчев зове: Да забравим двете победи, чака ни тежък мач"}
{"url": "https://www.dnes.bg/sofia/2018/10/12/diskusiia-za-sv-nedelia-da-niama-iznenadani-s-plochkite.390394", "text": "Ще продължи ли конкурсът за реконструкция на площад \"Св. Неделя\" ще стане ясно във вторник, обяви кметът на София Йорданка Фандъкова след среща с Камарата на архитектите в България.\n\n\n\r\n\"Всички се съгласихме, че позицията, която главният архитект на София Здравко Здравков предлага е била правилната. Тя е насочена към това да не се правят промени на конкурса. Това е едно от най-знаковите места в града, което чака своята промяна\", отбеляза тя и уточни, че са инвестирали сериозни средства в археологическите проучвания. Според нея там е открита една от най-големите обществени сгради в Сердика.\r\n\"Бихме искали опитни и утвърдени архитектурни бюра да се включат и да дадат своите предложения за експониране на тези находки в една прекрасна пешеходна зона\", коментира столичният кмет.\r\n                    \n                    \n                Фандъкова смята, че се е намерил консенсус: \"Имаше предложения за промени в условията за допускане на кандидати, за разширяване на тези условия, с което арх. Здравков се съгласи\".\r\nФандъкова съобщи, че най-важното за нея е да се проведе един конкурс, който да бъде реализиран.\r\n\"В крайна сметка хората в София очакват да видят резултат, а не дебат по културни теми. Понеделник след обяд е срещата, очаквам вторник да имаме резултат, и той да бъде да се продължи конкурсът за промяна в условията\", посочи кметицата.\r\nТя обясни, че ако конкурсът продължи, се очаква до около месец да има подадени документи.\r\n\"Сега е времето да дискутираме, а не когато сме обсъждали повече от пет години и някой остава изненадан от настилка или други елементи по обекта\", каза тя.", "date": "2018.10.12", "title": "Дискусия за \"Св. Неделя\". Да няма изненадани с плочките!"}
{"url": "https://www.dnes.bg/index/2018/10/12/dakota-djonsyn-razkri-podrobnosti-za-bremennostta-si.390421", "text": "След като се заговори, че актрисата Дакота Джонсън чака бебе от Крис Мартин, звездата от „50 нюанса“ сиво проговори по темата пред Елън Дедженеръс. Не е тайна, че Дакота е гадже на фронтмена на Coldplay, който е бивш съпруг на Гуинет Полтроу, която сключи съвсем скоро брак с Брад Фалчък. \r\nИ докато новото семейство отпътува за меден месец, журналисти уловиха Джонсън и Мартин на парти, на което имаше много балони и решиха, че двамата празнуват новината, че чакат бебе. До този момент актрисата не коментира ситуацията, но пред Елън Дедженеръс реши да даде пояснение какво се случва с личния й живот.\r\n \r\nВ ефира тя със смях призна, че да е бременна „е просто чудна идея и нищо повече“.\r\n \r\n„Засега не планирам да ставам майка“, съобщи 29-годишната холивудска звезда.\r\n \r\nДакота предполага, че слухът за бременността ѝ е защото папараци са дошли на празника ѝ в нейния дом по повод рождения ѝ ден. Всичко се криело в декорацията.\r\n \r\nПо принцип така се украсява къщата, когато се организира парти „welcome baby“. Когато гостите пуснали в небето сини балони, фотографите решили, че това е знак за дете. Също така Дакота се опита да постави настрана изобщо отношенията си с Крис Мартин и така и не ги коментира.\r\n \r\nЗа роман между двамата се заговори през октомври миналата година. Влюбените така и не говорят за връзката си.\r\n\r\n", "date": "2018.10.12", "title": "Дакота Джонсън разкри подробности за бременността си"}
{"url": "https://www.dnes.bg/rusia/2018/10/12/kremyl-pritesnen-ot-razkol-v-pravoslavniia-sviat.390396", "text": "Кремъл споделя безпокойството на Руската православна църква от решението на синода на Константинополската патриаршия за сваляне на анатемата от лидерите на две неканонични църкви в Украйна, заяви пред журналисти прессекретарят на руския президент Дмитрий Песков, цитиран от ТАСС.\r\nКремъл обаче не се намесва в междуцърковните дела, добави той.\r\nЗнаем за твърдата и последователна реакция на Руската православна църква срещу решенията, оповестени вчера от Константинопол. Неведнъж сме казвали,че сме крайно притеснени от това, че се планира предприемането на стъпки, които могат да доведат до разкол в православния свят, посочи Песков.\n\n\r\n                    \n                    \n                Той подчерта, че Русия е готова с политико-дипломатически мерки да защитава интересите на православните в Украйна, ако Киев не успее да удържи радикалите. \n\r\n\"В случай, че развиващите се събития доведат до противоправни действия, Русия, разбира се, както навсякъде е защитавала интересите на руснаците и на рускоезичните, и в този случай, както неведнъж е казвал президентът Владимир Путин, Русия ще защити действията на православните. Това е абсолютно обоснована и разбираема позиция\", каза Песков.\n\r\nНа уточняващ въпрос по какъв начин Москва е готова да защитава интересите на православните в Украйна, говорителят на Путин отвърна кратко: \"Изключително с политико-дипломатически мерки\". А после добави, че това ще се наложи само \"ако украинските власти наистина не успеят да удържат ситуацията в рамките на правото, ако този процес приеме някакви уродливи, насилствени прояви, пише БТА.\r\n ", "date": "2018.10.12", "title": "Кремъл притеснен от разкол в православния свят"}
{"url": "https://www.dnes.bg/zvezdi/2018/10/12/novata-kralska-svatba-princesa-iujeni-vze-bruksbank.390416", "text": "Принцеса Южени се влюбила от пръв поглед в Джак Бруксбанк. Няколко часа след тяхната първа среща, тя нямала търпение да разкаже на майка си за него.\r\nДнес дъщерята на принц Андрю и Сара Фъргюсън встъпи в брак със същия този мъж.\r\nСватбената церемония се състоя в храма „Сейнт Джордж“ в замъка Уиндзор, . Силният вятър, който понасяше шапките и ефирните тоалети на гостите, не помрачи приповдигнатото настроение на принцесата и нейните роднини.\r\n \r\nПринц Джордж и принцеса Шарлот, както и техни братовчеди, бяха шафери на красивата булка.\r\n \r\nПринцесата пристигна пред църквата с Ролс-Ройс, произведен през 1950 г. Заедно с нея бе нейният баща. Още от колата се виждаше, че на главата си носи тиара, декорирана със смарагди и диаманти. Бижуто от платина, произведено през 1919 г., е подарък от нейната баба – Кралица Елизабет Първа. Единственият друг аксесоар по нея бяха обеци в тон с тиарата.\r\n \r\nПридружавана от принц Андрю, принцесата се качи бавно по стълбите на храма и премина под ръкоплясканията на множеството гости. През цялото време тя не спираше да се усмихва. Роклята ѝ – изчистена, с деколте тип лодка, без скъпоценни камъни, органза и дантела, е на известните дизайнери Питър Пилото и Кристофър де Вос. Тя е ушита с дълъг шлейф, който много британци определиха като най-впечатляващата част от роклята.\r\n \r\nСватбата на принцеса Южени бе първото официално събитие от много време насам, на което се появява нейният дядо – принц Филип, който имаше здравословни проблеми. Единствената кралска особа, която не присъстваше на сватбената церемония, бяха принц Чарлс и съпругата му Камила, които имат ангажимент в Шотландия.\r\n \r\nВълнуващото събитие в кралското семейство е доста по-голямо от сватбата на принц Хари и Меган Маркъл. Британските таблоиди съобщиха, че 28-годишната принцеса и нейният избраник, който е с 4 години по-голям, са изпратили 850 покани. За сравнение гостите на сегашните херцог и херцогиня на Съсекс, бяха близо 600. За сметка на това сватбата на принцеса Южени е доста по-евтина – два милиона британски лири.\r\n \r\nСред звездните гости на новото семейство бяха Наоми Кембъл, Лив Тайлър, Деми Мур, Роби Уилямс, Джеймс Блънт, Кейт Мос, Ел Голдинг и други.\r\n \r\nПринцеса Южени е деветата по реда на наследяване на британския престол. Въпреки че интересът към втората кралска сватба за годината е по-малък, в Уиндзор има засилено полицейско присъствие, като униформените са доста повече в сравнение с броя им през май.\r\n \r\n\r\n \r\nТой е роден на 3 май 1986 година. Майка му се казва Никола, а баща му Джордж е директор на компания. Той има по-малък брат, Томас, който ще му бъде кум на сватбата.\r\n \r\nДжак завършва средното си образование в пансиона „Стоу скул“ в графство Бъкингамшър и избира да не следва в университет, а да започне работа в бизнеса със заведения.\r\n \r\nЗапознава се с Южени в швейцарския ски курорт Вербие през 2010 година. Двамата излизат осем години, преди да се сгодят през януари в Никарагуа.\r\n \r\nБруксбанк е работил като мениджър на лондонския „Махики“ в луксозния квартал Мейфеър. Клубът е един от най-елитните в британската столица. Той има и свой бизнес с дистрибуция на вина.\r\n\r\n", "date": "2018.10.12", "title": "Новата кралска сватба: Принцеса Южени взе Бруксбанк"}
{"url": "https://www.dnes.bg/obshtestvo/2018/10/12/g-p-group-se-otkaza-ot-dogovora-za-tunel-jeleznica.390426", "text": "\"Ръководството на \"Джи Пи Груп\" е категорично, че в така манипулираната медийна обстановка през последния месец, опитваща се да отъждестви граденото десетки години име на компанията в строителния бранш с престъпни квалификации, е достойно в името на бранда \"Джи Пи Груп\" да депозираме пред Aгенция \"Пътна инфраструктура\" отказ от сключване на договор за изпълнение на строителството на тунел Железница\", се чете в официална позиция на компанията, разпространена до медиите. \n\n\"Същото е в полза на обществения интерес от предотвратяване на огромните загуби на държавния бюджет и в подкрепа на пътната безопасност\", отчитат още от ръководството на дружеството.\n                    \n                    \n                \r\nВ своето становище, ръководството на \"Джи Пи Груп\" заявява категорично, че през всички години компанията е работила, съобразявайки се със законовите разпоредби и винаги е отчитала обществения интерес. \n\r\n\"Във връзка със започналите проверки, засиления обществен фокус и познавайки в детайли инвестиционния проект за доизграждане на АМ \"Струма\", в частност изграждането на тунел Железница, за който проект бяхме избрани за изпълнител вследствие проведената открита процедура по реда на ЗОП, осъзнаваме, че има реална опасност от неспазване на графика за изпълнение на проекта, което създава риск от загуба на средства\", се отбелязва в позицията.\n\r\nТова ще наложи започнатите отсечки да се построят за сметка на държавния бюджет и да бъде възстановена предоставената безвъзмездна финансова помощ за изграждане на \"Автомагистрала \"Струма\", финансирана от ОП \"Транспорт 2007-2013 г.\". \n\r\nЗабавата в изграждането на посочените участъци на АМ \"Струма\" е предпоставка за още тежки катастрофи, голям брой загинали и ранени. Според официалната статистика през последните 5 години този пътен участък си е извоювал печалната слава на най-кървавото трасе в страната ни, посочват още от ръководството на дружеството. \n\r\nКакто Dnes.bg съобщи, по-рано днес премиерът Бойко Борисов съобщи, че е възложил на шефа на АПИ Светослав Глосов, спазвайки закона, да намери форми да извади \"Джи Пи груп\" от проектите с европейско или държавно финансиране.\n\r\n\"Единствените ми претенции към строителните компании са били качество и срок на изпълнение\", отсече Борисов. \n\r\nСофийската градска прокуратура вече е образувала досъдебно производство по сигнали за дейността на строителната компания. Наложен е и запор и е блокиран превод от 14 милиона евро на фирмата заради злоупотреби при усвояването на средства от европейските фондове.\n\r\nСпоред Борисов, докато към фирмата има подозрения за нарушения, тя не трябва да участва в проекти с европари.", "date": "2018.10.12", "title": "G.P. Group се отказа от договора за тунел \"Железница\""}
{"url": "https://www.dnes.bg/obshtestvo/2018/10/12/mp-oficialno-vryshtat-ni-severin-no-drugata-sedmica.390425", "text": "Германия ще ни предаде обвиненият в убийството на журналистката Виктория Маринова 21-годишен Северин Красимиров, съобщиха официално от Министерството на правосъдието. \n\n\n\nОт там допълват, че този следобед в Министерството е получено официалното съгласие на немската прокуратура за предаване на обявения за международно издирване български гражданин.\n\r\nСъгласно полученото съобщение, за това е информирана и Прокуратурата на Република България.\n\r\nКъм настоящия момент, с активните действия на компетентните органи на двете държави, тече процедура по организиране на фактическото предаване и конвоиране от българските власти на лицето, което се очаква да се случи най-рано следващата седмица, съобщават от правосъдното министерство.\n                    \n                    \n                \r\nКакто Dnes.bg съобщи по-рано, решението на съда в Целе за екстрадирането на Северин Красимиров вече е предадено на България. Прокурор Бернд Колкмайер от прокуратуратара в германския град заяви, че младият мъж е признал частично вината си за убийството на Виктория Маринова.\n\r\nПред германския съд той е казал, че сутринта на 7 октомври, в парк край Дунав в Русе, под влиянието на алкохол и наркотици се е скарал с непозната за него млада жена, ударил я е силно в лицето и я е блъснал в храстите. Той отрича да я е изнасилвал. Не е възнамерявал и да я убива, цитира още прокуратурата твърденията на Северин.\n\r\n\"Въз основа на показанията му няма основание да се смята, че има политически мотив в убийството\", заяви още германската прокуратура.", "date": "2018.10.12", "title": "МП официално: Връщат ни Северин, но другата седмица"}
{"url": "https://www.dnes.bg/cars/2018/10/12/mercedes-benz-predstavi-hibridi-ot-novo-pokolenie.390414", "text": "Германският автомобилен производител Mercedes-Benz показа нови хибридни модели на базата на обновените версии на C-Class и E-Class. На европейския пазар колите ще се появят през лятото на 2019 г.\r\nХибридните Mercedes-Benz получиха четири режима на работа на двигателя (Hybrid, E-mode, E-save и Charge). В новият двигател с мощност 122 к.с. е интегрирана 9-степенна автоматична скоростна кутия и се съчетава с батерия от 13.5 кВтч.\r\nХибридната версия може да бъде както дизеловата с мощност 306 коня (с 2-литров дизелов двигател с мощност 194 к.с.), така и бензиновата с мощност 286 коня (с 2-литров бензинов двигател с мощност 211 к.с.).\r\n", "date": "2018.10.12", "title": "Mercedes-Benz представи хибриди от ново поколение"}
{"url": "https://www.dnes.bg/sofia/2018/10/12/mahat-jyltite-paveta-pred-su-hlyzgavi-sa.390403", "text": "Поредно недоволство от ремонтите в София.\r\nРеконструкцията на градинката между СУ \"Св. Климент Охридски\" и Народното събрание е в разгара си. Премахнати са обаче жълтите павета.\r\nНа тяхно място има гранитни плочи, съобщава \r\nОт общината обясняват, че причината е, че жълтите павета били много хлъзгави за пешеходците и се премахват за удобството на гражданите.\r\nТе уточниха още, че извадените павета се почистват и пазят и ще бъдат употребени при бъдещи ремонти.\r\n ", "date": "2018.10.12", "title": "Махат жълтите павета пред СУ – хлъзгави са!"}
{"url": "https://www.dnes.bg/zvezdi/2018/10/12/s-nova-pricheska-grisho-trenira-usileno.390420", "text": "Григор Димитров смени прическата си. Това се вижда от личния му профил в Instagram. След като отмени участието си на турнира в Шанхай поради контузия, българинът тренира усилено в залата.\r\n\"Кардио нощ\", е написал тенисистът върху снимката от фитнес залата. На нея той е с много къса коса, кара колело и слуша музика. \r\n \r\n„Много съжалявам, че няма да мога да се срещна с моите фенове в Шанхай. Боря се да се върна възможно най-скоро. Благодаря за любовта и подкрепата в Пекин“, коментира Димитров преди броени дни и качи спомен със свои фенове, които държат в ръцете си транспарант с надпис: „Обичаме те и те подкрепяме, Григор!“. \r\n \r\nМеждувременно стана ясно, че нашенецът е „паднал“ до девето място в световната ранглиста по тенис. Гришо стартира сезона под номер 3 в света, но след като отпадна на турнира в Пекин, вече има 3640 точки. Предстоят му два турнира – във Виена и Париж. \r\n \r\n", "date": "2018.10.12", "title": "С нова прическа: Гришо тренира усилено"}
{"url": "https://www.dnes.bg/obshtestvo/2018/10/12/na-hemodializa-i-bez-bybreci-niakoga-a-dnes-shtastliv-zdrav-i-s-deca.390361", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКогато получиш удар от съдбата и тежка диагноза, лесно би било да се откажеш да се бориш. Особено когато си на прага на смъртта, нали?\r\nПреди 13 години Росен Иванов разбира, че двата му бъбрека не работят. Днес, вече на 32 години и с две прекрасни деца, мъжът си спомня за борбата, която в неговия случай завършва с щастлив край. \r\nВсичко започнало, когато мъжът бил още момче – на 18 години. Само няколко дни след рождения си ден Росен бил приет в болницата. Трябвало да направи избор – да се примири със съдбата или да се бори за живота си. Бил включен на хемодиализа, но изходът бил само един – трансплантация.\r\n                    \n                    \n                Неговият ангел-хранител се оказала майка му, която безвъзмездно и без капка колебание предложила собствения си бъбрек – част от нея, за да може синът и да живее.\r\n\"Виждах колко е тежко на родителите ми, на близките ми... Стараех се да не показвам на мен колко ми е тежко. Така се съхраних да не падам духом, да вярвам, че нещата ще се случат и те се случиха\", разказва Росен пред .\r\nПроцедурата не се проточила дълго и така само след 8 месеца на хемодиализа, Росен получил своя бъбрек, получил своя шанс за живот. Единственият начин да се отблагодари за огромния жест на майка си е да продължи да живее.\r\nЗавършва висшето си образование и остава да работи в университета, в който защитава и докторантура.\r\nПреди 3 години животът му придобива пълен смисъл, когато на бял свят се появява първият му син, а малко по-късно щастието е още по-пълно, когато се ражда и второто му дете. ", "date": "2018.10.12", "title": "На хемодиализа и без бъбреци някога, а днес: Щастлив, здрав и с деца"}
{"url": "https://www.dnes.bg/notifikacii/2018/10/12/spipaha-30-godishen-avtodjambazin-razbival-koli.390399", "text": "30-годишен рецидивист е задържан за кражба от лек автомобил в столичния квартал \"Люлин\", съобщават от прокуратурата.\r\n2 часа след полунощ в четвъртък А. Петров счупил предното стъкло на паркиран пред блок \"Мерцедес\" и отмъкнал радиото, 2 флашки и други вещи на собственичката.\r\nЗадържан е още същия ден от полицията, пише \"\". Петров е осъждан няколко пъти за кражби. Задържан е за три денонощия от прокуратурата.\r\nДържавното обвинение ще иска постоянен арест от съда. Ако бъде осъден го чакат от 3 до 15 г. затвор.\r\nРецидивистът се разследва и за други кражби от автомобили в \"Люлин\".\r\nСъщата нощ в квартала е разбито и задно стъкло на стар автомобил - кобми. И от нея липсват вещи, както и при кражбата от мерцедеса, обран от А.Петров. \r\n ", "date": "2018.10.12", "title": "Спипаха 30-годишен автоджамбазин, разбивал коли"}
{"url": "https://www.dnes.bg/obshtestvo/2018/10/12/srednata-pensiia-za-2019-g-skacha-s-22-leva-do-386-27-lv.390409", "text": "Очаква се ръст на пенсиите от 3,1 на сто през 2019 година при прогнозирана стойност на средногодишната хармонизирана инфлация за 2019 година от 3 на сто. Това е заложено в проекта на Закон за бюджета на Държавното обществено осигуряване за 2019 година, съобщи БТА като се позова на източници от социалните партньори. \n\r\nПроектобюджетът ще се разглежда на Надзорен съвет на НОИ в понеделник. \n\r\nВ проекта е отбелязано, че средният брой на пенсионерите за 2019 година се очаква да намалее до около 2 154 800. \n\r\nСредният размер на пенсията през 2019 година се предвижда да достигне 386, 27 лева, като номиналното нарастване е 6,2 на сто при очакван среден размер за 2018 година - 363,82 лева /по Закона за бюджета на ДОО за 2018 година средният размер на пенсията е 362,97 лв/.\n                    \n                    \n                \r\nОт 1 юли 2019 година пенсиите, отпуснати до 31 декември 2018 година вкл., се увеличават с 5,7 на сто. От 1 юли 2019 г. минималната пенсия ще се увеличи от 207,60 на 219,43 лв. Социалната пенсия се променя от 125,58 лв. на 132,74 лв. Таванът на пенсиите от 1 януари се запазва на 910 лева, а от 1 юли се увеличава до 1200 лева. Мярката се отнася за всички пенсии без оглед на момента на отпускането. \n\r\nПри изчисляване на индивидуалния коефициент на пенсиите, отпуснати с начална дата след 31 декември 2018 година, отпада изборът на трите най-добри последователни години за периода преди 1997 година, както и периода 1997 -1999 година.\n\r\nЗапазва се минималният дневен размер на обезщетението за безработица - 9 лева и максималният - 74,29 лв. Запазва се и периодът на изплащане на обезщетения за бременност и раждане - 410 дни, както и размерът на обезщетението за отглеждане на дете от 1 до 2 години - 380 лева. \n\r\nЗапазва се режимът за изплащане на болнични - първите три работни дни от осигурителя, а от четвъртия ден - от ДОО. Запазва се и периодът, доходът, за който се взема предвид при изчисляване на размерите на краткосрочните обезщетения при временна неработоспособност - 18 календарни месеца, а при бременност и раждане и безработица - 24 месеца. \n\r\nЗапазва се размерът на осигурителната вноска за фонд \"Пенсии\" на нивата от 2018 година, както и размерите на вноските за други фондове на ДОО, а също и съотношенията между осигурители и осигурени. \n\r\nЗа 2019 година не са договорени минимални осигурителни прагове. Без налагане на административно увеличение на праговете, при планирано увеличение на минималната заплата - с 9,8 на сто, средното увеличение на минималните осигурителни прагове през 2019 година ще е около 4,7 на сто, сочи проектобюджетът. \n\r\nУвеличава се минималният осигурителен доход за самоосигуряващите се - от 510 лева на 560 лева, а за земеделските стопани и тютюнопроизводителите от 350 лева на 560 лева. Максималният осигурителен доход се променя от 2600 лева на 3000 лева от 1 януари 2019 г. Догодина няма да се внасят вноски във фонд \"Гарантирани вземания на работниците и служителите\".\n\r\nЗапазва се размерът на еднократната помощ при смърт на осигурен - 540 лева. Определя се максимален размер на гарантираните вземания - 1400 лева. \n\r\nКъм края на годината се очаква приходите в системата без трансферите да бъдат близо 6,8 млрд лева, което е с 3,4 на сто повече. Разходите за 2018 година се очаква да бъдат 11,1 млрд. лева, което е с 0,4 на сто повече от планираните или 44,7 млн. лева преразход. Общият размер на разходите за пенсии, краткосрочни обезщетения, службите по социално осигуряване и предоставените трансфери за 2019 г. е 11,7 млрд.лева Очакваните трансфери за 2018 г. ще са близо 4,5 млрд.лева, което е с 0,2 млн. лева получени повече трансфери. Очакваният излишък за 2018 година ще е 179,4 млн. лева според проектобюджета на ДОО.", "date": "2018.10.12", "title": "Средната пенсия за 2019 г. скача с 22 лева до 386, 27 лв."}
{"url": "https://www.dnes.bg/obshtestvo/2018/10/12/lipsvashtata-demografska-politika-20-hil-bebeta-po-malko-za-5-g.390348", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовородено бебе почина само ден, след като беше изписано от видинската болница. Майката обвинява лекарите в немарливост.\r\n\"Това е един често срещан случай, където е неясно как е лекувано детето и майката има претенции към лекуващите. Не е ясно кой е изписал това дете, в какво състояние е било и как изобщо е протекло това родоразрешение\", коментира пред  председателят на Българска асоциация за закрила на пациентите Пламен Таушанов.\n\r\nСпоред него е нарушен един принцип за изписване. Не може да се пише за лекуващ лекар, който не е бил там, но това е честа практика. По този начин се размива отговорността. По неговите думи дори не се разбира със секцио или нормално е родено бебето.\r\n                    \n                    \n                \"Трябва да има секцио в България не повече от 20%. В някои лечебни заведения достига до 70%, то е в пъти повече\", заяви Таушанов.\r\nТой беше категоричен, че всяко раждане може да бъде опасно, когато не е проследена бременността.\r\n\"Преди 5 години имаше 75 хиляди деца, сега се раждат 55 хиляди. Демографската политика я няма. Това е целият проблем\", настоя Пламен Таушанов.\r\n ", "date": "2018.10.12", "title": "Липсващата демографска политика: 20 хил. бебета по-малко за 5 г.!"}
{"url": "https://www.dnes.bg/sofia/2018/10/12/panika-v-mejdugradski-avtobus-svaliha-myj-s-pistolet.390430", "text": "Мъж, който носел пневматичен пистолет, е бил свален от междуградски автобус този следобед, съобщават от МВР.\r\nСлужители на столичната полиция са се отзовали на сигнал, постъпил към 18.24 часа. В района на кв. \"Орландовци\" те спрели автобус, пътуващ по направление Русе - София. \r\nОт превозното средство бил свален 35-годишен мъж, който носел на видно място пневматичен пистолет. Мъжът не е проявявал агресия към пътниците.\r\nОтведен е в столично районно управление за изясняване на случая. Полицейски екип е ескортирал автобуса до крайната му спирка - автогарата в столицата. \r\n ", "date": "2018.10.12", "title": "Паника в междуградски автобус: Свалиха мъж с пистолет"}
{"url": "https://www.dnes.bg/notifikacii/2018/10/12/turci-opitaha-da-prenesat-prez-kalotina-42-000.390383", "text": "Митничари откриха недекларирани 42 000 евро и на митнически пункт Калотина при проверка на лек автомобил, съобщиха от Агенция \"Митници\".\r\nВ следобедните часове на 9 октомври на пункта пристигнал лек автомобил с германска регистрация, в който от Западна Европа пътували съпрузи - турски граждани.\r\nМъжът и жената заявили, че нямат нищо за деклариране, но при последвалата щателна митническа проверка в дамската чанта на съпругата, прилежно опаковани в текстилна торбичка и в найлон, били открити купюри от по 500 евро.\r\nЗадържаната недекларирана сума възлиза на 42 000 евро, с левова равностойност 82 144.86 лева.\r\nПо случая е било образувано бързо досъдебно производство, което е приключило със сключено между страните споразумение.\r\nС определение на съда на подсъдимите е наложено наказание \"глоба\" в максимален размер - една пета част от недекларираната сума.", "date": "2018.10.12", "title": "Турци опитаха да пренесат през Калотина €42 000 "}
{"url": "https://www.dnes.bg/sofia/2018/10/12/pushene-na-zakrito-orkestyr-siderov-v-nov-skandal.390428", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВолен Сидеров е забъркан в нов шумен скандал. Лидерът на \"Атака\" е забелязан в известно столично заведение с компания, която пуши въпреки забраната. Историята беше масово споделяна във Facebook и илюстрирана със снимки.\n\r\nМлада жена и бизнес партньори от чужбина вечерят в популярното заведение. Усещат дим на цигари и установяват, че идва от масата на Волен Сидеров. Един от чуждестранните гости моли пушенето да бъде преустановено, репликират го с препоръка да говори на български.\n\r\nНе след дълго на масата на Сидеров идва оркестър, а председателят на \"Атака\" взима палките и започва да свири на барабанчетата. За изпълнението си Волен Сидеров получава банкнота.\n                    \n                    \n                \r\n\"С оркестри съм свирил всякакви. С джазов и с ромски, тъй като не съм расист\", сподели Волен Сидеров.\n\r\n\r\n ", "date": "2018.10.12", "title": "Пушене на закрито, оркестър... Сидеров в нов скандал"}
{"url": "https://www.dnes.bg/za-da-se-razbirame/2018/10/12/jenite-ot-koi-zodii-sa-nai-dobrite-syprugi.390419", "text": "Сключването на брак и създаването на семейство не е за всеки. Има много мъже и жени, които са домошари и това им се отдава, но други просто не са родени за толкова ангажираща връзка. \r\nДокато в миналото се смяташе, че жената трябва да \"върти\" къщата - да готви, пере, чисти, отглежда децата и се грижи за мъжа. В днешно време нещата са съвсем различни. Все повече дами се развиват успешно в кариерата и за независими, но могат ли да имат здраво семейство и пълноценна връзка с партньора си?\r\n \r\nЕто жените от кои 5 зодии са най-добрите съпруги: \r\n \r\n\r\n \r\nЖените, принадлежащи към този знак, притежават някои страхотни  качества, които ги правят идеалните съпруги. Пълни са с емоции и за тях чувствата са водещи във връзката. Те търсят стабилни и дългосрочни връзки. Следователно бракът е нещо, което те ценят много.\r\n \r\nОбикновено жените от зодията Рак са доста безкористни когато става дума за партньора им. Честни са към половинката си. \r\n \r\n\r\n \r\nЖените с тази зодия са лоялни и надеждни - двете неща, които повечето мъже ценят в една съпруга. Те работят усърдно, за да може да допринесат за просперитета на семейството. Присъщо за тяхната природа е да прощават. Може да отнеме време докато опознаят партньора си, но след като преодолеят първоначалното неудобство, те се отдават напълно на връзката. \r\n \r\nРибите обичат домашния уют и правят всичко, за да имат хубаво и здраво семейство. \r\n \r\n", "date": "2018.10.12", "title": "Жените от кои зодии са най-добрите съпруги?"}
{"url": "https://www.dnes.bg/obshtestvo/2018/10/12/vlast-ili-medii-koi-e-vinoven-za-ochernianeto-ni.390432", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС нищо не сме заслужили като държава така да бъдем охулени, докато всички работят на 1000%. Тези думи изрече премиерът Бойко Борисов преди два дни, отправяйки критика към тезите на български и чуждестранни медии около убийството на журналистката Виктория Маринова.\n\r\nПолитологът доц. Румяна Коларова посочи пред Bulgaria ON AIR, че има дефицит на сериозен анализ, дефицит на водещи медии и журналисти, които имат авторитет. \"В момента в България сме свидетели на странна смес от факти и реакции според ситуацията. Това е показателно за качеството на журналистиката в България. Чуждите медии отразяват това, което българските медии сервират\", обясни тя.\n                    \n                    \n                \r\nБизнесменът и анализатор Васил Василев обаче е на мнение, че случилото се е петно върху управляващите. Според него вече дълги години има представа, че България и управниците ни са най-корумпирани в Европейския съюз и поради това чуждестранните медии са реагирали лесно на първите съобщения.\n\r\n\"Не бива да виним нито българските медии, нито чуждите, защото тяхната реакция е следствие. Злото идва от властта, която е създала за себе си в продължение на години тази представа - че лъже, че е манипулирана\", коментира той в \"Денят ON AIR\".\n\r\nРумяна Коларова не се съгласи с Васил Василев и на свой ред контрира:\n\r\nВ този случай е очевадна ерозията на вид надеждна аналитичност в медиите. Със сигурност българските управляващи имат проблеми. Но корупцията не е процес, който може да се препише единствено на властта. Корупцията се приписва най-вече на бизнеса.\n\r\n\"Корупцията идва от държавата, винаги от властта. Властта се стреми да получи неправомерно пари от бизнеса. За тях е по-лесно да вземат един рушвет, отколкото да изкарат тези пари. Корупцията може да се изчисти за 4 години\", настоя бизнесменът.\r\n", "date": "2018.10.12", "title": "Власт или медии: Кой е виновен за очернянето ни?"}
{"url": "https://www.dnes.bg/sport/2018/10/12/pak-skandal-v-biatlona-krasi-anev-skochi-na-federaciiata.390418", "text": "Един от най-добрите ни биатлонисти в последните години Красимир Анев отново подпали скандал с родната федереция, оглавявана от легендата Екатерина Дафовска. Участникът на три Олимпиади публикува гневен пост в социалната мрежа.\n\r\nОт него става ясно, че недоволства поради начина на финансиране и даването на премии.\n\r\n\"БФБ, целуваш ръка и *ъз, майка ти и баща ти целуват, и ти увеличават заплатата. Казваш каквото мислиш (истината) и веднага твоите партньори те отрязват, размахват декларациии по медиите и правят всичко възможно, за да се предадеш. Но не са познали! Самоковци трудно се предаваме и каквото и да направят моите партньори, няма да ме откажат.\", написа Анев.\r\n                    \n                    \n                \"Да казваш истината и това, което мислиш, в днешно време не е на мода, но на мен не ми пука. “Мразете ме за това, че казвам каквото мисля и говоря с факти... и си живейте жалкия живот. ОК?\", написа очевидно ядосаният биатлонист.\r\n\r\n ", "date": "2018.10.12", "title": "Пак скандал в биатлона: Краси Анев скочи на федерацията"}
{"url": "https://www.dnes.bg/top-novini/2018/10/12/vryshtat-ni-severin-prez-uikenda-kaca-v-sofiia-voziat-go-do-ruse.390393", "text": "Германия ни връща Северин Красимиров още този уикенд. Той ще бъда екстрадиран с полет от Хамбург до София, където ще бъде поет от българските власти. От там той ще бъде прехвърлен в Русе.\r\nРешението на съда в Целе за екстрадирането му вече е предадено на България.\r\nПрокурор Бернд Колкмайер от прокуратуратара в германския град заяви, че Северин е признал частично вината си за убийството на Виктория Маринова.\r\nПред германския съд младият мъж е казал, че сутринта на 7 октомври, в парк край Дунав в Русе, под влиянието на алкохол и наркотици се е скарал с непозната за него млада жена, ударил я е силно в лицето и я е блъснал в храстите. Той отрича да я е изнасилвал. Не е възнамерявал и да я убива, цитира още прокуратурата твърденията на Северин.\n\n\n\n\n\r\n                \n                \"Въз основа на показанията му няма основание да се смята, че има политически мотив в убийството\", заяви още германската прокуратура.\r\nМеждувременно стана ясно, че днес в Министерството на правосъдието е поискало искане за предоставяне на информация за условията в затворите у нас от страна на Германия, съобщиха от ведомството.\r\nМинистерството на правосъдието е изпратило изисканата от германската прокуратура информация за настаняване на Красимиров в съответствие с европейските стандарти – 4 кв. м. жилищна площ и самостоятелен санитарен възел.\r\nОтговорът е изпратен в спешен порядък, съобщи още правосъдното министерство.\r\nПрипомняме ви, че Северин Красимиров беше задържан в Германия по искане на българските власти за убийството на Виктория Маринова. Тя беше убита жестоко в събота по обяд. Последва скоростно издирване на убиеца, който във вторник бе задържан в германския град Щаде.\r\n4 часа е продължило издирването му, към 16 часа германската полиция вече е идентифицирала местонахождението му – в кооперация, в дома на майка му.", "date": "2018.10.12", "title": "Връщат ни Северин през уикенда: Каца в София, возят го до Русе!"}
{"url": "https://www.dnes.bg/technology/2018/10/12/facebook-pravi-chistka-na-politicheski-akaunti-v-sasht.390349", "text": "Малко преди междинните избори в САЩ Facebook спря или изтри над 800 американски акаунта и базирани в САЩ сайтове, които разпространяват политически ориентирани съобщения, тъй като това нарушавало правилата на компанията ѝ за спам. По този начин обаче компанията отново рискува да бъде обвинена в налагане на политическа цензура и произволно вземане на решения.\r\nТака Facebook показа своята все по-голяма готовност да се втурне в тромавата територия на полицейщината, свързана с вътрешната политическа дейност, пише Washington Post. Някои от акаунтите съществуват в продължение на години, натрупали са милиони последователи и изповядват  подкрепа за консервативни или либерални идеи. Така например сред закритите е и страница, която се обявява за „първата публикация, подкрепяща президента Доналд Дж. Тръмп\".\r\n                    \n                    \n                Но Facebook обяви публично само пет от стотиците страници, които е премахнал. Двама от операторите на страници заявиха, че са законни политически активисти, а не оперативни оператори на рекламни ферми за т. нар. \"clickbait\" заглавия  (в превод: „примамка за кликания“, „стръв за кликания“ - пейоративен термин, описващ уеб съдържание, което цели генерирането на приходи от онлайн реклама, правейки компромис с качеството и точността на предоставяната информация), както твърди Facebook в публикацията си в своя блог. Те заявиха, че все още не са сигурни кои правила на Facebook са нарушили или защо са наказани за поведение, което е стандартно в онлайн организирането на подобни публикации.\r\n\"С удоволствие бих се придържал към условията на Facebook, ако разберях какви са\", казва Крис Меткалф, издател на лявата страница \"Разумен обединен народ\", която бе затворена заедно с осем допълнителни Facebook страници, които според него са имали общо 2,25 милиона последователи. „Аз съм легитимен политически активист. Нямам сайт за фалшиви новини, нямам кликбейт блог. И не съм правил нещо, което всички останали страници в това пространство не правят“, казва той.\r\nВ публикацията си Facebook описва страниците с имена като \"Nation in Distress\" и \"Reverb Press\" като до голяма степен вътрешни актьори, използващи примамващи заглавия и други тактики за спам, за да насочат потребителите към уебсайтове, където биха могли да видят реклами. Компанията казва, че не се влияе от естеството на съдържанието, публикувано от страниците, а от поведението на акаунтите, които използвали неподходящи тактики за изкуствено увеличение на влиянието си. Някои от страниците и профилите имаха милиони последователи, пише още Washington Post.\r\nFacebook обяви, че е закрила акаунтите заради „системно нарушаване на правилата ни срещу спама и координирането на неподходящо поведение\". “Хората ще споделят във Facebook само ако се чувстват сигурни и имат доверие на линковете, които се поставят тук\", пише в становището на социалната мрежа.\r\n", "date": "2018.10.12", "title": "Facebook прави чистка на политически акаунти в САЩ  "}
{"url": "https://www.dnes.bg/politika/2018/10/12/pavlova-ostava-ministyr-do-kraia-na-evroshefstvoto-na-avstriia.390364", "text": "Лиляна Павлова ще бъде министър, докато не приключи европредседатеството на Австрия. Това стана ясно от отговора на министър-председателя Бойко Борисов на въпроса на червения депутат Антон Кутев, който пита какви са функциите на министър Павлова, предвид че европредседателството ни е приключило на 30 юни.\r\n\"Припомням, че България е част от триото - Естония, България и Австрия и към настоящия момент работи в непрекъсната координация с Естония и Австрия по приетите програми. Уверявам, че функционалните задължения не приключват с официалното закриване на българското председателството, а с края на председателстването на триото\", отсече Борисов.\r\nТой добави, че Павлова е председател на съвета по европейските въпроси към МС. Борисов уточни и че министър Павлова координира 7-мата годишна среща между ръководителите на страните от Централна и Източна Европа и Китай. На 20 октомври в София ще бъде домакин и на срещата между местните лидери на 16+1, което също е част от инициативата за сътрудничество между Китай и Централна и Източна Европа.\r\n                    \n                    \n                \"В заключение след приключване на ангажиментите на България в изпълнението на триопрограмата ще бъдат предприети необходимите действия по закриване на министерството\", каза министър-председателят.\r\nСоцдепутатът Антон Кутев не остана доволен от отговора и настоя, че не е разбрал какви са задълженията на Павлова и връзките й с Китай. \r\nТой настоя и че в много председателстващи страни няма министър, а задълженията се изпълняват от действащи министри.\r\n\"Вие ми казвате, че докато върви тройката, ще имаме министър. Начело стои Австрия и тя няма министър, а ние имаме. Да им предложим те да поемат разходите?\", попита Кутев и настоя, че всичко, което премиерът е изброил е във възможностите на външния министър.", "date": "2018.10.12", "title": "Павлова остава министър! До края на еврошефството на Австрия"}
{"url": "https://www.dnes.bg/stranata/2018/10/12/nereglamentirano-smetishte-do-kyshtite-v-selo-brod.390360", "text": "\n\r\nПредставяме ви още един сигнал от платформата на Investor Media Group. Този път гражданинът алармира за сметище, близо до къщи.\r\n\"В село Брод, община Димитровград, от години имаме проблем с , намиращо се в близост до домовете ни. Изпращал съм многократни жалби, в това число до кмет на населено място, кмет на община, областна структура на РИОСВ.\r\nЕдинственият резултат е временно изчистване, след което продължава изхвърлянето на боклук. Ясно ми е, че отговорност за това има кметът на населено място, но след като той не предприема действия какво трябва да се направи и към кого трябва да се обърна за трайно решение на проблема. Или и този проблем ще се прехвърля между институциите?\r\n                    \n                    \n                При един от първите сигнали, до идване на проверката, сметището беше предварително изчистено, което ме навежда на мисълта за корупция. Вие сте последната инстанция, към която се обръщам\", пише в сигнала.\r\nКъм сигнала са изпратени и снимки на сметището, както и последния отговор от общината, който е получен.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции. ", "date": "2018.10.12", "title": "Нерегламентирано сметище до къщите в село Брод"}
{"url": "https://www.dnes.bg/stranata/2018/10/12/treva-stari-liulki-bokluci-ploshtadka-v-kyrdjali.390355", "text": "\n\r\nГраждани продължават да сигнализират институциите за различни нередности чрез платформата . От сигналите ви представяме един, който е от Кърджали и е твърде обезпокоителен, защото касае децата ни.\r\n\"На ул. \"Тодор Каблешков\" в Кърджали, между номера 1-15 се намира . Тревната площ не се поддържа от Общинската фирма \"Озеленяване, чистота и благоустройство\", тревата до съвсем скоро (края на м. септември) беше с човешки ръст почти, никога не е била и третирана стрещу кърлежи, мястото се е превърнало в тоалетна за животните.\r\n                    \n                    \n                На тази импровизирана детска площадка има и съоръжения за игра-пързалка и люлка, които са много стари, железни, амортизирани, пързалката е крива и неведнъж е имало инциденти. Кошчетата наоколо преливат от боклук, носи се ужасна смрад на отпадъци. \"Улицата\" прилича на \"лунен\" пейзаж.\r\nЖивущите на адреса сме изпратили жалба до кмета на община Кърджали, инж. Хасан Азис, с молба да ни съдейства за редовното сметоизвозване, поддържане на тревната площ и ремонт на детските съоръжения, тък като децата все пак играят там и се опасяваме от още инциденти.\r\nВ качестовото си на изрядни данъкоплатци питаме дали е редно ние, живущите на адреса, да косим тревната площ и да изхвърляме отпадъци от контейнери и кошчета?\r\nДве жалби сме входирали до кмета, като резултат действително тревата беше окосена, но пързалката и люлката не са ремонтирани, все още са опасни! Все още сметоизвозването не е на ниво и е мръсно, улицата е непроходима за коли, даже и за пешеходци! Дупките по нея скоро ще се превърнат в ями!\r\nНа втората жалба ни се отговори, че се възлага на ОЧБ-Кърджали да ремонтира детските съоръжения и да поддържа тревната площ НЕЗАБАВНО! От това обещание изминаха 10 дни без резултат!\", пише в сигнала жител на района.\r\nАко и вие видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.10.12", "title": "Трева, стари люлки, боклуци – площадка в Кърджали"}
{"url": "https://www.dnes.bg/eu/2018/10/12/obeshtano-kan-tervel-stypi-na-kon-v-briuksel.390358", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди 1300 години Кан Тервел побеждава владетеля на арабската армия. По повод кръглата годишнина в българското училище в Брюксел беше поставена скулптура на именития български владетел.\r\nТворбата е подарък за децата от учебното заведение за евродепутата Момчил Ненкол, който обеща още в предизборната си кампания, че такава скулптура ще бъде направена.\r\n\"Историята е памет. Тя помага да разбираме какво се случва. Разбираме ли какво се случва, можем да начертаем перспектива за бъдещето\", сподели евродепутатът пред .\r\nМомчил Неков сподели, че е избрал Кан Тервел, защото е признат от Източната и от Западната църква като владетел. По неговите думи той е първият международник.\r\n                    \n                    \n                Евродепутатът обясни, че децата са имали възможност да избират от два модела за скулптурата. Единият е да бъде в образа на монах - само глава на Кан Тервел. А другият - величественият вид с меча и коня. Те са избрали вторият.\r\n\"Тези деца са надраснали възрастта си. Държат се много разумно. В България също има такива деца. Ние така или иначе не можем да спрем миграцията, но като имаме такива хора извън страната, те ще бъдат най-добрите ни посланици. Не е нужно да си в България, за да представяш добре родината си\", коментира евродепутатът.", "date": "2018.10.12", "title": "Обещано: Кан Тервел стъпи на кон в Брюксел!"}
{"url": "https://www.dnes.bg/politika/2018/10/12/ioncheva-vs-gerb-shte-sydia-za-kleveta-dobrev-i-cvetanov.390368", "text": "Елена Йончева се закани, че ще съди Делян Добрев и Цветан Цветанов за клевета. По думите й депутатите от ГЕРБ от месеци говорят неистини по неин адрес и тя настоя, че ще търси правосъдие.\n\r\n\"Ще съдя Цветан Цветанов и Делян Добрев за клевета. Те в продължение на месеци говорят клевети по мой адрес - неща, които нямат нищо общо с действителността. Ще ги осъдя не само в България, а в Страсбург. Те много добре знаят, че говорят лъжи. Разчитат на това, че такова дело много често се бави\", каза тя.\n\r\nСпоред нея я притискат заради разследванията й.\n\r\n\"Когато направихме филма за оградата и събрах достатъчно материали, които са в Прокуратурата и в ДАНС, един вицепремиер ме заплаши два пъти, че ще ме даде и на прокурор, и на съд. Когато дадохме информация за водата в Хасково, тогава бившият министър на здравеопазването каза, че ще ме даде на съд\", добави Йончева.\n                    \n                    \n                \r\n\"Сигурно ГЕРБ са запознати с това \"да те поръчат\". Ако смятат, че може да притискат един депутат, да го хулят, да се разхождат по медиите и да казват лъжи - аз все още вярвам в законите\", каза соцдепутатката.\n\r\nВ отговор Цветан Цветанов каза, че всеки има право да твърди каквото си иска и да заведе дело, но настоя, че не е обидил Елена Йончева.\n\r\n\"Всеки може да си търси правата в съда. Уважавам Елена Йончева като разследващ журналист до момента, в който не се занимава с политика, защото вече няма тази обективност във всичко, което беше изговорено от нея, участвайки в нейната парламентарна група.  Но не мисля, че някъде съм я обидил, където тя да може да се възползва от тази си правна възможност\", каза шефът на депутатите от ГЕРБ.\n\r\nТой добави и че по-скоро в БСП има структура за дискредитиране на политици.\n\r\n\"Аз си спомням периода, в който тяхната подобна структура работеше за дискредитирането на ГЕРБ през 2013 г. и моето лично дискредитиране - анонимният сигнал, който беше внесен в прокуратурата за куп неща, които никога не съм си мислил да ги правя\", допълни Цветанов.\r\n ", "date": "2018.10.12", "title": "Йончева vs. ГЕРБ: Ще съдя за клевета Добрев и Цветанов!"}
{"url": "https://www.dnes.bg/obshtestvo/2018/10/12/sled-isteriiata-v-ruse-ninova-iska-razgovor-ravnosmetka.390372", "text": "Първоначалните критични реакции на чуждите политици за убийството на Виктория Миринова показват отношение към България и трябва да се положат усилия, за да се изчисти имиджът на страната ни, смята червената шефка Корнелия Нинова.\r\nВеднага след като се разбра, че е нападната Виктория, коментарите зад граница бяха насочени основно към това, че в България се убиват журналисти.\n\n\n \r\nСлед като стана ясно, че нападението е извършено от 21-годишния Северин Красимиров и най-вероятно няма никаква връзка с професията на убитата, премиерът Бойко Борисов събра посланиците на страните от ЕС, за да ги информира за случилото се, но чуждите дипломати запазиха мълчание.\r\n                    \n                    \n                Според Нинова, която отказа да коментира дали реакциите са били преувеличени, важно било, че са били масови.\r\n\"За мен по-скоро трябва да има тук при нас равносметка, анализ, разговор защо се случи това. Отговорът е недоверие от българските граждани към институциите, може би и недоверие отвън към справянето с проблемите\", допълни соцлидерката.\r\nА по повод на страха на ромите от квартал \"Тракция\" в Русе, където група от 15-20 мотористи нахлу снощи, Нинова призова политиците да положат максимални усилия, за да не се допуска етническо напрежение.\n\r\n ", "date": "2018.10.12", "title": "След истерията в Русе: Нинова иска разговор, равносметка... "}
{"url": "https://www.dnes.bg/index/2018/10/12/razkriha-taina-svyrzana-s-velikdenskiia-ostrov.390362", "text": "Американски археолози установиха, че древните жители на Великденския остров открили как да добиват прясна вода от океана, съобщи Лента. На острова на практика нямало реки и езера. Затова начинът, по който древните хора се снабдявали с вода, дълго време бе загадка.\n\r\nПо думите на съавтора на изследването Карл Липо от университета Бингамтън в Ню Йорк, който 20 години изследвал бита на коренните жители на Великденския остров, шуплестата вулканична почва бързо поглъщала дъждовната влага, а малките езера не можели да осигурят достатъчно количество вода. \n\r\nСпециалистите изследвали нивото на съдържанието на соли по крайбрежието и заключили, че водата била годна за консумация.\n\r\nПодпочвени води се стичат по склонове към океана. По време на приливи потокът прясна вода попада директно в морето. \"В резултат хора са можели да използват тези източници за събиране на годна за консумация вода\", отбеляза Липо.\n\r\nТова се потвърждава и от записки на изследователи от 18-и век, които уверяват, че коренни жители на Великденския остров като че ли пиели морска вода. Въз основа на заключенията учените възнамеряват да проверят дали съществува връзка между местоположението на източниците на прясна вода и моаи - издяланите от камък фигури на хора на Великденския остров.\r\n/БТА/\r\n ", "date": "2018.10.12", "title": "Разкриха тайна, свързана с Великденския остров"}
{"url": "https://www.dnes.bg/crime/2018/10/12/razkriha-rabotilnica-za-tiutiun-v-stolipinovo.390381", "text": "Домашна работилница за обработка на тютюн бе разкрита в пловдивския квартал \"Столипиново\", съобщиха от МВР.\r\nСлед получен сигнал за незаконната дейност вчера служители на Шесто РУ предприели проверка на адреса на 35-годишен мъж. Там, в момент на обезжилване на тютюневи листа, били заварени още петима души. \r\nОт собственика на къщата с протокол са иззети около 215 килограма тютюн, половината от които вече преработен. Конфискувани са и електронна везна и машина за рязане. Шестимата са отведени в районното управление, снети са им писмени обяснения. По случая е образувана предварителна проверка за престъпление по член от НК.\r\nПодобни действия са предприети и спрямо 61-годишен обитател на съседна къща, където разследващите открили контрабандни над 1200 къса цигари от различни марки и към 13 килограма наситнена листна маса с мирис на тютюн.\r\nПредстои материалите да бъдат внесени в районната прокуратура.", "date": "2018.10.12", "title": "Разкриха работилница за тютюн в \"Столипиново\""}
{"url": "https://www.dnes.bg/notifikacii/2018/10/12/krak-pred-krak-kryv-pot-sylzi-niama-takova-neshto-kato-uvrejdane.390339", "text": "\r\nДжъстин Галегос вече е първият професионален спортист с церебрална парализа, който подписа договор с Nike. Спортният бранд го изненада на финала на маратон, в който той участва.\r\nГалегос, който учи в университета в Орегон, САЩ, се състезава в маратон, когато на финалната линия се среща с Джон Дъглас от Nike, който вече държи в ръцете си папка с договора, но Галегос няма представа за това, което предстои.\r\nСпортистът не обръща внимание на камерите, тъй като си мисли, че те са там, за да заснемат събитието, но за няколко секунди всичко се променя и той получава 3-годишен договор.\r\n                \n                \"Растейки с увреждане, мисълта да станеш професионален спортист е.... като мисълта за изкачване на Еверест\", пише Галегос в пост в Instagram.\r\n\"Стотици километри, кръв, пот и сълзи ме доведоха до тук. Някога бях момче, което едва успяваше да постави единия си крак пред другия. Благодаря на всички, които помогнаха да покажем на света, че няма такова нещо като увреждане\".", "date": "2018.10.12", "title": "Крак пред крак: Кръв, пот, сълзи... Няма такова нещо като увреждане!"}
{"url": "https://www.dnes.bg/notifikacii/2018/10/12/razsledvat-maloletni-za-ubiistvo-v-iambolsko.390386", "text": "Полицията в Ямбол разследва малолетни за съпричастност към жестоко убийство.\r\nВчера в РПУ-Тунджа е получен сигнал от болницата в Ямбол за приет по спешност жител на село Завой с тежки наранявания.\r\nНезабавно започнали оперативно-издирвателни и процесуално-следствени действия за изясняване на обстоятелствата. Междувременно от болничното заведение е подадена информация, че пациентът е починал.\r\nСъбраните материали по досъдебното производство са докладвани своевременно в прокуратурата. \r\nРазследването продължава, на този етап се установява съпричастността на малолетни към случая. Действията се осъществяват под надзора на прокуратурата.", "date": "2018.10.12", "title": "Разследват малолетни за убийство в Ямболско"}
{"url": "https://www.dnes.bg/obshtestvo/2018/10/12/bolka-i-gniav-ruse-izprati-viktoriia-a-za-ubieca-maksimalna-prisyda.390375", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтотици казаха последно \"Сбогом\" на Виктория Маринова. Днес младата жена беше изпратена по последния си път своето семейство, приятели и много граждани на Русе.\r\nОще преди началото на опелото пред църквата се изви дълга опашка от опечалени. Сред първите, дошли да почетат паметта на Виктория, бе и кметът на крайдунавския град.\n\n\n\r\n\"В такива моменти освен болка човек не може да изпитва друго. Изпращаме едно младо момиче, 30-годишно, майка. Убито по особено жесток начин. Болка и гняв, няма какво друго да се каже. Затова аз ще настоявам и за максимална присъда. Тези, които си позволят да си помислят дори за такова нещо, трябва да бъдат смазани от закона\", коментира пред  градоначалникът Пламен Стоилов.\r\n                    \n                    \n                Хората, които са я познавали, дълбоко скърбят за загубата и искат Виктория да остане в спомените с усмивката си и голямото си сърце.\r\nВиктория Маринова бе изпратена в последния си път с много цветя и венци, и с прочувствени думи за сбогом в книгата за съболезнования.\r\n ", "date": "2018.10.12", "title": "Болка и гняв: Русе изпрати Виктория, а за убиеца – максимална присъда!"}
{"url": "https://www.dnes.bg/eu/2018/10/12/siderov-i-barekov-se-pripoznaha-shte-se-vzemat-li.390378", "text": "\n\r\nЕвросъюзът има нужда от промяна и ние можем да я направим, обяви лидерът на \"Атака\" Волен Сидеров на конференцията \"Обединеният консерватизъм - ключовата посока в развитието на България\", която се състоя в столицата.\r\nФорумът се организира от групата на Европейските консерватори и реформисти (ЕКР) в Европейския парламент. \r\n\"Атака\" е съдомакин на събитието, а основен домакин е евродепутатът и председател на партия \"Презареди България\" Николай Бареков.\r\nСидеров счита, че заедно с техните съмишленици от Евросъюза трябва да се включат в решаващата битка за Европа през май 2019 г. \r\n                    \n                    \n                Ян Захардил, член на ръководството на ЕКР и президент на Алианса на европейските консерватори и реформисти /АЕКР/ посочи, че изборите догодина ще променят изцяло картината в Европа. \r\nТой допълни, че ЕНП и ПЕС се очаква да загубят първенството си в управлението на Европа.\r\n\"В ЕП ще трябва да се появи ново управляващо мнозинство, и смятаме, че ние като консерватори ще сме част от това мнозинство\", каза той.\r\nНиколай Бареков отбеляза на свой ред, че трябва всички патриоти да се обединят и заедно да участват в европейските избори.", "date": "2018.10.12", "title": "Сидеров и Бареков се припознаха! Ще се вземат ли?"}
{"url": "https://www.dnes.bg/usa/2018/10/12/melaniia-moje-bi-sym-nai-tormozeniiat-chovek-v-sveta.390359", "text": "Първата дама на САЩ Мелания Тръмп заяви в телевизионно интервю, че може би е \"най-тормозеният човек\" на света, съдейки по това какво говорят хората за нея, предаде Асошиейтед прес.\n\r\nТя каза това във връзка с подкрепата й за кампанията \"Бъди най-добрият\", насочена срещу тормоза в интернет.\n\r\n\"Бих могла да кажа, че аз съм най-тормозеният човек на света\", каза Мелания Тръмп в излъчено интервю за предаването \"Добро утро, Америка\".\n\r\nМелания посочи, че кампанията й е насочена най-вече към социалните мрежи и поведението в интернет отчасти заради това, което хората казват за нея (там).\n\r\n\"Имаме нужда да образоваме децата си как да изразяват своите емоции в общественото пространство, за да може когато пораснат, да знаят как да се справят с тези неща\", каза тя.\n                    \n                    \n                \r\nПървата дама заяви също, че има хора в Белия дом, на които тя и президентът не могат да имат доверие. Тя не назова имена, но каза, че е уведомила съпруга си за тях.\n\r\n\"Някои от тях вече не работят в Белия дом\", посочи Мелания.\n\r\nВъв вчерашно интервю за предаването \"Фокс и приятели\" президентът Доналд Тръмп бе попитан защо хора, на които той и съпругата му нямат доверие, все още работят в правителството.\n\r\n\"Не познавах хората във Вашингтон, а сега ги познавам всичките. Познавам някои, с които ми се ще да не се бях запознавал\", продължи Тръмп, но добави, че в момента работи заедно и с някои \"чудесни хора\".\n\r\nПълното интервю на Мелания Тръмп ще бъде излъчено днес по Ей Би Си, посочва Асошиейтед прес, цитирана от БТА.\r\n ", "date": "2018.10.12", "title": "Мелания: Може би съм най-тормозеният човек в света!"}
{"url": "https://www.dnes.bg/obshtestvo/2018/10/12/cvetanov-s-priziv-za-ruse-da-ne-syzdavame-razdelenie.390385", "text": "Шефът на депутатите от ГЕРБ Цветан Цветанов настоя, че се предприемат всички мерки за неутрализиране на етническото напрежение в ромските махали в Русе заради зверското убийство в Русе на Виктория Маринова.\n\r\nСнощи група мотористи влязоха в ромската махала \"Тракцията\" с цел да открият близки и роднини на предполагаемия убиец Северин Красимиров. След като не открили никого, мотористите се отправили към другия ромски квартал \"Селеметя\".\n\r\n\"Институциите полагат максимални усилия да неутрализират такива явления. За съжаление политиците понякога подкрепят такива неща да се случват в страната. Но да бъдем разумни и да не слагаме разделение, че единият етнос извършва повече престъпления от другия\", призова Цветанов.\n\n\n\r\n                    \n                    \n                Той даде пример и с убийството на Яна в Борисовата градина, при което убиецът й - Чеци, се оказа с добра професия.\n\r\n\"Да не правим подобно разделение и да си създаваме проблем вътре в държавата. Не трябва да се заиграваме с това. Да даваме и добрите примери за хора, които са успели да се интегрират\", каза Цветанов.\n\r\nЦветанов коментира и острите коментари, които дойдоха от Европа за бруталното престъпление. Той уточни, че впоследствие европолитици са променили мнението си, което е форма на извинение.\n\r\n\"В хибридната атака бяха подведени много от политиците, с които сме в изключително добри отношения. Но те много бързо се разграничиха от първоначалните си постове и подкрепиха действията на правителството\", обясни Цветанов.\n\r\nТой попита и защо някои хора са очернили страната и са направили бденията и протестите.\n\r\n\"Тези, които направиха тези бдения и протести, защо приложиха този механизъм за очерняне на страната, смятайки, че ще спечелят бъдещ политически дивидент? Не се прави така политика, защото може да дойде време, когато тези, очернящи страната, да им се наложи да управляват. Тогава какъв подход биха предприели?\", запита вторият в ГЕРБ.", "date": "2018.10.12", "title": "Цветанов с призив за Русе: Да не създаваме разделение!"}
{"url": "https://www.dnes.bg/stranata/2018/10/12/veterinar-se-e-zarazil-s-bruceloza-v-kiustendilsko.390367", "text": "Ветеринарен лекар се е заразил с бруцелоза в кюстендилското село Вуково. Деветима души са изследвани, при един пробата е  положителна, каза пред \"Фокус\" д-р Красимира  Панчева, главен инспектор към Дирекция \"Надзор на заразните болести” към  Регионална здравна инспекция – Кюстендил.\r\nИзследваните са имали  контакт с животните, отглеждани в стопанство, където е открито първично огнище на бруцелоза по дребните преживни животни. Болният е настанен в Инфекциозна болница в София.\r\nЗаболяването е зооноза, от него боледуват хора и животни. Поради тази причина се е наложило да се вземат проби от деветима души, имали пряк контакт с животновъдния обект.\r\n                    \n                    \n                \"Механизмът за предаване на инфекцията е различен, най-вероятно заразяването при мъжа е станало по контактно-битов път, при обслужване или преглед на животните. Лечението е дълго, ще се преценява на място от страна на колегите в София. Приемат се антибиотици, след това ще се продължи и с домашно лечение\", каза д-р Красимира Панчева. \n\r\n\n\r\n ", "date": "2018.10.12", "title": "Ветеринар се е заразил с бруцелоза в Кюстендилско"}
{"url": "https://www.dnes.bg/world/2018/10/12/vselenskata-patriarshiia-prizna-ukrainskata-cyrkva.390325", "text": "\"Слава на Украйна!\", \"Слава на Исус!\" - в социалните мрежи или пред киевския катедрален храм украинците празнуват от вчера решението на Константинополската патриаршия да признае независима от Москва Православна църква в Украйна, предаде Франс прес.\n\r\nСамо четвърт час след като Константинополската патриаршия в Истанбул обяви, че признава автокефалията на украинската Църква и възстановява във функциите му православния патриарх Филарет, отлъчен от Москва, той вече даваше пресконференция.\n\n\r\nПред внушителната църква от 19-ти век \"Свети Владимир\" със сини куполи, осеяни с позлатени звезди, към десетките журналисти се присъединиха вярващи или просто минувачи, които слушаха внимателно думите на патриарха и го снимаха.\n                    \n                    \n                \r\nВъпреки че Московската патриаршия определи решението като \"катастрофа\" и \"схизма\", 89-годишният Филарет обяви предстоящ събор, който има за цел да обедини трите Православни църкви, съществуващи в момента в бившата съветска република.\n\r\n\"Москва е тази, която търси конфонтация. Ние, украинците, не желаем това\", заяви той под аплодисментите на множеството.\n\r\n\"Слава на Украйна!\", извика мъж. \"Слава на героите!\", отвърнаха събралите се. \"Слава на Исус! Слава на Украинската църква!, включиха се и други.\n\r\n\"Ние сме готови, молихме се за това и очакваме най-сетне да има истинска Украинска църква, с молитви на украински език\", каза за АФП една от вярващите след речта на патриарх Филарет, пише БТА.", "date": "2018.10.12", "title": "Вселенската патриаршия призна Украинската църква"}
{"url": "https://www.dnes.bg/stranata/2018/10/12/ruse-izprashta-viktoriia-v-posledniia-i-zemen-pyt-pochivai-v-mir.390326", "text": "Поклонението пред Виктория Маринова ще се състои днес от 10:30 ч. в храм \"Света Троица\" в Русе, предава . \r\n30-годишната жена беше брутално убита на 6 октомври, а тялото й бе немерено в обрасло с растителност място до алея край Дунав – изнасилена, с обезобразено лице.\n\n\r\nСмъртта на младата жена шокира цяла България. Хиляди хора в Русе, Плевен и София се включиха в бдения в памет на убитата Виктория.\r\nТя е била водеща на предаване и административен директор на русенска телевизия. Занимавала се е и с благотворителност. Има 6-годишна дъщеря.\r\n                    \n                    \n                За зверското й убийство бе задържан Северин Красимиров. Младият мъж бе арестуван във вторник в германския град Щаде, след като ДНК експертиза и кръв от Виктория бяха открити в русенския дом на 21-годишния.\r\nТам полицаите открили дрехи, напоени с кръвта на Вики. ДНК експертизата потвърдила, че е нейната. При справка с генетичния материал от трупа на младата жена и този на Северин, който бил по дрехите му, също излязло пълно съвпадение. \r\nМладежът е регистриран за кражба на цветни метали като 10-годишен, но не му е вземана ДНК, тъй като престъплението не е против личността и не се отличава с висока степен на опасност на извършителя.\r\nМеждувременно полицията проверява дали Красимиров не е имал съучастник. Той не е споделил подобно нещо пред близките си, но не им е разказвал в детайли. Друга проверка трябва да установи дали 21-годишният младеж е получил поръчка да ликвидира младата жена, или я е нападнал с цел грабеж и изнасилване.\r\nСеверин Красимиров още е в Германия, а задочно у нас той бе обвинен за убийството на Вики и може да получи от 10 до 20 г. затвор. Чака се екстрадицията му, възможно е това да отнеме до 10 дни.", "date": "2018.10.12", "title": "Русе изпраща Виктория в последния й земен път. Почивай в мир!"}
{"url": "https://www.dnes.bg/notifikacii/2018/10/12/severin-otishyl-speshno-v-germaniia-zashtoto-smiatal-da-se-predade.390329", "text": "Северин Красимиров е нямал съучастници, действал е сам, разказаха майка му и доведеният му баща от Германия.\r\nДвамата били шокирани от това, което е извършил, тъй като по думите им не бил агресивен и не е имал такива черти.\r\nДошъл в Германия, за да се види за последно със своите близки, тъй като имал намерение да се предаде.\r\n1-2 часа, след като влязъл в дома им в град Щаде, там нахлули германски полицаи и го арестували.\n\n\n\n\r\nМайката обясни, че синът й казал, че е пил алкохол с приятели, бил взел и наркотик - едно шише уиски, наркотик, наричан кристал, и бира.\r\n\"Майко, аз убих човек, дойдох само вас да видя\", казал й Северин, обясни майка му пред bTV.\r\n                \n                Доведеният баща на Красимиров също обясни как им казал: \"Голяма беля стана\".\r\nСеверин твърдял, че не е удушавал Виктория, а от удара в носа и потеклата кръв тя се била задушила.\r\nТой разказа и как, като седнали да вечерят с децата, Северин се разплакал и им казал, че видял по телевизията, че убитата от него Виктория има малко дете. Малко след това влязла полицията.\r\nОчаква се Северин Красимиров да бъде върнат у нас в следващите 10 дни.\r\nДнес, 11 октомври, се очаква Върховният съд в германския град Цале да даде подробности.\r\n ", "date": "2018.10.12", "title": "Северин отишъл спешно в Германия... Защото смятал да се предаде!?"}
{"url": "https://www.dnes.bg/obrazovanie/2018/10/12/uchenici-fantomi-5-direktori-aut-ot-uchilishte.390327", "text": "37 училища от 11 области, сред които са София-град, София Област, Пловдив, Хасково, Враца, Велико Търново и Варна, са извършени проверки по присъствието на ученици в учебните часове за изминалата учебна 2017/2018 г.,  съобщиха от МОН. Инспекциите установили разминаване в броя на присъстващите ученици и вписаните отсъствия в дневниците и са наложени наказания на пет директори на школата, обясниха от ведомството пред \"Монитор\". Заради ученици фантоми един от тях е уволнен дисциплинарно, на друг са прекратили срочен трудов договор на временно изпълняващ длъжността \"директор\", трети е получил предупреждение за уволнение, а останалите двама са се разминали само със забележки. Всеки един възпитаник на дадено училище носи субсидия, която осигурява заплащането на персонала, материалната база и други разходи за учебния процес. През 2017 г. субсидията на неспециализираните училища варира между 1404 лв. и 1740 лв. в зависимост в коя от 7-те групи попада то. По публикацията работи: Петя Славова ", "date": "2018.10.12", "title": "Ученици фантоми... 5 директори – аут от училище"}
{"url": "https://www.dnes.bg/usa/2018/10/12/uraganyt-maikyl-vze-nai-malko-sedem-jertvi.390331", "text": "Най-малко седем души са загинали при преминаването на урагана \"Майкъл\" през американските щати Флорида, Джорджия и Северна Каролина, предаде Ройтерс, като се позова на щатски представители.\n\r\n\"Майкъл\" - най-мощният ураган, връхлитал континенталните Съединени щати от повече от 50 години, се стовари върху северозападното крайбрежие на Флорида близо до градчето Мексико Бийч с ветрове със скорост 250 км/ч, тласкайки истинска водна стена към вътрешността. Бурята помете цели редици с къщи, от които останаха само основите.\n\n\r\nГубернаторът на Флорида Рик Скот каза, че северозападната част на щата е осъмнала с картина на \"невъобразимо опустошение\".\n                    \n                    \n                \r\nМакар и отслабнал до тропическа буря, \"Майкъл\" причини порои в Северна Каролина и Вирджиния, потапяйки райони, които все още се опитват да се възстановят от урагана Флорънс, посочва Асошиейтед прес.\n\r\nНад 900 000 домакинства, търговски и бизнес обекти във Флорида, Алабама, Джорджия, Северна и Южна Каролина останаха без ток, пише БТА.\n\r\nНапредвайки към вътрешността, бурята причини в Джорджия разрушения, торнада, събори далекопроводи и дървета. Метеоролозите прогнозират значителни валежи в Северна, Южна Каролина и Вирджиния преди тази нощ бурята да стигне отново до океана.", "date": "2018.10.12", "title": "Ураганът \"Майкъл\" взе най-малко седем жертви"}
{"url": "https://www.dnes.bg/stranata/2018/10/12/spirame-da-mestim-strelkite-napred-ili-nazad.390330", "text": "48% от българите предпочитат зимното часово време, 32% лятното. Това отчита социологическо проучване на \"Екзакта Рисърч груп\".  \n\n\n\n\n\n                    \n                    \n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n48% от българите предпочитат зимното часово време, 32% лятното, отчете социологическо проучване на \"Екзакта Рисърч груп\".\r\nВчера приключи и националното допитване до гражданите за определяне на лятно или зимно часово време на сайта на дирекция \"Координация по въпросите на Европейския съюз\" към Министерския съвет.\r\n\"За пореден път доказахме, че сме традиционалисти. Винаги залагаме на сигурносто и спокойното. Никой обаче не си дава сметка, че лятото ще се съмва в 4.00 ч. сутринта, което тотално ще обърка ритъма ни\", коментира в студиото на \"България сутрин\" психологът Ина Антонова.\n\n\r\nВ обществените настройки се наблюдава известен превес на позицията в подкрепа на зимното часово време. Привържениците са по-често жени, хора на възраст над 59 години и жители на провинцията.\r\nНа противоположния полюс - в подкрепа на постоянно лятно часово време са гласували предимно хора на възраст между 30 и 40 години, високообразовани и жители на столицата.\r\nПредРумен Драганов от Института за анализи и оценки в туризма бе категоричен, че за бранша лятното часово време безспорно е по-добрата опция.\r\n\"Това е много важно при туристическите обиколки, посещенията на културни и археологически забележителности в големите горещини през лятото. А и денят е малко по-дълъг. Този 1 час е важен за целия процес на бизнеса\", отбеляза той.\r\nДо април 2019 г. всяка държава в ЕС трябва да реши кое часово време да избере. ", "date": "2018.10.12", "title": "Спираме да местим стрелките: Напред или назад?"}
{"url": "https://www.dnes.bg/politika/2018/10/12/v-deputatskiia-stol-na-nankov-siada-kalin-vasilev.390337", "text": "Калин Димитров Василев е новият депутат от ГЕРБ, който положи клетва днес.\n\n\r\nВасилев зае мястото на Николай Нанков, който след като хвърли оставка като министър на регионалното развитие заради тежката катастрофа край Своге, която отне живота на 20 души, се върна за кратко на депутатската банка.\r\nВ сряда обаче премиерът Бойко Борисов отново го върна в строителното министерство, само че като заместник на Петя Аврамова, която оглави МРРБ.", "date": "2018.10.12", "title": "В депутатския стол на Нанков сяда Калин Василев"}
{"url": "https://www.dnes.bg/balkani/2018/10/12/ot-turciia-imame-zapisi-che-sauditskiiat-jurnalist-e-ubit.390328", "text": "Турското правителство е казало на американски висши представители, че разполага с аудио- и видеозаписи, които доказват, че саудитският журналист, сътрудничил на в. \"Вашингтон пост\", Джамал Кашоги е бил убит в саудитското консулство в Истанбул този месец, съобщи вестникът.\n\r\nЗаписите показват, че саудитски екип по сигурността е задържал Кашоги в консулството, след като той влязъл в него на 2 октомври, за да получи документ преди предстоящата си сватба, после го е убил и е разчленил тялото му, казват американски и турски представители.\n\r\nЗаписът на гласовете вътре в посолството изважда на показ случилото се с Джамал, след като влязъл, каза човек, запознат със записа, който, както и останалите, пожела да запази анонимност.\n                    \n                    \n                \r\nЧуват се неговия глас и гласовете на хора, които говорят арабски. Чува се как е бил разпитан, измъчван и после убит, каза източникът. Втори запознат със записа казва, че в него се чува как бият Кашоги.\n\n\n\n\r\nЖурналистът имал отдавнашни връзки със саудитското кралско семейство, но пишел критични материали за сегашното управление на саудитския престолонаследник Мохамед бин Салман.\n\r\nСъществуването на подобни доказателства обяснява защо турските представители побързаха да обвинят Саудитска Арабия за убийството на Кашоги. Турските представители обаче гледат да не разпространят записите, опасявайки се, че това ще разкрие как турците шпионират чуждестранни институции в страната си, казаха източниците.\n\r\nОстава неясно дали американските представители са гледали видеозаписа или чули аудиото, но турските представители са описали съдържанието му на американските си колеги, отбелязва \"Вашингтон пост\".\n\r\nАмерикански представител каза, че няма разузнавателни данни саудитците да са искали да примамят Кашоги в консулството в Истанбул. Служители от разузнаването и експерти изказаха в последните дни предположения, че 15-членният саудитски екип по сигурността, който според турски източници е бил пратен в Истанбул, може да е възнамерявал да хване Кашоги и да го върне в Саудитска Арабия, а не да го убие.\n\r\nСпоред човека, информирал за аудиозаписа, той показва, че след убийството на Кашоги екипът по сигурността е отишъл в дома на саудитския генерален консул, а персоналът там бил освободен по-рано.\n\r\nВъпреки нарастващото търсене на информация за местонахождението на Кашоги американските представители успяха да дадат съвсем малко публични отговори седмица след изчезването на журналиста. Държавният департамент каза, че очаква саудитският посланик в САЩ да се върне от пътуване до родината си и да даде информация, отбелязва вестникът, цитиран от БТА.\n\r\nСпоред някои законодатели правителството трябва да обмисли ограничаване на продажбите на оръжие на саудитското кралство. Говорителката на Държавния департамент обаче определи искането като преждевременно. Правим прибързани заключения. Засега това е хипотетична ситуация. Не знаем какво е станало. Не разполагаме с фактите, каза Хедър Науърд.\n\r\nПрезидентът Доналд Тръмп също отхвърли такава възможност. Те харчат 110 милиарда долара за военно оборудване и други неща. Ако не им ги продадем, ще си кажат: \"Благодаря много, ще ги купим от Русия или от Китай. Това не ни помага, нито когато става дума за работни места, нито за компаниите, които губят от тази работа, цитира го \"Вашингтон пост\".", "date": "2018.10.12", "title": "От Турция: Имаме записи, че саудитският журналист е убит!"}
{"url": "https://www.dnes.bg/teatar/2018/10/12/stefan-vyldobrev-i-kompaniia-otkriva-kino-kultura.390332", "text": "Ново пространство, превърнато в уютно убежище за кино, сценични и музикални събития се появява в центъра на София.\r\nОткриването на  \"Кино \"Култура\"  - на ул. \"Сан Стефано\" 22 е тази вечер, а началният акорд ще поставят Стефан Вълдобрев и \"Обичайните заподозрени\"  в 20:00 часа, съобщават от екипа.\r\nГостуването е специално подготвено за мястото и е своеобразен музикален филмов проект на групата. Единствено в \"Кино \"Култура\" – \"Обичайните заподозрени\" ще изпълнят песни и инструментални композиции от любими български филми.\r\nДизайнът на \"Кино \"Култура\" е своеобразен декор, разположен между три основни екрана. Интериорът е изграден от различни кинопрепратки и елементи, които го превръщат в едно от редките тематични места в столицата.\r\n                    \n                    \n                Това внимание и любов към киното е закодирано още в име на мястото. \"Култура\" е едно от емблематичните стари кина в София. В миналото се е намирало между ул. \"Солунска\" и ул. \"Граф Игнатиев\" - с два салона и филмова програма от цял свят.\r\n ", "date": "2018.10.12", "title": "Стефан Вълдобрев и компания открива \"Кино \"Култура\""}
{"url": "https://www.dnes.bg/notifikacii/2018/10/12/kakvo-se-sluchva-s-tialoto-vi-dokato-pytuvate.390302", "text": "Пътуването за някои е мечта, за други начин на живот. Прекрасно е да обикаляте света, да се наслаждавате на приказни гледки, да се запознавате с чужди култури, да опитвате непознати ястия. Изобщо пътуването дава огромна наслада, която не може да се замени с нищо друго. Пък и планетата ни е надарена с толкова вълшебни места, че цял един живот не стига да се обиколят всичките.\r\nВсичко дотук е прекрасно, но запитвали ли сте се какво всъщност се случва с тялото ви, докато пътувате? Крехкият човешки организъм изпитва затруднения дори при най-малките промени в околната среда. Когато сте родени в определен географски регион, тялото ви се е адаптирало към климатичните особености, водата в региона, специфичните микроорганизми, въздуха на това място.\r\n                \n                Когато рязко смените обстановката, в тялото се случват не особено приятни неща, които може да не изглежда, че ви се отразяват зле, но е така.\r\nЕто каква е негативната страна на иначе прекрасните пътешествия, които обичате да предприемате.\r\n\r\nАко пътувате на дълги разстояния, това предизвиква схващания в крайниците, притискане на органи заради продължителното седене, подуване и отичане на краката, кръвен застой, крампи в мускулите. В допълнение промяната в налягането при летене натоварва кръвообращението и крие риск от поява на тромби и съсиреци.\r\n\r\nПътуването към отдалечени райони с друг климат и непознати патогени крие риск от различни инфекции, някои от които опасни за живота. Без значение с какъв транспорт пътувате, можете да се заразите още на борда, особено ако пътуват пътници от други държави и континенти. Най-често се появява така наречената пътническа диария.\r\nПътешествието до повечето тропически страни и острови крие риск от подобна диария, тъй като водата и местната храна съдържат бактерии, предизвикващи стомашно-чревни проблеми. Избягвайте да пиете вода от чешмата и да измивате плодовете и зеленчуците си с тази вода. Препоръчително е и морските дарове да се консумират с повишено внимание.\r\n", "date": "2018.10.12", "title": "Какво се случва с тялото ви докато пътувате?"}
{"url": "https://www.dnes.bg/stranata/2018/10/12/12-godishen-s-velosiped-e-blysnat-ot-kola-vyv-vraca.390342", "text": "Инцидент с 12-годишен велосипедист е станал снощи във Враца.\r\nМомчето е било блъснато от лек автомобил на кръстовището между ул. \"Околчица\" и бул. \"Европа\", съобщават от МВР. \r\nРаненото момче е билж транспортиран за преглед в Центъра за спешна медицинска помощ в града. \r\nАвтомобилът е бил управляван от 20-годишен мъж. Причината за катастрофата е отнемане на предимство от страна на шофьора. \r\nНа място са му взети проби за алкохол, които са отрицателни.", "date": "2018.10.12", "title": "12-годишен с велосипед е блъснат от кола във Враца"}
{"url": "https://www.dnes.bg/notifikacii/2018/10/12/ruska-presa-konstantinopol-otne-kiev-ot-moskva.390334", "text": "\"Вселената\" на патриарх Вартоломей се разширява с две украински църкви, коментира \"Независимая газета\" решението на Константинополската патриаршия за предоставяне на автокефалност на украинската църква. \n\r\n\"Константинопол отне Киев от Москва\" и Руската православна църква (РПЦ) обвинява Вселенския патриарх, че руши основите на православието, отбелязва \"Комерсант\".\n\r\nСветият синод на Константинополската църква взе вчера историческо решение - отмени документа отпреди 330 години, с който Киевската митрополия е минала под юрисдикцията на Московската патриаршия, пояснява вестникът.\n\r\nМеждувременно бе свалена анатемата от непризнатия в православния свят Киевски патриарх Филарет и от водача на Украинската автокефална църква Макарий. Константинопол възстанови засега ставропигията на Вселенския патриарх в Киев (статут на подчинение непосредствено на патриарха). Филарет заяви, че се появява възможност за създаване на единна поместна църква в Украйна.\n\r\n                \n                РПЦ нарече решенията \"антиканонично деяние\" и \"опит да бъдат разрушени самите основи на каноничния строй на православната църква\". Синодът на РПЦ ще разработи в понеделник програма за ответни действия.\r\nСпоред експерта по църковно-обществени проблеми Роман Лункин решенията на Константинопол са подготовка за събор, който ще отправи молба към Вартоломей да предостави на Украинската православна църква томос (грамота) за автокефалия.\n\r\nПренебрегнато бе мнението на РПЦ и на Украинската православна църква към Московската патриаршия (УПЦ към МП), също и на други църкви, подкрепили позицията на Московския патриарх Кирил. Константинопол сметна за възможно едностранно да преразгледа църковните граници, изтъква експертът по религиозни и обществени проблеми Роман Лункин.\n\r\n\"Вартоломей може да срещне враждебност и конкуренция от страна на РПЦ и други църкви от каноничната си територия - в Турция, Западна Европа, Близкия изток и САЩ. Освен това (. . .) Южна Осетия, Абхазия, Черна гора, Македония и африканските страни може да поискат томоси и за себе си. Ще започнат да се разпадат други патриаршии, ще се разклати целият православен свят\", прогнозира Лункин.\n\r\nУкраинският президент Петро Порошенко допусна, че РПЦ ще продължи да действа в Украйна и след като УПЦ получи автокефалия, отбелязва \"РБК\", като се позовава на пост, публикуван в Тwitter от държавния глава.\n\r\nПатриарх Филарет, цитиран в украинското издание \"Гордон\", заяви, че създаването на единна канонична църква в Украйна не означава, че в страната не може да има руска православна църква. Филарет поясни, че РПЦ ще получи \"равно право да съществува\", но ще изгуби правото да се нарича украинска, добавя \"РБК\".\n\r\nКонстантинополската патриаршия и политическите й спонсори в САЩ неведнъж отправиха сигнали, че въпросът за автокефалията ще бъде решен, преди да започне президентската кампания в Украйна за изборите догодина - църковната тема не бива да се асоциира пряко с политическата, пише \"Новая газета\".\n\r\nНачалото на кампанията е насрочено за 31 декември - значи теоретично константинополският Синод, който се събира два пъти месечно, има още две заседания в резерв, изчислява всекидневникът.\n\r\nНезависимо от тази кратка \"мирна пауза\", общото развитие на украинския църковен процес отслабва още повече позициите на Московския патриарх Кирил, твърди \"Новая газета\".\n\r\nГлавата на Руската православна църква в чужбина митрополит Иларион подчерта: \"Константинополският патриарх не може да си присвои привилегиите на папа, защото всички са равни. И трябва всичко това да се решава и да се действа според каноните\", цитира реакцията му \"Взгляд\".\n\r\nСпоред Иларион днешната противоречива ситуация около украинската църква, предизвикала разкол в църковния свят, е породена от влияние на политиката върху Константинопол.\n\r\n\"Константинополският патриарх е станал много зависим от (. . .) различни държави, които искат (да се изостри, бел. на изданието) разделението между Украйна и Русия, искат да отслабят как ли не\" руската власт и влиянието на Русия, смята духовникът.\n\r\nРешенията на Константинопол за Украйна ще влязат в историята като разкол на православната църква, убеден е историкът Роман Силантиев, цитиран в \"Известия\".\n\r\n\"Пряката намеса в работите на друга църква\" по думите му пред телевизия Ар Ти \"руши вековната система от споразумения\" след разцепването на християнството на католици и православни.\n\r\nСпоред Силантиев легализирането на разколниците ще създаде проблеми не само на РПЦ, но и на Румъния, България и Гърция, защото там също действат подобни групи от вярващи. \"Всякакви разколници може да се провъзгласят за истински архиереи или свещеници\", заяви той.\n\r\nКонстантинополската патриаршия няма канонично право да сваля анатеми и \"според мен за такива действия трябва да бъде анатемосан патриарх Вартоломей\", помества онлайн изданието \"Нюз\" мнение на архиепископ Климент, оглавяващ Синодалния информационно-просветен отдела на УПЦ към МП.\n\r\n\"Не вярвам особено в това, че Киевската патриаршия ще се обедини с другата неканонична Украинска автокефална църква начело с Макарий. Защото Макарий е категорично против обединените църкви да бъдат оглавени от Филарет, както последният настоява\", добавя Климент.\n\r\nСъздаването на единна независима църква в Украйна става още по-трудно заради проблема с радикалните националисти. Те отново взеха да заграбват храмове на УПЦ към МП, защото енориашите ходели на църква \"не там, където трябва\", посочва \"Лента\".\n\r\nНа 14 октомври националистите честват годишнина от създаването на Украинската въстаническа армия (забранена в Русия), по традиция организират факелни шествия и се сбиват с полицията. Сега радикалите получават и друг повод за празник - църковна независимост от Москва. Това създава голям риск от заграбване на храмове и манастири, застрашена е и една от основните светини в православието - Киевско-Печерската лавра, алармира електронният вестник, цитиран от БТА.\n\r\nИ въпреки че Филарет само това мечтае - да се настани в Лаврата, явно не му харесва перспективата да предизвика кръвопролитни сблъсъци между вярващи и радикали. По всичко личи, че църковният разкол в Украйна в една или друга форма е нещо неизбежно. А дали заради него ще избухнат сблъсъци на религиозна почва - ще научим вече много скоро, допълва \"Лента\".\r\n ", "date": "2018.10.12", "title": "Руска преса: Константинопол отне Киев от Москва"}
{"url": "https://www.dnes.bg/knigi/2018/10/12/nagradiha-iyn-makiuyn-na-sinelibri.390341", "text": "Един от най-знаковите автори в съвременната белетристика Иън Макюън получи почетна награда на фестивала CineLibri в зала 1 на НДК.\r\nЕфектен визуален пърформанс (Полиформа студио, танц и хореография Дорина Пунчева и Цветан Апостолов) ознаменува четвъртото издание на единствения фестивал в света, празнуващ неразривната връзка между двете най-популярни и обичани изкуства – киното и литературата. Непосредствено след церемонията се състоя българската премиера на филма \"На плажа Чезъл\" (реж. Доминик Кук), екранизация на едноименния роман на Макюън, номиниран за \"Букър\".\n\r\nИън Макюън, който е не само изящен стилист и проникновен изследовател на човешката психика, но изтъкнат общественик и ненадминат преводач на литературата на езика на киното, благодари за оказаната чест с думите: \"Уверявам ви, че за мен това е наистина изключително интересен фестивал - не прилича на никой друг фестивал, на който съм присъствал, а съм присъствал на страшно много.\"\n                    \n                    \n                \r\nЧасове по-рано, на тържествена церемония в Аулата на Ректората, Макюън беше удостоен с почетното звание \"Доктор хонорис кауза\" и произнесе академично слово на тема \"Свободата на изразяването\" (Freedom of Expression).\n\r\n\"Организациите, които разпространяват фалшиви новини, искат да ни накарат да вярваме, че нищо не е истина, че на никого не можем да се доверим и по този начин на сцената излизат демагогията, цинизмът и нихилизмът. Ще си позволя да се позова на един цитат от Волтер: \"Може да не съм съгласен с това, което казваш, но ще защитавам с цената на всичко правото ти да го кажеш\", отбеляза писателят.\n\r\nМакюън подчерта, че е посветил живота си на романа като начин за изследване на хората и взаимоотношенията им с духовния и заобикалящия ги свят: \"За мен е голяма привилегия да посветя живота си на тази литературна форма. И за мен е голяма чест на получа наградата на Софийския университет.\" Предложението за удостояването с почетното звание на най-старото и авторитетно висше училище в България е на Факултета по класически и нови филологии и на Факултета по славянски филологии.\r\n ", "date": "2018.10.12", "title": "Наградиха Иън Макюън на Синелибри"}
{"url": "https://www.dnes.bg/stranata/2018/10/12/burgas-gleda-bezopasnostta-se-sledi-s-kameri.390335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКазват, че през последните години Бургас е станал по-безопасно място за живеене. На местата, където преди е било опасно да замръкваш, е монтирано видеонаблюдение.\r\nНаскоро беше организирана и гражданска подписка с искане да бъдат поставени камери в градинката, която е в центъра на града. За мястото се твърди, че е средище на клошари и наркомани.\r\nНад 700 камери в Бургас следят за безопасността на гражданите. Три от мониторите в центъра за видеонаблюдение са свързани със системата на телефон 112, предаде .\r\nЧаст от камерите са с опция за 360-градусово наблюдение. Част от техниката е поставена на подадени от полицията места, след анализ на конфликтни зони с наситен брой инциденти.\r\nАлеята край бургаските солници е едно такова място. Тя е предпочитана от много хора за разходки, тичане и колоездене.\r\n ", "date": "2018.10.12", "title": "Бургас гледа: Безопасността се следи с камери!"}
{"url": "https://www.dnes.bg/football/2018/10/12/venci-stefanov-tova-e-istinskiiat-cska.390333", "text": "Това е истинският ЦСКА и плащането на емблемата ще обедини \"червената\" общност. Думите са на члена на Изпълкома на БФС Венцеслав Стефанов в ефира на  по .\r\nОт \"Българска армия\" вчера преведоха сума почти от 8 милиона лева, с които ще бъдат покрити задължения на фалиралото през 2016 г. дружество. Новината предизвика еуфория в Борисовата градина след дългото ходене по мъките.\r\n\"Това е нормалното нещо, което трябваше да се случи и се случи. Публиката вече беше избрала своя клуб, този, който е приет като истинския ЦСКА. Вече няма причина какво да разделя феновете от клуба. Дали ще е Гриша Ганчев или Петър Петров, няма значение. Важното е, че ЦСКА съществува и ще бъде този велик клуб, който е винаги е бил. Радвам се, че това се случи, защото полемиките бяха безкрайни. Тази емблема не е толкава важна. Важното е, че феновете припознаха този клуб, приеха го като свой\", каза Стефанов.\r\n                    \n                    \n                Относно мнението на ФИФА и УЕФА по въпроса, той заяви, че не е наясно какви процедури следват, но смята, че няма причина и те да не признаят ЦСКА за наследник на фалиралото дружество.\r\n\"С купуването на емблемата се изплащат дълговете, които има предишното дружество. Нормално е този клуб да бъде правоприемник на фалиралото дружество\", добави Стефанов.\r\n", "date": "2018.10.12", "title": "Венци Стефанов: Това е истинският ЦСКА!"}
{"url": "https://www.dnes.bg/politika/2018/10/12/bedni-i-bogati-bylgarcheta-113-leva-za-2-700-siracheta-shte-gi-vzemat-li.390347", "text": "Дали да отпадне или не подоходният критерий за получаването на помощ от дете, останало без един родител, скара управляващи и опозиции.\r\nОт левицата настояха помощта да е за всички сираци с един родител, а предложението на ГЕРБ е тя да се дава само ако доходът на член от домакинството е до 450 лева.\n\r\nМотивът на управляващите са парите, а това на социалистите е, че не може да се делят децата на имащи и нямащи.\n\r\nВ крайна сметка тези поправки от Закона за семейните помощи останаха без гласуване засега, докато финансовото министерство и премиерът Бойко Борисов не си кажат мнението.\n\r\nКрай на спора сложи шефът на депутатите от ГЕРБ Цветан Цветанов, който поиска гласуването на този текст да бъде отложено с един час.\n                    \n                    \n                \r\nСтава въпрос за 2 700 деца, които да могат да получат около 113 лв. от началото на следващата година.\n\r\nГеорги Гьоков от БСП напомни на управляващите, че си правят сметките за бюджета, но не и разчети колко струва издръжката на едно дете.\r\nСпоред съпартиеца му Валери Жаблянов в крайна сметка става въпрос за човешка драма, а не само за пари.\r\nШефката на бюджетната комисия Менда Стоянова от ГЕРБ му отговори, че психологическите проблеми на децата не се решават с пари, а закони не трябвало да се променят за изключения.\r\nДо измененията в закона се стигна след гневното писмо на Златина Хаджипанайотова, самотна майка на три деца, чийто съпруг почина от рак и която се оказа, че не може да получава помощи от държавата за децата си. Инициативата й пое омбедсманът Мая Манолова.\r\nТе изпратиха писма на всички 240 народни представители с предложение за промяна в Закона за семейните помощи за деца, да отпадне подоходният критерий за получаване на персонална пенсия в случаите, в които едно дете не може да получава наследствена пенсия.", "date": "2018.10.12", "title": "Бедни и богати българчета! 113 лева за 2 700 сирачета, ще ги вземат ли?"}
{"url": "https://www.dnes.bg/notifikacii/2018/10/12/30-chasa-do-hamburg-i-obshti-prikazki-severin-mylchi-za-ubiistvoto.390316", "text": "Съсед от махалата помогнал на предполагаемия убиец на Виктория Маринова Северин Красимиров да избяга от страната и го закарал до Хамбург. \n\n\n\n\n\n\n\r\nСинан обаче нямал представа за извършеното от Северин и обяснява, че извършителят мълчал през цялото време в колата и не казал нищо за убийството и изнасилването.\n\r\n\"Изобщо не ми е казал нищо. Беше през цялото време мълчалив. 30 часа карах. Говорихме си общи неща - какво прави в Германия, какво работи... За толкова часове, да е говорил половин час\", разказва Синан пред Нова тв.\n\r\nТой разбира, че е возил заподозрян за убийство, едва когато го оставя в Хамбург и германската полиция започва да издирва и двамата.\n                \n                \r\nСинан се прибрал в България, за да даде показания. Не е задържан. \n\r\nВидял Северин и на рождения ден в нощта преди убийството.  \n\r\nПо думите му предполагаемият убиец на Виктория бил пиян, но не толкова много. Празнували до сутринта. Северин си тръгнал сам.\n\r\nВ 11:30 часа нападнал жертвата си. Това разказва жената, която вижда Виктория за последно. Двете се разминали на алеята час преди това. Твърди, че не е е забелязала убиеца.\n\r\nСлед зверското убийство в ромската махала, където е живял Северин, цари напрежение. В махалата в Русе се страхуват за безопасността си, носел се слух, че ще следва отмъщение. \n\r\nКварталът все още се охранява от полиция. \r\n ", "date": "2018.10.12", "title": "30 часа до Хамбург и общи приказки... Северин мълчи за убийството"}
{"url": "https://www.dnes.bg/sofia/2018/10/12/mrysni-ulici-ploshtadki-che-i-dyrveta-signalite-tazi-sedmica.390246", "text": "\n\r\nПрез изминалите дни мръсотията из София беше най-честия срещания проблем сред сигналите, постъпили в платформата ни .\r\nПървият от тях е конкретно за . Възмущението е за изключително мръсно околоблоково пространство, изпочупени съоръжения и кошчета за отпадъци в окаяно състояние.\r\nАналогичен е случаят и в Община \"Сердика\", където е замърсено пространството около блоковете на няколко места.\r\n\"Околоблоковото  между ул. \"Княз Церетели\" и ул. \"Иван Бигор\", но не само. На ул. \"Охрид\", градина \"Охрид\" положението е още по-трагично - изпочупени огради, изхвърлени найлонови пликчета, хартийки и опаковки. Неподходяща среда за децата, които си играят там. Виждала съм да е чисто единствено в деня, в който чистим \"България за един ден\" Моля да се вземат мерки за по-честото почистване на квартала\", пише в сигнала.\r\n                    \n                    \n                За силно замърсени площи алармира гражданин, който подава пореден . Сигналът му от преди известно време бе разгледан и според отговора на общината всичко би трябвало да е почистено, но уви - не е!\r\nКъм днешна дата потребителят сигнализира за некачествено сметоизвозване. На посочената улица около кофите за боклук се вижда огромно количество сухи листа, поради тази причина съществува огромен риск за пожар от незагасен фас. \r\nВ същото време жител от Район \"Витоша\" се възмущава от  по протежение на цялата улица. Солените глоби би трябвало да стряскат желаещите да поставят реклами и брошури по стълбове и дървета, тъй като за първо нарушение е 500 лв., а за второ 1000 лв.\r\nПолучихме и подобен сигнал към Район \"Младост\": \"На  са разлепени няколко на брой рекламни листовки. Поставени са на нерегламентирано място, в случая самия стълб на светофара. Дано обявената нетърпимост от \"Чистота\" към подобни изяви даде резултат и сега\".\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в .\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.10.12", "title": "Мръсни улици, площадки, че и дървета: Сигналите тази седмица"}
{"url": "https://www.dnes.bg/notifikacii/2018/10/12/trus-ot-4-4-po-rihter-razliulia-pelopones.390317", "text": "Регистрирано е земетресение с магнитуд 4.4 в района на Пелопонес, Гърция, показва справка на интернет страницата на Европейския средиземноморски сеизмологичен център.\r\nЗеметресението е станало в 3:37 местно време (съвпада с българското) на 36 километра западно от Метони и на 254 километра югозападно от Атина в Средиземно море на дълбочина от два километра. \r\nЗеметресението е усетено в най-западната част на полуостров Пелопонес. \r\nЗасега няма информация за пострадали хора и нанесени материални щети.", "date": "2018.10.12", "title": "Трус от 4,4 по Рихтер разлюля Пелопонес"}
{"url": "https://www.dnes.bg/stranata/2018/10/12/mahalite-v-ruse-v-strah-vyoryjiha-se-s-lopati-i-bradvi.390318", "text": "След като група мотористи и хора с джипове нахлуха в махалите \"Тракцията\" и \"Селеметя\" в Русе снощи, където живеят близките на предпологаемия убиец на Виктория Маринова, местните не искаха да се приберат по домовете си и се притесняваха от саморазправа.\n\n\n\n\r\nРомите се въоръжиха с брадви, ятагани и лопати. Те заявиха, че няма да се приберат, докато не са сигурни за безопасността си и призоваха полицията да ги защитава, съобщава bTV.\n\r\nМинути преди полунощ, по улиците все още имаше хора.\n\r\n\"Дойдоха мотористи тук в целия квартал, по принцип исках само да снимам моторите, обичам моторите и искам да ги снимам. Един моторист дойде срещу мен и вика, защо ме снимаш и ме нападнаха ей тъй. Те ми хванаха телефона и го счупиха\", каза един от жителите на махалата.\r\n                    \n                    \n                По думите на хората е имало заплахи от страна на мотористите, но до сблъсъци не се е стигнало.\r\n\"Докато спим щели да ни запалят къщите, децата и щели да направят капан. Искат да ни убият\", каза друг жител на квартала. \n\r\nПолицейски патрули и служители на жандармерията са и в двата квартала за осигуряване на спокойствието на жителите. Ранени хора няма.", "date": "2018.10.12", "title": "Махалите в Русе в страх, въоръжиха се с лопати и брадви"}
{"url": "https://www.dnes.bg/sofia/2018/10/12/prez-proletta-spirat-tramvai-5-zapochvat-remont.390319", "text": "Догодина ще започне ремонтът на най-натоварената трамвайна линия в София - №5. По време на дейностите, които ще тръгнат напролет от \"Княжево\" към центъра, ще има заместващи автобусни линии. Това съобщи зам.-кметът по транспорта Евгени Крусев. \n\n\n\n\r\nЧаст от проекта за 125 млн. лв., финансиран от ЕС, е ремонт на трамвайния път по ул. \"Каменоделска\" и 13 нови мотриси, пише \"\".\n\r\nСпоред Крусев в средата на ноември ще се пуснат трамваите по ул. \"Граф Игнатиев\".\n\r\nРемонтът там разгоря спор между управляващи и опозиция и на сесията на СОС вчера. От ПГ 5 поискаха оставката на Крусев и предложиха поста да заеме зам.-кметът по финанси и здравеопазване Дончо Барбалов.\n                    \n                    \n                \r\nНа изпълнителя е платен само аванс. Няма нито една актувана дейност. Дефектите, които се установят и трябва да се отстранят, ще се маркират с цветна боя, за да са видими за всички, обяви столичният кмет Йорданка Фандъкова. \n\r\nДобави, че е чула много манипулации и откровени лъжи по темата, но няма да влиза в този тон. \n\r\n\"Не съм в политическа кампания, а в активен работен процес\", отсече Фандъкова.", "date": "2018.10.12", "title": "През пролетта: Спират трамвай №5, започват ремонт"}
{"url": "https://www.dnes.bg/zvezdi/2018/10/12/sashka-vaseva-na-52-dupnishkata-madona.390240", "text": "\n\r\nНа днешния 12 октомври рожден ден празнува една от най-популярните поп-фолк певици от началото на този жанр у нас – Сашка Васева. \n\r\nСашка Асенова Бакърджиева е родена през 1966 година в Дупница и добива сериозна популярност у нас през 1994 година.\n\r\nВ началото на своята кариера тя е позната като звезда от фестивала \"Пирин фолк\". В своята кариера до днес има издадени общо 8 студийни албума и участва в множество компилация.\n\r\n\n\r\nБъдещата певица като малка е мечтала да стане актриса. Споделя, че идол тогава й е била Роми Шнайдер.\n                    \n                    \n                \r\nПоп-фолк звездата е завършила Музикална педагогика в Югозападния Университет в Благоевград.\n\r\nЧесто фенове и медии я наричат Дупнишката Мадона.\n\r\nПрез 2009 г. е участник в танцовото реалити шоу на Нова телевизия \"ВИП Денс\".\n\r\nПевицата има 2 деца от брака си с Христо Бакърджиев - син и дъщеря - Христо-Никола и Христина-Елена.", "date": "2018.10.12", "title": "Сашка Васева на 52: Дупнишката Мадона"}
{"url": "https://www.dnes.bg/stranata/2018/10/12/hvanaha-kmeta-na-gabrovica-prevozval-nelegalno-dyrva.390320", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКметът на беловското село Габровица Кирил Симеонов беше задържан с нелегални дърва за огрев.\r\nПри акция на Икономическа полиция - Пазарджик е установено, че Симеонов превозва 9 кубика дърва за огрев без контролна горска марка. Хората от селото обаче го защитиха, предава Bulgaria ON AIR.\r\nТой е бивш горски, а от 2 месеца возел дърва за отопление, но за тях имало маркировки и разрешително.\r\nПри един от курсовете внезапна проверка установила, че дървата са без контролна горска марка. Кметът на Габровица Кирил Симеонов е бил задържан, но впоследствие освободен.\r\nХората от селото пък твърдят, че нарушението е на сегашния горски Иван Вакарелски, който не се качвал до камионите, за да ги маркира, а ги изчаквал долу на пътя.", "date": "2018.10.12", "title": "Хванаха кмета на Габровица, превозвал нелегално дърва"}
{"url": "https://www.dnes.bg/snimka-na-denia/2018/10/12/vremeto-v-petyk-oblachno-na-mesta-shte-prevali.390321", "text": "Облачността ще бъде разкъсана, по-значителна над източните райони, а в Югоизточна България ще има превалявания от дъжд. Такава е прогнозата за времето на Националния институт по метеорология и хидрология (НИМХ) при БАН, съобщава \"Фокус\".\n\r\nПреди обяд на места в низините и котловините ще има условия за ниска облачност или мъгла. Ще духа слаб, в източната половина от страната умерен североизточен вятър. \n\r\nМаксималните температури ще са между 19° и 24°, София - около 20°. \n\r\nПо Черноморието облачността ще е значителна. На места, главно по южното крайбрежие ще има превалявания от дъжд. Ще духа умерен североизточен вятър. \n\r\nМаксимални температури на въздуха: 19°-21°. Температурата на морската вода е 20°. Вълнението на морето ще бъде 3-4 бала. \n                \n                \r\nНад планините облачността ще е разкъсана, в масивите от източната половина от страната – предимно значителна. На места в Родопите, Сакар и Странджа ще превали. Ще духа умерен, временно силен вятър от изток-североизток. \n\r\nМаксималната температура на височина 1200 метра ще е около 11°, на 2000 метра - около 5°. ", "date": "2018.10.12", "title": "Времето в петък - облачно, на места ще превали"}
{"url": "https://www.dnes.bg/obshtestvo/2018/10/12/33-godini-v-rabota-nai-dylgo-rabotiat-shvedite.390324", "text": "Средната продължителност на трудовия живот на българите през 2017 г. е била 33 години, показват данни от анализ на Евростат за вариантите на продължителност на професионалния живот в страните на ЕС. \n\r\nСредният показател за продължителността на професионален живот в ЕС е бил 36 години, отчита европейската статистика.\n\r\nДанни на НСИ показват, че по трудово или служебно правоотношение и на пълно работно време през въпросния период у нас са били ангажирани над 3,4 млн. българи, от които над 650 хиляди в обществения сектор и около 2,4 млн. - в частния сектор, пише БТА.\n\r\nВ централната администрация са били наети около 100 хиляди души, а в териториалната администрация - близо 42 хиляди, сочат данните на НСИ. Тук не са включени наетите лица в МВР и МО.\n                    \n                    \n                \r\nАктуална справка в НОИ пък сочи, че към октомври т.г. броят на отпуснатите пенсии у нас е бил 2 161 434, което показва че около 30 процента от българското население вече е извървяло професионалния си жизнен път. През 2018 г. мъжете у нас са се пенсионирали на възраст 64 г. и 1 м., а жените - на 61 г. и 2 м. От 1 януари догодина възрастта за пенсиониране се вдига съответно на 64 г. и 2 м. за мъжете и на 61 г. и 4 м. за жените.\n\r\nСпоред данни на експерти масова практика в света е да се работи 8 часа дневно и 40 часа седмично /както е и у нас/, а близо 2/3 от времето да отива в почивка или лични грижи. Така средно годишно един работещ българин се труди по около 2000 часа, което за 33 години среден професионален път /според данните на Евростат/ прави приблизително 66 000 часа прекарани на работното място.\n\r\nПрез 2017 г. средната продължителност на трудовия живот в ЕС е била 36 години, отчита Евростат. На равнище държави-членки на ЕС, продължителността на трудовия живот варира от 32 години Италия - до 42 години в Швеция.\n\r\nДве държави, които не са членки на ЕС достигат пикови показатели по продължителност на професионалния живот - най-дълъг е той в Исландия - 47 години и най-кратък в Турция - 29 години.\n\r\nСитуацията при съседите ни е следната - продължителността на трудовия живот в Румъния и Гърция е средно по 33 години /колкото и у нас/, в Сърбия и Македония - по 32 години и в Турция - 29 години.\n\r\nКато цяло мъжете в ЕС се трудят с цели 5 години повече от жените: 38 години при мъжете и 33 години при жените. Тази специфика е била правило в повечето страни на ЕС с изключение на две.държави - Латвия и Литва. В Латвия няма голяма разлика в продължителността на трудовия живот между мъжете и жените, а в Литва продължителността на трудовия живот е по-дълга за жените, отколкото за мъжете.\n\r\nСред държавите-членки на ЕС Малта има най-голяма разлика между половете - там мъжете се трудят 12 години повече от жените, отчита Евростат.\n\r\nСпоред европейската статистика страната в ЕС с най-висок праг на пенсиониране е била Холандия - 65,7 години, с което \"страната на лалетата\" се приближава до това да стане държавата с най-висока пенсионна възраст в Европа. В диапазона с възраст за получаване право на пенсия между 65-66 години също така спадат държави като Финландия /65,2/, Франция /65,3/, Германия и Испания /65,4/.,\n\r\nНай-ниски са били пенсионните прагове в Словакия, Малта и Литва - съответно по 62 години.\n\r\nПрогнозите на експертите са през 2020 г. средната възраст за пенсиониране в ЕС постепенно да се изравни, като достигне 65-66 години и за мъжете и за жените, с малки разлики на национални нива.", "date": "2018.10.12", "title": "33 години в работа! Най-дълго работят шведите"}
{"url": "https://www.dnes.bg/index/2018/10/12/receptata-dnes-domashni-bonboni-s-bademi.390225", "text": "\r\n200 г сурови бадеми\r\n20 броя фурми без костилки\r\n2-3 с.л. фъстъчено масло\r\n2 с.л. мед\r\nняколко зрънца морска сол\r\n3 с.л. натурално какао\r\n \r\n\r\n \r\nСложете всички съставки в блендер или кухненски робот и ги смелете до получаване на хомогенна смес. Ако сместа е много ронлива, прибавете малко количество вода. Оформете топчета, които по желание оваляйте в натурално какао или натрошени ядки.\r\n\r\n", "date": "2018.10.12", "title": "Рецептата Dnes: Домашни бонбони с бадеми "}
{"url": "https://www.dnes.bg/notifikacii/2018/10/12/unikalno-bylgarin-izobreti-robot-bolnogledach.390322", "text": "Уникален робот-болногледач е сред изобретенията, представени на Младежкото техническо изложение в Горна Оряховица. \n\n\n\n\n                \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУникален робот-болногледач е сред изобретенията, представени на Младежкото техническо изложение в Горна Оряховица, предаде.\r\nИзобретението на Росен Христов е с размерите на човек, може да държи и подава чаша, да звъни по телефон и да наблюдава с камера човека, седящ срещу него.\r\nРаботата по създаването на робота-болногледач продължила две години, а сега беше представен за първи път по време на Младежкото техническо изложение.\r\nИзложението продължава до 13 октомври в спортната зала на Горна Оряховица.\r\nЦелта на инициативата е да се даде възможност за популяризиране и изява на младите технически гении у нас и техните разработки.\n\r\n\r\n ", "date": "2018.10.12", "title": "Уникално: Българин изобрети робот-болногледач"}
{"url": "https://www.dnes.bg/technology/2018/10/12/sega-ot-nasheto-detstvo-otvaria-ofis-v-sofiia.390350", "text": "Европейският клон на японската компания за игри SEGA преструктурира своето QA подразделение и ще го премести от Лондон в София, пише Gameindustry.biz.\r\nТова ще се случи в рамките на двугодишен период, а SEGA Development Services Sofia ще отговори официално врати през юни 2020 г.\r\nНе са планирани незабавни съкращения на служителите в Лондон, а на тях ще бъде дадена възможност да изберат „да се преместят или да помогнат за завършването на този проект“, посочват от компанията.\r\nSEGA твърди, че бизнесът ѝ води „активни консултации“ с екипа. Всички QA позиции в SEGA Europe, с изключение на екипа по локализация, ще бъдат засегнати.\r\nОткриването на новото подразделение в София е мотивирано от засиленото производство и експанзията на SEGA Europe, посочва компанията. Британският екип на фирмата е насочил фокуса си към редица западни студиа, включително Creative Assembly, Sports Interactive, Relic, Amplitude и Hardlight, и също така поддържа Sega Networks, Team Sonic, Sega/Altus и други външни партньори.\r\n                    \n                    \n                SEGA коментира, че излизането на Великобритания от Европейския съюз, което трябва да се случи през следващата година, не е факторът, поради който тя е решила да се премести.\r\n„България е европейски лидер по IT развитие, място за регионални офиси на някои от най-добре познатите технологични компании в света, включително IMB и Hewlett Packard, и има история на технологични постижения и иновации“, посочва Гари Дейл, президент и главен оперативен директор на SEGA Europe.\r\nПо думите му това е „перфектното място“ за отварянето на подобен офис.\r\n", "date": "2018.10.12", "title": "SEGA от нашето детство отваря офис в София"}
{"url": "https://www.dnes.bg/obshtestvo/2018/10/12/severin-udaril-viki-hvyrlil-ia-v-hrastite-no-ne-ia-iznasilil.390353", "text": "Мъжът, заподозрян за убийството на българската журналистка Виктория Маринова, ще бъде предаден скоро на България. Това съобщи прокуратурата в германския град Целе, цитирана от Франс прес.\n\r\nПо нейна информация той ще бъде екстрадиран до десет дни, пише БТА.\n\n\n\r\nДвайсетгодишният мъж казва, че е влязъл в спор с младата жена на 6 октомври и признава, че под влиянието на алкохол и наркотици е \"ударил жертвата\" и я е \"хвърлил в храсталак\". \n\r\nТой обаче твърди, че не е \"искал да убие жертвата и отрече да я е изнасилил\", посочи прокуратурата.\n\r\nЗаподозреният, идентифициран като Северин Красимиров, чиято ДНК бе намерена на местопрестъплението, бе заловен във вторник в Германия с европейска заповед за арест.\r\n                    \n                    \n                Днес в Русе погребват зверски убитата Виктория Маринова. Множество хора се събраха да я изпратят в последния й път.\r\nТялото на младата жена беше намерено в ранния следобед в събота на крайбрежната алея в града. \r\n ", "date": "2018.10.12", "title": "Северин ударил Вики, хвърлил я в храстите, но не я изнасилил!?"}
{"url": "https://www.dnes.bg/stranata/2018/10/12/rokeri-v-ruse-strah-v-selemetia-i-trakciiata.390336", "text": "През нощта в двете ромски махали на Русе – кварталите \"Тракцията\" и \"Селеметя\", имаше засилено полицейско присъствие. Обстановката е спокойна, не са постъпвали сигнали за инциденти, нарушения на обществения ред и престъпления, увери директорът на МВР Русе старши комисар Теодор Атанасов.\r\nПо думите му полицията проучва участниците в рокерския поход вчера в ромските квартали. Няма данни за пострадали, няма и задържани лица.\n\n\r\nПрипомняме ви, че мъже с мотоциклети нахлуха в четвъртък вечерта в русенския ромски квартал \"Тракцията\", където е живял за последно Северин Красимиров, задържан за убийството на Виктория Маринова.\r\n                    \n                    \n                Според очевидци хората от гетото са се страхували да не бъдат нападнати. Екшънът започнал около 18.30 часа, когато рокерите нахлули в \"Тракцията\" и тръгнали да търсят къщата на лелята на Северин.\r\nЕдин от ромите в кварталната кръчма извадил телефона си, за да снима мотористите. Той бил ударен, но не е пострадал сериозно. Счупен е телефонът му.\r\nЗаради моторджиите, от къщите излезли над 30 души, за да бранят семействата си. Някои се канели дори да евакуират близките си и да ги откарат в града.\r\nДо сблъсъци с рокерите не се е стигнало и в посетения след това друг ромски квартал \"Селеметя\", където всъщност е живяло семейството на Северин.\r\nСтана ясно, че мотористите са били от различни рокерски клубове. Те заявили първоначално, че искали да направят обиколка, за да изразят своето отношение към извършеното жестоко убийство.\r\nТеодор Атанасов обясни, че в двата квартала ще продължи и днес присъствието на полицейски патрули и служители на жандармерията.\r\nТой каза още, че са предприети всички действия за опазване на обществения ред.", "date": "2018.10.12", "title": "Рокери в Русе... Страх в \"Селеметя\" и \"Тракцията\""}
{"url": "https://www.dnes.bg/obshtestvo/2018/10/12/spekulacii-s-ubiistvoto-nedoverie-v-instituciite.390340", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗащо българското общество масово повярва, че убийството на журналистката Виктория Маринова е свързано с работата ѝ? Недоверието в институциите нараства с всеки изминал ден. А управляващите дори се ядосаха, че някой от Европа или България смее да ги упреква как разследват и разкриват престъпления.\r\nОпозицията от своя страна се притесни, но сякаш с леко закъснение за престъпността, а соловите играчи от \"Обединени патриоти\" отново намериха лични мотиви да предявяват претенции към министерски постове и ресори.\n\n\r\n\"Цялата ситуация много напомня за едно убийство през 2001 година. Тогава управляващите трябваше да се изправят пред гражданите и да обясняват защо престъпността в страната е неконтролируема. Народът обаче не може да продължава да живее по този начин. Изнасилването и убийството на Виктория го кара да се чувства незащитен в собствената си държава\", коментира в студиото на \"България сутрин\" журналистът Нора Стоичкова.\n                    \n                    \n                \r\nА разгневен от натиска след случилото се в Русе, премиерът Борисов призова посланиците в София да питат преди да говорят, като за целта да използват официалните канали, за да получат информация.\n\r\nПред  журналистът Сашо Диков отбеляза, че нито една от реакциите на европейските лидери по темата не могат да бъдат считани за ужасяващи, тъй като всъщност те не са били нито лъжа, нито предателство спрямо България.\n\r\n\"Борисов едва ли е гледал последното предаване, водено от журналистката, в което тя обяснява за натиска върху собствениците на медии у нас, налаганата цензура и все по-честите уволнения в сектора. Да не би нещо от изброените да не е вярно?\", отсече Диков.", "date": "2018.10.12", "title": "Спекулации с убийството = недоверие в институциите?"}
{"url": "https://www.dnes.bg/politika/2018/10/12/diado-koleda-doide-pensii-shte-ima-za-vsichki-siraci.390354", "text": "Омбудсманът Мая Манолова извоюва още една победа, след като отпадна подоходния критерий за отпускане на социална помощ за всички сираци и полусираци. \r\nТака всички деца без един или двама родители ще получават помощта, чийто размер ще бъде определен в бюджета за следващата година.\r\nПървоначално управляващите искаха подоходния критерий да остане за децата с един родител, но след разговори с финансовия министър и премиера Борисов и отлагане на гласуването, те решиха той да отпадне за всички.\n\n\n\n\r\nВ крайна сметка предложението на БСП за отпадане на подоходния критерий отпадна, след като управялващите застанаха зад него.\r\n                    \n                    \n                \"След една година кампания, която започна с писмото на Златина Хаджипанайотова до Дядо Коледа, след писане на законопроекти и срещи с парламентарните групи, имаме добра новина. Имаме победа - абсолютно всички деца сираци ще получат подкрепа от държавата без подоходен критерий. И обидата, че веднъж са наказани от съдбата, а после ги наказва и собствената им държава, ще отпадне\", каза Манолова.\r\nПо думите й става въпрос само за около 6000 деца и подкрепата за тях не би затруднила по никакъв начин държавата.\r\nДосега право на социална подкрепа имаха само тези, които имат доход до 75 лева. Това е и причината Златина Хаджипанайотова да напише в края на миналата година писмо до Дядо Коледа, с което даде гласност на проблема.\r\n\"Макар и по-късно, Дядо Коледа дойде за следващата Коледа, но все пак дойде\", заключи Манолова.", "date": "2018.10.12", "title": "Дядо Коледа дойде – пенсии ще има за всички... сираци"}
{"url": "https://www.dnes.bg/notifikacii/2018/10/12/lakonichno-ot-borisov-za-ruse-ne-se-pritesniavam.390356", "text": "Премиерът Бойко Борисов успокои, че са взети всички необходими мерки, за да не се стигне до ескалиране на етническото напрежение в Русе.\r\n\"Не се притеснявам. Всеки ден се извършват престъпления от българи и роми\", лаконично коментира той.\r\nВ ромската махала \"Тракция\" в Русе снощи местните роми се притесниха от насилие, след като група от 15-20 мотористи нахлу в района.\n\n\n\r\nЦелта им е била да открият близки и роднини на Северин Красимиров, който уби Виктория Маринова и избяга в Германия, където беше арестуван.\r\nМотористите не са успели да открият никого и са се отправили към другия ромски квартал \"Селеметя\", където се знае, че също живеят близки на 21-годишния мъж.\r\nНощта в Русе е преминала спокойно благодарение на полицейските патрули, които и към момента следят за напрежение.", "date": "2018.10.12", "title": "Лаконично от Борисов за Русе: Не се притеснявам!"}
{"url": "https://www.dnes.bg/kino/2018/10/12/mini-kinofestival-za-mini-zriteli.390357", "text": "В света на киното ще бъдат въведени малките зрители с Мини филмов фестивал, който ще се случи на 13 и 14 октомври в София. Преживяването ще бъде в културен център Г8.\r\nОсвен прожекция ще има и творческа работилница, водена от режисьора Радостина Нейкова. Филмите са дублирани на български език и са с вход свободен до запълване на местата в залата, а участието в работилницата по анимация става с предварително записване на ask@filmsociety.bg.Творческата работилница е на 13 октомври от 10.00 до 14.00 часа.\r\nФилмовият афиш на 13-и октомври стартира от 13.00 часа с българска анимация. Час по-късно ще се прожектира \"Петсън и Финдъс\", а в 15.30 часа е \"Малкият рицар Тренк\".\r\nНа 14 октомври програмата започва от 13.00 часа пак с българска анимация. В 14.00 часа е прожекцията \"Рицарят Ръждивко\", а последният филм е в 15.30 часа \"Бамзе и градът на крадците\".\r\n ", "date": "2018.10.12", "title": "Мини кинофестивал за мини зрители"}
{"url": "https://www.dnes.bg/index/2018/10/12/bella-figura-kakvo-sedi-zad-krasiviia-ni-obshtestven-obraz.390363", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Постановката \"Белла Фигура\" излиза за първи път на сцена. \"В момента сме в най-интензивния период на репетиции. Действието в \"Белла Фигура\" е приложимо за всяка една страна. Няма малки или големи роли, важното е какво оставяш след себе си\", отбеляза актрисата Стефка Янорова в \"България сутрин\". \n\r\nАктьорът Георги Къркеланов поясни, че терминът \"Белла Фигура\" означава \"най-добрата ни страна, която показваме в обществото\". \n\r\n\"В постановката се разкрива обратната страна на медала. Това е красива либерално-буржоазна пиеса, а действието се развива във Франция. Има какво да кажем. Този спектакъл предлага съвсем друга естетика и присъствие, в което може дълго време да не кажеш реплика. Самата тишина и мълчанието са напрегнати. Ужким няма събития, но се разкриват дълбоки взаимоотношения. Никой няма да бъде отегчен. Пиесата продължава час и 30 минути\", разказа той пред \n                \n                \r\nПо отношение на честите иззвънявания на телефони по време на постановка, Янорова посочи, че публиката е такава, каквато изкуството я е създало. \n\r\n\"Имам непоносимост към звънящите телефони. Но тези, които прекъсват по подобен начин, влизат рядко в театъра и не са имали шанса да развият културата си\", подчерта тя за финал.\r\nПремиерата е на 15 октомври (понеделник), от 19:00 ч. в театър \"Българска армия\".  Автор на произведението е Ясмина Реза, а режисьор е Антон Угринов. Участват Гергана Плетньова, Стефка Янорова, Георги Къркеланов, Станислав Ганчев, Елена Райнова, Георги Йовчев. След премиерата постановката ще се играе на 24 октомври, 1 ноември и 22 ноември. \n\r\n ", "date": "2018.10.12", "title": "\"Белла Фигура\" - какво седи зад красивия ни обществен образ"}
{"url": "https://www.dnes.bg/science/2018/10/12/ima-izvynzemni-civilizacii-no-te-ne-iskat-kontakt-s-nas.390345", "text": "Директорът на Института по астрономия на Руската академия на науките Дмитрий Бисикало заяви, че е възможно да съществуват извънземни цивилизации, които не желаят да влязат в контакт с нас, съобщи РИА \"Новости\".\n\r\n\"Смятам, че съществуват извънземни разумни цивилизации - каза той. - Възможно е да съществуват аналогични на нашата цивилизации. Те вероятно са много. През 1960 г. експертът по астрономия и астрофизика Франк Дрейк от Калифорнийския университет в Санта Крус изведе формула, която позволява да се прецени броят на извънземните цивилизации, с които можем да осъществим контакт. В съответствие с въпросната формула те са много.\"\n\r\nПо думите му главната причина досега да не са намерени доказателства за съществуване на извънземни цивилизации е, че извънземните не желаят да влязат в контакт със земляни. Това може да е свързано с кратката продължителност на живота на извънземна цивилизация. Бисикало отбеляза, че откриването на свидетелства за съществуване на извънземен живот е сред най-актуалните задачи.\n                    \n                    \n                \r\nВ края на юли бе оповестено, че космическият телескоп \"Тес\", който има за цел да търси екзопланети посредством транзитния метод, е пристъпил към изпълнение на научна програма. Учените се надяват с помощта на новия телескоп да открият големи небесни тела, на които има подходящи за живот условия. \r\n/БТА/ ", "date": "2018.10.12", "title": "Има извънземни цивилизации, но те не искат контакт с нас!"}
{"url": "https://www.dnes.bg/notifikacii/2018/10/12/severna-koreia-silna-shte-stanem-socialisticheski-rai.390344", "text": "КНДР намира опора в собствените си сили, затова ще оцелее макар и след още сто години международни санкции. Това пише в редакционна статия печатният орган на Корейската трудова партия в. \"Нодон синмун\", предаде ТАСС.\n\r\nИзданието остро критикува санкционния натиск върху КНДР от страна на САЩ. \"Враговете наложиха на страната ни убийствена блокада, след като се провалиха отчаяните им опити да я задушат с военна сила\", подчертават авторите.\n\r\n\"Обаче няма значение колко ще траят санкциите - още десет или сто години. Ще преодолеем всички трудности, ще станем най-силната държава на света и социалистически рай на Земята\", уверява вестникът.\n\r\nВ тази връзка \"Нодон синмун\" призовава гражданите на Северна Корея да полагат усилия за осигуряване на икономически растеж, като развиват собствени технологии и производство, за да станат санкциите напразни.\n                \n                \r\nНа 10 октомври в Москва разговаряха заместник-външни министри от Русия, Китай и Северна Корея, които се обявиха за преразглеждане на санкциите срещу Пхенян от Съвета за сигурност на ООН, припомня ТАСС, цитирана от БТА.\r\n ", "date": "2018.10.12", "title": "Северна Корея силна: Ще станем социалистически рай!"}
{"url": "https://www.dnes.bg/akoshtete-vqrvaite/2018/10/12/kuche-i-stopanin-sled-tri-godini-razdiala-zaedno.390352", "text": "Кучето е най-добрият приятел на човека. Животното те дарява с безрезервната си любов още от мига, в който те подуши и става неизменна част от живота ти. \n\r\nДа загубиш куче е почти като да загубиш сърцето си. \n\r\n62-годишният Джорджи Березани загубва любимото си животинче през 2015 г. Направил всичко по силите си, за да го открие, но без успех. Мъжът обикялял всички улици на Тбилиси, поставил обяви навсякъде, но от кученцето нямало и следа. И така три години. До 7 октомври.  \r\nСлед множество фалшиви сигнали, Джорджи отново получил телефонно обаждане. В началото на месеца служител в Националната опера в грузинската столица забелязал куче, което отговаряло на описаното от Джорджи животно. \n                    \n                    \n                \r\nС огромна надежда 62-годишният мъж се отправил към мястото. Моментът, в който Джорджи вижда изгубеното си куче три години по-късно е запечатан на камера. \n\r\n\"Йорги, ти ли си?“\n\r\nЖивотинката се обръща, когато чува името си. \n\r\n\"О, ти си...! Как си, момче?“\n\r\nКученцето започнало да скача, да мята опашка, да скимти. Било щастливо, че вижда приятеля си отново, три години по-късно. \n\r\nНе е ясно къде се е скитало животното през това време. На ухото му има жълт маркер, което означава, че е било прибрано за известен период от време. Било установено, че животното не е опасно за обществото и след ваксиниране и кастриране, е върнато обратно на улицата. \r\nА там е било намерено от своя собственик. Кученцето е отведено обратно в дома си, където се радва на топлината на своето семейство.  ", "date": "2018.10.12", "title": "Куче и стопанин: След три години раздяла – заедно!"}
{"url": "https://www.dnes.bg/notifikacii/2018/10/12/kashogi-pogreban-v-kyshtata-na-konsula-izhvyrlen-v-kanalizaciia.390343", "text": "Саудитският журналист и дисидент Джамал Кашоги е бил убит в консулството на Саудитска Арабия в Истанбул и погребан в двора на къщата на консула. Това е една от версиите, представени в турския печат тази сутрин за съдбата на изчезналия в Турция сътрудник на \"Вашингтон пост\".\n\r\nВърху тази възможност се спира в. \"Сьозджу\", позовавайки се на публикации в британския печат. Вестници в Обединеното кралство твърдят, че Кашоги е бил разчленен след убийството и останките му били изкарани от посолството с дипломатически автомобил. \n\r\nВ ливански вестник пък се появиха твърдения, че той е бил погребан в двора на къщата на консула. Има също информации, че братът на Кашоги и неговата съпруга са били убити в Саудитска Арабия, пише още \"Сьозджу\".\n                \n                \r\nДжамал Кашоги, племенник на саудитския бизнесмен мултимилиардер Аднан Кашоги, изчезна на 2 октомври след посещение в консулството на Саудитска Арабия в Истанбул, където отишъл, за да получи документи, нужни му за сключване на брак. Има опасения, че журналистът, известен с критичните си материали по отношение на сирийския престолонаследник Мохамед бин Салман, може да е бил убит. Саудитска Арабия отхвърли подобни твърдения като \"безпочвени\".\n\n\n\n\r\n\"Тюркие\" изтъква, че макар съдбата на саудитския журналист да продължава да бъде неизвестна, консулството все още не е отворило вратите си за извършване на проверка от турските власти. Саудитска Арабия досега не е направила и убедително изявление по случая, посочва още изданието.\n\r\nСъщият вестник твърди, че Кашоги бил \"на мушка\" на принца от четири месеца. Приятели на Кашоги са казали, че саудитски представители, близки до принца, издирвали Кашоги с намерение да го върнат в Саудитска Арабия, като му предлагали охрана и дори високи държавни постове.\n\r\nКашоги се отнасял с недоверие към тези предложения и веднъж заявил пред свой приятел в САЩ, че изобщо не им вярва. От подслушан от американското разузнаване разговор става ясно, че принц Мохамед бин Салман бил наредил Кашоги да бъде върнат от САЩ в Саудитска Арабия и задържан, сочат непотвърдени информации.\n\r\nНе е известно дали тези сведения са достигнали до самия Кашоги, отбелязва \"Тюркие\".\n\r\n\"Консулът е в паника\", пише в заглавие в. \"Йени шафак\", като посочва, че от четири дни консулът на Саудитска Арабия в Истанбул Мохамед ал Утайби не е излизал от къщата. Представители на службите за сигурност са на мнение, че именно къщата на консула, която е отдалечена на 300 метра от сградата на консулството, може да е \"местопрестъплението\".\n\r\nПодозренията са свързани с микробуса със затъмнени стъкла, записан от охранителни камери в района, който потеглил от консулството в деня на изчезването на Кашоги и стигнал до къщата на консула, където паркирал в гаража. Там колата останала в продължение на четири часа.\n\r\nЕдно обстоятелствено разследване ще открехне завесите на мистерията, пише още вестникът. Изданието допълва обаче, че макар саудитските власти да са дали съгласие за обиск на консулството, когато станало дума за претърсване на къщата на консула, направили крачка назад. Самият консул пък се е затворил в къщата и е отменил всичките си срещи, посочва изданието.\n\r\nИстанбулската полиция разследва също възможността извършителите да са се отървали от предполагаемия труп през канализацията на консулството или на къщата на консула. Полицаите са поискали схема на канализационната мрежа, свързана със сградите, от Службата за водоснабдяване и канализация на Истанбул, пише БТА.\r\n ", "date": "2018.10.12", "title": "Кашоги – погребан в къщата на консула, изхвърлен в канализация?"}
{"url": "https://www.dnes.bg/politika/2018/10/12/obeshtano-ot-borisov-150-mln-za-horata-s-uvrejdaniia.390366", "text": "\n\r\nПремиерът Бойко Борисов потвърди, че за хората с увреждания ще има 150 милиона лева за следващата година.\r\n\"Всеки има право да протестира, това е демокрацията, обещал съм 150 милиона лева, взели сме решение и финансовият министър го е подписал\", коментира той по повод да палатковия лагер, който опънаха майките на деца с увреждания пред Министерски съвет.\n\n\n\n\r\nСпоред Борисов те може би имат основание да стигнат до крайните мерки, но настоя, че има определени сокове за приемането на законите за личната помощ, за хората с увреждания и за социалните услуги и докато не изтекат, няма какво да коментира.\r\nКакто Dnes.bg писа въпреки подписването на споразумение между майките, правителството и националните организации на хората с увреждания с конкретните мерки и срокове за изпълнение на реформата, последва нов протест.\r\n ", "date": "2018.10.12", "title": "Обещано от Борисов: 150 млн. за хората с увреждания"}
{"url": "https://www.dnes.bg/snimka-na-denia/2018/10/12/vremeto-prez-uikenda-esenno-slynce-s-temperaturi-do-24-s.390365", "text": "През нощта над по-голямата част от страната ще преобладава ясно, а утре слънчево време. В часовете преди обяд на места в низините и около водните басейни ще има мъгла или ниска облачност.\r\nПрез деня над Западна и Централна България ще се появи висока облачност. Ще духа слаб източен, в Източна България до умерен североизточен вятър.\r\nСпоред  преобладаващите минимални температури ще бъдат между 5 и 10 градуса, по-високи по Черноморието, максимални предимно между 19 и 24 градуса, в София около 20 градуса.\r\nНад места по Черноморието преди обяд ще има ниска облачност или мъгла, а след обяд ще бъде предимно слънчево. Ще духа до умерен североизточен вятър. Максимални температури на въздуха: 18-20 градуса. Температурата на морската вода е 19-20 градуса. Вълнението на морето ще бъде 3-4 бала.\r\n                \n                В планините ще има разкъсана облачност. Ще духа умерен изток-североизточен вятър. Максималната температура на височина 1200 метра ще е около 13 градуса, на 2000 метра - около 7 градуса.  Атмосферното налягане ще бъдe по-високо от средното за октомври и през деня слабо ще се понижи.\r\nВ неделя и понеделник времето ще се задържи без съществена промяна. Ще бъде предимно слънчево. Преди обяд на отделни места в низините и котловините ще е мъгливо или с ниска облачност. \r\nВ нощните часове и рано сутрин ще е почти тихо, а през деня ще духа слаб източен, в Източна България - до умерен североизточен вятър.\r\nПреобладаващите минимални температури ще са между 5 и 10 градуса, по-високи по Черноморието, максималните - между 20 и 25 градуса.", "date": "2018.10.12", "title": "Времето през уикенда: Есенно слънце с температури до 24°С"}
{"url": "https://www.dnes.bg/business/2018/10/12/uvelichenieto-na-osiguritelniia-dohod-shte-struva-skypo-na-ikt-sektora.390398", "text": "Увеличението на максималния осигурителен доход ще доведе до разходи от над 150 000 лв. за ИКТ сектора в България, коментира , , в ефира на .\r\n\"\".\r\n                    \n                    \n                Над 50% от заетите в ИКТ сектор взимат над 2600 лв. заплата, пояснява Огнян Траянов.\r\n\"\".\r\n", "date": "2018.10.12", "title": "Увеличението на осигурителния доход ще струва скъпо на ИКТ сектора"}
{"url": "https://www.dnes.bg/akoshtete-vqrvaite/2018/10/12/prouchvane-na-tinder-mladite-predpochitat-da-sa-sami.390376", "text": "Да си необвързан в момента е модерно, сочи ново проучване на приложението за запознанства Tinder, съобщават от американския Cosmopolitan.\r\nИзследването е направено от консултантската фирма Morar HPI. Били са разпитани 1,000 души между 18-25 г., които към момента нямат връзка. Потърсено е било мнението им за срещите, както и за това какво е да си необвързан.\r\n72% от участниците са казали, че са избрали да са необвързани за известно време и това тяхно решение е много добре обмислено. Така че вече самотниците изобщо не се срамуват от това, че нямат връзка. 81% от разпитаните са потвърдили, че са изпитали повече ползи от това да са необвързани, отколкото когато са били във връзки. Така те имали повече време и възможности за развитие в кариерата, платонични приятелства, грижи за себе си.\r\n                    \n                    \n                Около 25% от жените казали, че се чувстват по-силни и могъщи, когато нямат връзка, 17% от мъжете твърдят същото. 62% от момичетата и 47% от момчетата посочват, че са избрали да са сами, за да се фокусират над своите нужди.\r\nА 47% от представителките на нежния пол предпочитат да нямат връзка, защото искат да се фокусират над образованието си, 34% от мъжете са казали същото.\r\n", "date": "2018.10.12", "title": "Проучване на Tinder: Младите предпочитат да са сами"}
{"url": "https://www.dnes.bg/stranata/2018/10/12/istoriiata-ni-v-istoriiata-rushashti-se-pametnici-v-tyrnovo.390346", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСгради, паметници на културата, в старата част на Велико Търново се рушат. Общината в града обаче е безсилна да се справи с проблема, тъй като повечето от тях са частна собственост и възможностите на местната управа стигат само до това да изпрати предписание на собствениците.\r\nДруга основна пречка за съхраняването им се оказва и Закона за опазване на културно – историческо наследство, според който собствениците на такива сгради нямат право да извършват какъвто и да било ремонт без разрешение от Министрество на културата.\r\nБроят им е около 700. От тях частна собственост са 300, предаде .\r\nВсички са вписани в регистър и са отбелязани в кадастралните планове на града със специална маркировка.\r\nГоляма част от тях обаче са в окаяно състояние и прогресивно се рушат. А основен пробелем се оказва издирването на собствениците им.\r\n ", "date": "2018.10.12", "title": "Историята ни – в историята: Рушащи се паметници в Търново! "}
{"url": "https://www.dnes.bg/politika/2018/10/12/borisov-poiska-api-izpylniava-bez-gp-group-v-proektite.390408", "text": "Премиерът Бойко Борисов съобщи, че е възложил на шефа на АПИ Светослав Глосов, спазвайки закона, да намери форми още днес да извади \"Джи Пи груп\" от проектите с европейско или държавно финансиране.\n\r\n\"Единствените ми претенции към строителните компании са били качество и срок на изпълнение\", отсече той в мулдавския манастир \"Св. Петка\", Асеновград.\r\nСофийската градска прокуратура вече е образувала досъдебно производство по сигнали за дейността на строителната компания \"Джи Пи груп. Наложен е и запор и е блокиран превод от 14 милиона евро на фирмата заради злоупотреби при усвояването на средства от европейските фондове.\r\n                    \n                    \n                Според Борисов докато към фирмата има подозрения за нарушения, тя не трябва да участва в проекти с европари.\r\n\"Проверки ще има навсякъде. Ако някой си бърка асфалта не така както трябва, а има фирми за надзор и компетентни органи, и те са го проспали, прокуратурата да ги обвини и да ги вкара в затвора\", отсече премиерът.\r\nПо думите му неговата политическа воля стига до там, всеки, който е заподозрян и срещу него тече разследване, да бъде изваден от конкурсите.\r\nПремиерът обеща на пловдивския митрополит Николай, че следващата сряда ще предложи на Министерския съвет да бъдат отпуснати 600 хил. лева за Духовната семинария в града.\r\nОтделно около 3 млн. лева поетапно ще дава кабинетът за цялостното възстановяване на мулдавския манастир. В сумата се включва прокарване на водопровод към обителта и реконструкция на пътя до нея.", "date": "2018.10.12", "title": "Борисов поиска, АПИ изпълнява: Без GP Group в проектите!"}
{"url": "https://www.dnes.bg/stranata/2018/10/12/dete-se-pokateri-na-stylb-zagina-ot-voltova-dyga.390390", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМалолетно дете загина, поразено от волтова дъга. Инцидентът е станал в пазарджишкото село Алеко Константиново, съобщиха от МВР.\r\nСигнал за трагедията е подаден около 20:45 ч. снощи.\r\nКъм мястото са изпратени екипи на полицията и \"Спешна помощ\", но лекарите само установили смъртта на момчето.\r\nВ хода на събраните първоначални данни се оказало, че група от деца играели в близост до електрически стълб с високо напрежение. Едно от тях решило да се покатери по металната конструкция, но в горната ѝ част е било поразено от волтова дъга и е починало.\r\nНа мястото е извършен оглед от дежурна група на полицейското управление в областния град, образувано е дознание.\r\n", "date": "2018.10.12", "title": "Дете се покатери на стълб, загина от волтова дъга"}
{"url": "https://www.dnes.bg/zvezdi/2018/10/12/leidi-gaga-da-govorim-otkrito-za-psihichnite-zaboliavaniia.390373", "text": "Лейди Гага смята, че трябва да се предприемат \"смели действия\", чрез които да се помогне на страдащите от психични разстройства. Тя се надява да се основе движение, което да окуражава говоренето за тези проблеми и да помага на болните.\r\nЗвездата казва за The Guardian: \"Самоубийството е най-крайният и очевиден симптом за критичното положение на проблемите с психичното здраве. Засега ние се проваляме - не можем да се справим адекватно с това. Стигмата, страхът и липсата на разбиране карат афектираните да страдат и това са нещата, които пречат на предприемането на смели действия, от които се нуждаем отчаяно. Въпреки че проблемът е универсален, ние все още не можем да говорим за него открито или да предложим адекватни грижи\".\r\n                    \n                    \n                Изпълнителката на \"Poker Face\" много пъти е споделяла за собствената си битка с психичните проблеми в миналото.\r\nПреди около месец тя разказа, че е била изнасилена, когато е била на 19 г. и се е чувствала потисната всеки ден.\r\n\"Никой не знаеше. Все едно се опитах да го изтрия от мозъка си. И когато най-накрая се разбра, беше все едно се появи голямо, грозно чудовище\", каза тя.\r\n", "date": "2018.10.12", "title": "Лейди Гага: Да говорим открито за психичните заболявания!"}
{"url": "https://www.dnes.bg/politika/2018/10/12/zastrahovateli-boikotirat-reformata-na-ananiev.390395", "text": "След среща с Асоциацията на българските застрахователи червената шефка Корнелия Нинова извади още един коз срещу предлаганата от здравния министър реформа в здравеопазването.\n\n\n\n\r\nТя обяви, че асоциацията смятат предложенията на правителството за невъзможни за изпълнение. \r\nПо думите й застрахователи също смятат, че сегашната система е неработеща и се нуждае от промени. \r\nВъпреки това идеята на Ананиев те да бъдат задължени да сключват договор с пациентите, който да плащат по 12 лева, а след това дружествата да покриват разноските за лечението над 700 лева, им е непосилна задача за тях. \r\n\"Поставиха десетки въпроси, на които няма отговор, тъй като самият модел на правителството не дава такъв\", каза Нинова.\r\n                    \n                    \n                Едни от основните аргументи на застрахователите са, че не е възможно с 12 лв. застраховка да се покрият рисковете.\r\nОт Асоциацията на застрахователите са обяснили, че засега доброволното застраховане минава само по пътя на фирменото.\r\n\"И то големите фирми с повече персонал могат да си го позволят. Само те прибягват до доброволното застраховане, а при физическите лица почти няма такива застраховки\", каза Нинова. \r\n\"Изумена съм, че правителството тръгва към здравна реформа, без изобщо да проговори идеите си със съсловията. Това е абсурдно като подход за правене на реформа\", коментира още червената шефка. \r\nБСП ще се срещне в понеделник и с Българския лекарски съюз, за да обсъди с тях  предложенията на здравното министерство.", "date": "2018.10.12", "title": "Застрахователи бойкотират реформата на Ананиев"}
{"url": "https://www.dnes.bg/notifikacii/2018/10/12/72-chasa-arest-za-58-godishen-opipval-se-pred-momiche.390392", "text": "Мъж е задържан за непристойни действия в София, \r\n\r\n\r\n\r\n                \n                Предвид високата  обществена опасност на деянието, наблюдаващият прокурор е  постановил задържане на обвиняемия за 72 часа, като е  разпоредено привеждането му в сградата на СРС за разглеждане на искане  за вземане спрямо него на мярка за неотклонение \"задържане под стража“.\r\n ", "date": "2018.10.12", "title": "72 часа арест за 58-годишен – опипвал се пред момиче!?"}
{"url": "https://www.dnes.bg/temida/2018/10/12/ostaviha-v-aresta-inspektora-ot-babh-gledal-si-kanabis.390424", "text": "Състав на Шуменския окръжен съд уважи искането на Окръжната прокуратура в града и със свое определение взе най-тежката мярка за процесуална принуда - \"задържане под стража\", на обвиняемия инспектор от Агенцията по безопасност на храните, които бе арестуван за отглеждане на марихуана, съобщиха от Апелативната прокуратура във Варна. \nМъжът е привлечен като обвиняем за държане с цел разпространение и за отглеждане на марихуана. Обвиняемият, който е ветеринарен лекар, до момента беше задържан за срок до 72 часа с цел довеждането му в съда, припомнят от прокуратурата. \n\r\nПо данни на съдебната институция, инспекторът от Агенцията по безопасност на храните, бил спрян за проверка от полицейски служители по сигнал. След тестване с техническо средство се оказало, че той управлява автомобил след употреба на наркотици. \n                    \n                    \n                \r\nПри претърсване в дома му в шуменския квартал \"Дивдядово\" били намерени в процес на сушене 80 кг стебла и листа марихуана, както и суха маса канабис. \n\r\nВ гориста и трудно достъпна местност край село в Шуменско следово куче е открило плантация с марихуана, като височината на дърветата - специален холандски сорт, достигала до четири метра. \n\r\nМъжът е признал, че сам е засял и отглеждал конопа, а технологията е намерил в сайт в интернет. Пред разследващите заявил, че отглеждал марихуана за лична употреба. \n\r\nСлед привличането му като обвиняем той е подал молба да напусне Агенцията по безопасност на храните. Определението на Шуменския окръжен съд подлежи на обжалване пред Апелативния съд във Варна.", "date": "2018.10.12", "title": "Оставиха в ареста инспектора от БАБХ, гледал си канабис"}
{"url": "https://www.dnes.bg/obshtestvo/2018/10/12/padne-li-tavanyt-edin-s-19-bona-pensiia-a-4-ma-s-10-hiliadarki.390387", "text": "Размерът на най-високата определена песния към момента в България е... 19 521 лева.\r\nТова съобщава в писмен отговор социалният министър Бисер Петков на въпрос от депутата от \"БСП за България\" Георги Гьоков.\r\n\r\nДо 2 хил. лева ще взимат 35 502 българи, до 3 хиляди – 615.\n\n\n\n\r\nЗа 4 хилядарки пред банкоматите ще се редят 73-ма, а 14 ще приберат чисти 5 хиляди лева.\r\nНад 5 хиляди ще взимат само 12 души, а броят на пенсиите с действителен размер над 10 000 лв. е 4.\r\nПо закон президентите ни получават пожизнени пенсии, които са близо 4 хила. лева, защото това приеха преди време народните ни избраници – така бившите ни държавни глави (Росен Плевнелиев, Георги Първанов и Петър Стоянов) взимат 60% от основното възнаграждение без добавките на действащия държавен глава.\r\n                    \n                    \n                От отговора на министър Бисер Петков става ясно още, че общият брой на пенсионерите у нас към 30 септември е 2 160 292.\r\nДо тази дата размерът на средната пенсия на начислена основа пък е 362, 66 лв., допълва той, като се позовава на информация, изготвена от Националния осигурителен институт.\r\nВъпреки обещанията на властта, таванът за пенсиите обаче остана и догодина.\r\nТака максималният размер, който в момента е 910 лв., ще се увеличи на 1200 лв. от 1 юли.\r\nПак от тогава и пенсиите ще бъдат преизчислени по швейцарското правило и се планира да бъдат индексирани с 5,7%.", "date": "2018.10.12", "title": "Падне ли таванът: Един с 19 бона пенсия, а 4-ма с 10 хилядарки"}
{"url": "https://www.dnes.bg/obrazovanie/2018/10/12/ednosmenen-rejim-za-decata-v-uchilishte-dobra-ideia-no-skypa.390400", "text": "Преминаването към едносменен режим е добро, задължително от гледна точка на добрата учебна среда, но е скъпа цел, призна министърът на образоването и науката Красимир Вълчев.\r\nПо думите му крайният срок 2021 година за въвеждане на едносменен режим на обучение е нереалистичен, тъй като трябва да се осигурят средства, да се намерят терени за построяването на нови училища и тяхното влизане в експлоатация.\r\n\"Беше ясно още през 2016 година, че този срок е нереалистичен. Ние имаме над 70 общини, които имат училища, обучаващи се на две смени, като в половината от тях имаме една сграда или две или едно училища, които са на едносменен режим, т.е. проблемът е само с една сграда.\r\n                    \n                    \n                Срокът за тях може да бъде по-малък. Имаме общини, които са били на двусменен режим преди две години, когато започна този процес, и вече изцяло са преминали на едносменен режим. Община Кюстендил е една от тях, но тя е имала само две училища и възможност за преструктуриране на материалната база\", каза министърът.\r\nПо думите му в най-големите градове е реалистично да се говори за срок от 9-10 години. Провеждани са разговори с кметовете на общините София, Пловдив, Варна и Бургас, като се е стигнало до заключението, че трябва да се построят нови училища или да се достроят съществуващите такива, допълни Вълчев, цитиран от \"Фокус\".\r\n\"В София, в южните квартали, не са строени училища от десетилетия, а има много хора, които са се заселили. Варна и Бургас имат по 30 училища, които са на двусменен режим, а Пловдив - 25. Преминаването на двусменен режим включва както строеж на нови училища, така и дострояване на съществуващи училища, така и намаляване на приема и по-равномерно разпределение на учениците между съществуващи сграден фонд и оптимизиране на ползване на мрежата. Някъде имаме излишък на база в професионални гимназии и недостиг в неспециализирани, общи училища\", каза още Вълчев.\r\nСпоред него с въвеждането на принципа на близост от миналата година в приема за първи клас е констатирано, че разпределението на децата между съществуващи училища е по-равномерно тази година.\r\n\"Това помага за преминаването на едносменен режим. На двусменен режим са най-търсените училища. Утвърдих промени в Наредба 10, с която се регламентира приемът за първи клас. Една от тези промени е общините да имат възможност да съгласуват приема в първи клас, когато училището е на двусменен режим и не е осигурена целодневна организация. В никакъв случай не говорим за рязко намаляване на приема в едно или друго училище, а за поетапно намаление, което ще осигури преминаването на едносменен режим\", обясни още Вълчев.\r\nРедица училища са започнали такъв процес от миналата година, обясни министърът, който участва в Съвета на ректорите в Университета по хранителни технологии в Пловдив.", "date": "2018.10.12", "title": "Едносменен режим за децата в училище? Добра идея, но скъпа!"}
