{"url": "https://www.dnes.bg/index/2019/11/27/dekemvri-ide-kakvo-da-ochakvat-razlichnite-zodii-ot-nego.431063", "text": "\r\nДекември ще бъде много благоприятен за представителите на зодия Овен, които са готови за ново и решително начало. Бунтовниците и експериментаторите могат да бъдат възпрени единствено от характерния за зодията консерватизъм и желанието да се вкопчат здраво в познати неща.\r\nВсички небесни знаци обещават на Овните сериозни промени в живота и всяка една от сферите може да бъде замесена – бизнес, личен живот, здраве.\r\nМесецът е подходящ и за пътувания във всяка посока и за всякакви цели.\r\n\r\nПредстоящият месец ще бъде изключително благоприятен за Телците. И трябва да благодарите не на късмета, а за общата хармонизация на събитията около представителите на вашия знак. Мотото на месеца би могло да бъде „всичко върви както трябва“ – събитията ще се развият от зададената от вас посока, а усещането за ред и рационалност на живота ще съпътства Телците през целия декември.\r\n                \n                \n                Чудесен месец за придобиване на нови умения, особено за изучаване на езици – вашите способности за учене вече са много над средните. Добър месец за пътуване на юг.\r\n\r\nПрез целия декември около Близнаците ще се чува приятният шум на пари. За съжаление, по-голямата част от парите, които ще ви отнемат време и внимание, няма да са пряко свързани с вас. Да, може да изкарате прилична сума, но това ще са парите на вашите партньори, колеги, роднини – всички онези, които спешно се нуждаят от вашата помощ по финансови въпроси.\r\nЩе трябва да се занимавате с дела на други хора, да се справяте с техните проблеми и да ги наставлявате в трудни ситуации. Добре е, че декември ще ви даде енергията, необходима дори за най-досадните дейности. В последната декада обаче идват добрите новини, флиртове, възможност за нова връзка или укрепване на настоящата.\r\n\r\nДекември за вас ще изглежда като сладкарница от детството – той ще бъде пълен със съблазнителни възможности и примамливи шансове, но е малко вероятно да успеете да вземете всичко наведнъж. Затова заложете на най-интересните възможности и проекти.\r\nКато цяло месецът ще бъде много успешен, трябва единствено да внимавате за здравето си по време на активен спорт. \r\nДамите е хубаво да забравят за високите токове. Ако решите да си пожелаете нещо в навечерието на Нова година – опитайте се да не казвате на никого за това. Колкото по-ясно го изразявате, толкова по-малък е шансът да се сбъдне.\r\n", "date": "2019.11.27", "title": "Декември иде! Какво да очакват различните зодии от него? "}
{"url": "https://www.dnes.bg/stranata/2019/11/27/modernizirat-j-p-uchastyka-elin-pelin-vakarel-za-500-mln-lv.431015", "text": "Генералният директор на НКЖИ инж. Красимир Папукчийски подписал договора за модернизация на железопътен участък Елин Пелин-Вакарел. Отсечката е част от проект \"Модернизация на жп участък Елин Пелин-Костенец\", съобщава БТА. \n\n\n\r\nУчастъкът между Елин Пелин и Вакарел е най-тежкият и труден за изпълнение от цялото трасе между София и Пловдив. Неговата дължина е приблизително 20 км и в обхвата му попада най-големият жп тунел в България, с дължина 6.8 км, който ще бъде построен по тунелен способ и ще бъде напълно съвместим с изискванията за оперативна съвместимост. Подобно съоръжение не е строено у нас от 50-те години на XX век, когато в периода 1949-1951 г. е построен тунел Козница, свързващ Стара планина и Същинска Средна гора.\n                    \n                    \n                \n                \n                \n                \r\nВ рамките на обекта ще бъдат изградени нова гара Елин Пелин, спирка Побит Камък, Разделен пост Вакарел и връзката му с гара Вакарел. В обхвата на проекта са включени нова контактната мрежа и нови системи и съоръжения на външно електро-захранване и външно осветление на гаровите райони. \n\r\nЩе бъдат изградени и 2 броя двутръбни тунела с приблизителна обща дължина 1,5 км, пътен надлез и пътен подлез, 8 моста и естакади, 11 водостоци, шумозащитни съоръжения с приблизителна дължина 700 м, отводнителни съоръжения, нови системи за сигнализация и телекомуникация в гарите и междугарията и изграждане на нови системи за видео наблюдение и пътнически информационни системи.\n\r\nСтойността на договора за строителство е 498 800 012 лева без ДДС.", "date": "2019.11.27", "title": "Модернизират ж.п участъка Елин Пелин-Вакарел за 500 млн.лв."}
{"url": "https://www.dnes.bg/sofia/2019/11/27/speshni-sluchai-s-deca-v-sofiia-shte-se-priemat-samo-v-3-bolnici.431064", "text": "От днес в София деца могат да бъдат приемани по спешност в МБАЛ \"Пирогов\", Националната кардиологична болница и \"Александровска\", съобщи здравното министерство.\n\n\n\r\nОт там обясняват, че промените са във връзка с полученото вчера писмо от директора на Столичната регионална здравна инспекция, с което д-р Данчо Пенчев уведомява министерството, че поради кадрови проблеми СБАЛДБ „Проф. д-р Иван Митев“ преустановява приема на деца, нуждаещи се от интензивно лечение и дихателна реанимация.\n\r\nСчитано от днес, 27 ноември, спешният прием на деца, при които е необходимо провеждането на интензивно лечение и дихателна реанимация, се осъществява от лечебните заведения УМБАЛСМ „Н. И. Пирогов“, Национална кардиологична болница и УМБАЛ „Александровска“.\n                    \n                    \n                \n                \n                \n                \r\nДиректорите на трите болници са декларирали готовност лечебните заведения да поемат детската спешност на територията на София.\n\r\nИнформиран е и Центърът за спешна медицинска помощ – София, като транспортът на деца ще се осъществява до лечебните заведения със структури по педиатрия и с необходимото ниво на компетентност, което да гарантира оказването на качествена и навременна медицинска помощ на пациентите.", "date": "2019.11.27", "title": "Спешни случаи с деца в София ще се приемат само в 3 болници"}
{"url": "https://www.dnes.bg/knigi/2019/11/27/djouzef-kembyl-za-silata-na-mita.431028", "text": "Какво общо имат митовете с живота днес и дали тези прастари истории могат да ни помогнат да заживеем в хармония със заобикалящата ни действителност? Именно мита и неговата роля в различните култури разглежда големият американски митолог Джоузеф Камбъл (1904 – 1987 г.)  в разговора си с Бил Мойърс.\r\nЕпохалният труд \"Силата на мита\", предаващ точно този легендарен диалог, се появява отново по книжарниците в ново издание с твърди корици в неподражаемия превод на Иглика Василева и с непоказвани до момента в България илюстрации.\r\nВ него ученият изследва и тълкува митовете, техните образи и сюжети, функциите им в различните култури, съпоставяйки ги и подреждайки ги в контекста на духовното развитие на човечеството във всяко едно кътче на планетата. В хода на разговора Камбъл разглежда ролята на митологията от предмодерните общества до наши дни, както и как изкуството черпи от този вечен извор на мъдрост.\r\n                    \n                    \n                \n                \n                \n                \"Силата на мита\" е вечна книга, която преминава отвъд значението на думите и вдига завесата, криеща истинската същност на човека. Toва е невероятен и жизнеутвърждаващ разказ за етапите на развитието на човешката цивилизация без аналог.\r\nИ раят, и адът са в нас, и всички богове също са в нас. Ние носим в себе си всички богове, всички небеса, всички светове. Те представляват уголемени съновидения, а съновиденията са проявления в образ на енергиите в нашето тяло, които са в конфликт. Това представлява митът.\r\nМитът е проявление на енергите на различните органи в нашето тяло, които са в конфликт помежду си, под формата на символичен или метафоричен образ.\r\nВ теб е стаено нещо, което знае кога си в центъра, кога си на прав път и кога на погрешен. Щом свърнеш от правия път, за да печелиш пари например, животът ти губи смисъл. А ако останеш в центъра, на правия път, макар и да мизерстваш, пак ще бъдеш щастлив.\r\nДнес единствената митология, ко¬ято трябва да е в сила, е митологията на планетата – а ние нямаме такава митология. Най-близкото нещо, за което може да се каже, че е митология на планетата, е будизмът, който гледа на всички същества като на Буда същества. Единственият проблем е, че това трябва да бъде признато от всички. Нищо повече. Задачата е само да се знае то и да се действа така, сякаш всички същества са свързани в едно братство.", "date": "2019.11.27", "title": "Джоузеф Кембъл за \"Силата на мита\""}
{"url": "https://www.dnes.bg/index/2019/11/27/djerymi-klarksyn-greta-tunberg-e-idiot.431060", "text": "Джеръми Кларксън не е човек, който внимава да не обиди някой друг с думите си. Съвсем наскоро бившият водещ на \"Top Gear\" призна публично, че се е убедил в глобалното затопляне и че мерки трябва да се вземат, но далеч не е съгласен с някои крайни действия и думи. Най-вече ако те идват от... Грета Тунберг.\r\n\"Тя е идиот... Да ходиш и да обясняваш как всички ще умрем - това няма да промени нищо, скъпа\", заяви Кларксън в интервю за The Sun. Сега водещият промотира четвъртия сезон на новото си шоу \"The Grand Tour\". По думите му Грета е \"виновна, че младите мислят, че колите са зли\".\r\n\"Всеки около 25-годишен, който срещна, не се интересува и минимално от коли. Грета Тунберг уби автовобилното шоу. Това ги учат и в училище. Преди да могат да кажат \"мама\" и \"татко\", те вече знаят, че колите са лоши. Забито е в мозъците им\", заявява Кларксън. ", "date": "2019.11.27", "title": "Джеръми Кларксън: Грета Тунберг е идиот "}
{"url": "https://www.dnes.bg/notifikacii/2019/11/27/za-poreden-pyt-kamerite-ne-zasnemat-ubiistvoto-v-borisovata-gradina.431075", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИз цялата Борисова градина има 39 охранителни камери. И въпреки това, за пореден път, нито една от тях не успява да заснеме убийство в района, съобщават от .\n\r\nДатата е 30 септември 2008 г. Жертвата е Михаил Стоянов - 25-годишен студент по медицина. Михаил е убит след побой. Делото се точи с години. Прокуратурата работи три години по случая, а тъй като престъплението не е заснето от видеокамери на разследващите им трябват две години, за да стигнат до извършителите. \n\n\n\r\nДатата е 9 юли 2011 година. Жертвата този път е 28-годишната Яна Кръстева. Яна е изнасилена и удушена. Службите намират тялото ѝ ден по- късно. Заподозрени са двама мъже, единият осъден на доживотен затвор, но присъдата му е намалена на 20 години. След този случай в парка са монтирани 30 видеокамери. \r\nПрез 2015 година на 2 юни на пейка в парка е открит 16-годишният Георги Игнатов. Убийството е извършено в 12 часа на обяд. Момчето е намушкано с нож. Камерите улавят извършителя. Месец по-късно от полицията разпространиха запис от камери на паркинг на момче, което тича. \n                \n                \n                \r\nБлизките му го разпознали, но никой не подал сигнал. Година отмина, преди да започне съдебният процес. Делото е все още на първа инстанция. \n\r\nМалко след 15:00 часа вчера мъж уби приятеля си на метри от стадион \"Българска армия\" За жестокото престъпление сигнал случайно подава жена. Насилникът е заловен. \n\r\nНаблюдават се възловите кръстовища и местата със сериозен пътникопоток. Невъзможно е обаче да се покрият всички обекти.", "date": "2019.11.27", "title": "За пореден път: Камерите не заснемат убийството в Борисовата градина"}
{"url": "https://www.dnes.bg/notifikacii/2019/11/27/zadyrjaha-kontrabandni-parfiumi-na-dunav-most-2.431039", "text": "Митнически служители откриха и задържаха 352 опаковки парфюми в товарен автомобил, превозващ по документи осветителни тела на ГКПП Дунав мост 2, съобщават от Агенция \"Митници\". \r\n\r\nКонтрабандната стока е открита в камион, управляван от украински гражданин. Товарният автомобил е превозвал по документи декоративни осветителни тела, с изпращач на стоката турска фирма и получател фирма в Австрия.\r\n\r\nПри извършената митническа проверка са открити 8 кашона, с общо 352 броя парфюми, носещи различни световноизвестни търговски марки, за които не са представени митнически документи за въвеждането им в ЕС от Турция. \r\n\r\nПарфюмите са задържани. За случая ще бъдат уведомени правопритежателите на съответните търговски марки, поради съмнения за нарушени права върху интелектуалната собственост.", "date": "2019.11.27", "title": "Задържаха контрабандни парфюми на \"Дунав мост\" 2"}
{"url": "https://www.dnes.bg/akoshtete-vqrvaite/2019/11/27/na-ostrova-40-000-zaplata-za-gledach-na-dve-kucheta.431038", "text": "Британско семейство търси човек, който да се грижи за двете им кучета - Майло и Оскар. Предложената заплата е от 40 000 долара на година. \r\n\r\nРаботното място ще е дома на семейството в Лондон. Двойката има успешен международен бизнес, често пътува в чужбина и затова грижите за кучетата трябва да бъдат поверявани на друг човек. \r\n\r\nИзбрания кандидат ще трябва да се грижи за жилището, да почиства и да приготвя храна. Работното време ще бъде от понеделник до петък  понякога и през уикендите.  \r\n ", "date": "2019.11.27", "title": "На Острова: $40 000 заплата за гледач на две кучета"}
{"url": "https://www.dnes.bg/akoshtete-vqrvaite/2019/11/27/7-povoda-za-semeini-skandali-po-praznicite.430910", "text": "Остава месец до може би най-чаканите празнични дни в годината – Бъдни вечер и Коледа. Любимото ни време от годината, когато прекарваме време с близките си и се радваме на споделените щастливи мигове заедно. Но наред с тези приятни емоции има и едни не толкова светли чувства, а именно – споровете с партньора ни. Празничната подготовка понякога изважда и не толкова щастливи емоции и може да доведе до създаване на известно напрежение в семейството.\r\n\r\n\r\nЕдва ли има двойка, която да не е провела поне един път този спор, а именно къде ще прекараме празниците – при твоите или при моите родители? Много често никой не иска да отстъпи и това неминуемо води до разгорещени дискусии и дори кавги. А както винаги, разковничето е във взаимния компромис.\r\n                    \n                    \n                \n                \n                \n                \r\nВсички знаем, че разходите през декември са много повече и е разбираемо – всеки иска да направи запомнящ се подарък на близките си. Но когато сме семейни и разполагаме с общ бюджет, трябва да се съобразяваме и с мнението на половинката ни. А темата с определените пари за подаръци е сред важните, които трябва да се обсъдят, но по възможност без драми и кавги.\r\n", "date": "2019.11.27", "title": "7 повода за семейни скандали по празниците "}
{"url": "https://www.dnes.bg/index/2019/11/27/prestrelki-bombi-kryv-tova-ne-e-bagdad-a-malmio.430974", "text": "Дълго време Швеция бе смятана за пример за мирна и спокойна държава. Но в третия по големина град Малмьо престъпността е придобила невиждани размери. Редовно в града избухват престрелки и бомби. Какво се случва там?\n\r\nНа моменти изглежда, че Малмьо има повече общо с Багдад, отколкото с други европейски градове. От началото на годината общо 29 бомбени експлозии разтърсиха този шведски град с 317 хиляди души население, регистрирани са и 50 престрелки до края на октомври, по данни на полицията. Удивителен е фактът, че това се случва в страна, в която придобиването на законно оръжие е изключително трудно, пише \n                \n                \n                \r\nМалмьо е бивш индустриален град, известен с корабостроенето си, който се преобразява значително след откриването през 2000 година на моста Йоресунд, свързващ го с датската столица Копенхаген. Със своя университет, привличащ студенти от цял свят, както и с редица водещи компании, като например гигантите в света на компютърните игри Massive и King, третият по големина шведски град се превърна в център на науката и иновациите. Освен това Малмьо е най-интернационалният град в Швеция: почти всеки трети от неговите жители е с мигрантски корени.\r\n\n\r\nЖителите на Малмьо са свикнали с криминалната хроника - почти не минава ден без съобщение за извършено някакво престъпление. Миналата седмица държавната телевизия SVT съобщи, че членове на местна банда са принудили собственик на магазин за хранителни стоки да им позволи да съхранява наркотици в негов склад в центъра на града. Полицията се опитва да овладее насилието, което се свързва главно с организирани групи, занимаващи се с наркотици.\n\r\nВ началото на ноември при престрелка пред една пицария беше убито 15-годишно момче, а друго постъпи в болница с наранявания. След този инцидент към полицията беше създадена специална оперативна група за превенция на насилието. \n\r\nМестният криминален репортер Федерико Морено коментира така действията на властите: \"Време беше да се направи нещо. Трябва да реагираме, когато убиват деца. Важно е полицията, както и държавата да реагират адекватно и да изпратят ясен сигнал\", казва той. \n\r\nНерядко насилието взема и невинни жертви, какъвто е например случаят с 31-годишната лекарка Каролин Хаким. Жената беше застреляна посред бял ден на улицата с бебе на ръце.  \n\r\nПетра Мец, която преподава шведски език за възрастни имигранти в проблемния квартал Фоси, е загрижена за случващото се в нейния град. Тя признава, че се страхува да се прибира след работа сама по тъмно, но най-много се притеснява за трите си деца на възраст от 13 до 18 години - особено след като през юни 2018 г. трима младежи бяха убити при стрелба в едно интернет кафе. “Ако се беше случило само месец по-рано, може би там щеше да седи и синът ми“, казва Мец, чието най-голямо дете преди прекарвало доста време във въпросното кафене. \n\r\n\r\nМец обмисляла дали да не се преместят да живеят на друго място, но си дала сметка за жертвата, която ще трябва да направят децата ѝ - да се разделят с приятелите си, училището и т.н. \"Отказах се. Реших, че децата ми скоро ще заминат да учат на друго място\", споделя тя. Но немалко нейни приятели с по-малки деца обмислят сериозно да напуснат Малмьо. \n\r\n\"Обичам Малмьо\", казва Морено, който няма намерение да се мести на друго място - въпреки заплахите, които получава заради репортажите си за престъпността. Той казва, че в Мексико е видял как тероризирани от наркокартелите хора успяват въпреки всичко да се справят. Но всичко това ни се отразява, добавя той. \"Говорил съм с хора, които признават, че си разменят стаите, за да не пострадат децата им в случай, че избухне бомба“.   \n\r\n\n\r\nСтатистиката отчита спад на престъпността в Малмьо спрямо 2017 г., когато в града са били регистрирани общо 58 бомбени експлозии и 81 престрелки. Но ще отнеме време преди градът да изчисти лошата си репутация на място с висока престъпност.\n\r\n\"В някакъв смисъл Малмьо е катастрофа\", казва Морено. Но Малмьо е също така и много красив и оживен град, който наистина е различен от другите шведски градове - в положителния смисъл на това понятие, убеден е той.\r\n \r\n   ", "date": "2019.11.27", "title": "Престрелки, бомби, кръв: Това не е Багдад, а Малмьо"}
{"url": "https://www.dnes.bg/obshtestvo/2019/11/27/toplofikaciia-sofiia-za-niski-smetki-provetriavaite-shokovo.431005", "text": "Помещението е добре да се проветрява шоково, съветват от \"Топлофикация София\". \"Ако помещението не се използва активно през целия отоплителен сезон термостатния вентил на радиатора не трябва да работи на пълна мощност\", каза говорителят на \"Топлофикация София\" в предаването \"Топлофикация на фокус\" по Радио \"Фокус\". \n\r\nПавлова обясни, че има начини, чрез които хората могат да спестят топлоенергия. Например, когато зимата навън е студено, хората често като излизат от жилището затварят винтилите на нула, а по този начин изстива цялото помещение. \n\r\nПавлова обясни, че \"когато хората се върнат обратно в жилищата на тях им е необходимо максимално бързо да се затопли помещението, те отварят вентила на максимална степен и по този начин се хаби много повече енергия, за да се затопли това помещение\". \n                    \n                    \n                \n                \n                \n                \r\nДобре е когато помещението се проветрява термостатния вентил да се затвори, защото когато е изложен на студения въздух вентилът допуска максимално количество топлинна енергия, за да предпази радиатора от замръзване. Шоково проветряване, липсата на мебели пред радиаторите, както и тежки и плътни завеси са сред препоръките, които Елизабет Павлова даде. \n\r\n\r\n ", "date": "2019.11.27", "title": "\"Топлофикация София\": За ниски сметки - проветрявайте шоково"}
{"url": "https://www.dnes.bg/zvezdi/2019/11/27/istina-li-e-kaili-djenyr-chaka-bebe.431008", "text": "В социалните мрежи се появиха слухове, че Кайли Дженър може отново да е бременна.\r\nФеновете смятат, че Брус Дженър, баща на Кайли, който смени пола си, възприема се като жена и вече носи името Кейтлин Дженър, е направил това разкритие.\r\nКейтлин е намекнала това в предаването, в което участва - \"I'm A Celebrity... Get Me Out Of Here!\". Кейтлин казала на другите участници в предаването: \"Този декември вече ще имам 20 внуци\".\r\n \r\nПочитателите на клана Кардашян-Дженър се чудят за какво точно говори Дженър и кой очаква дете. Те изчисляват, че Кейтлин би трябвало да има само 16 внуци към момента.\r\n \r\n", "date": "2019.11.27", "title": "Истина ли е? Кайли Дженър чака бебе?"}
{"url": "https://www.dnes.bg/knigi/2019/11/27/otnovo-s-drevnite-gospodari-na-zemiata-vyzhod-i-padenie-na-dinozavrite.431055", "text": "Възхитителните динозаври, населявали Земята преди 66 милиона години, и до ден днешен провокират въображението на малки и големи. Каква обаче е тяхната история и защо се стига до тяхното трагично изчезване?\r\nНосителят на наградата Goodreads Choice Awards 2018 \"Възход и падение на динозаврите\" от едно от водещите имена на съвременната палеонтология Стийв Брусати е необятното пътешествие в изгубения свят на една отдавна изчезнала екосистема, което може да отговори на всички тези въпроси.\r\nЗа пръв път на български език и с корицата на единствения палеохудожник в България Владимир Николов се появява истински шедьовър на научнопопулярната литература, който проследява епопеята на динозаврите: откъде са се появили, как са си извоювали господство, как някои от тях са станали колосални, а други са се сдобили с пера и крила и са се превърнали в птици, и как после всички динозаври, които не са станали птици, са измрели, отстъпвайки място на съвременния свят.\r\n                    \n                    \n                \n                \n                \n                А докато разказва в 352 страници историята на прародителите на някои от най-забележителните животни, населявали Земята, включително птиците, Брусати успява да даде представа на читателите какво е да работиш като палеонтолог и как тези ловци на динозаври са успели на базата на откритите следи да разкодират тяхната история.\r\nКнигата  се базира на редица научни статии и книги, но основна информация Брусати черпи от личния си опит – вкаменелостите, които е изследвал, полевата работа, която е извършвал, музейните сбирки, които е посетил, и дискусии с негови колеги и приятели учени.\r\n\"Възход и падение на динозаврите\" по детайлен и увлекателен начин, на достъпен език, разкрива тайните на мезозойската ера и връща читателя назад във времето… към един изгубен, но внушителен свят на тези непознати великани и на приказни пейзажи.", "date": "2019.11.27", "title": "Отново с древните господари на земята: \"Възход и падение на динозаврите\""}
{"url": "https://www.dnes.bg/stranata/2019/11/27/mrrb-dava-20-mln-lv-za-medicinski-helikopter-i-novi-lineiki.431058", "text": "Министерството на регионалното развитие отделя 108 млн. лева допълнително за купуване на медицински хеликоптер, ремонт на 134 кг пътища, както и саниране на сгради в малки общини. Ще има средства и за спортно оборудване на 80 професионални гимназии.\r\nТова стана ясно по време на 15-то заседание на Комитета за наблюдение на програмата.  То бе председателствано от заместник-министъра на регионалното развитие и благоустройството и ръководител на Управляващия орган на ОПРР Деница Николова. В него участваха и Аурелио Сесилио и Йо Говаертс от Генерална дирекция \"Регионална и градска политика\" в Европейската комисия, съобщават от МРРБ.\n\n                    \n                    \n                \n                \n                \n                \r\n20 млн. лв. от допълнителните средства ще бъдат пренасочени към Министерството на здравеопазването, което ще може да купи хеликоптер за въздушно спасяване и превоз на нуждаещи се пациенти, спасителни и донорски операции. По проекта ще бъдат анализирани и идентифицирани най-подходящите площадки за излитане и кацане. \n\r\n\"Целта ни е да осигурим специализиран санитарен транспорт за нуждаещи се в труднодостъпни региони, пострадали при инциденти, както и трансплантация на органи, тъкани и клетки.  Така ще постигнем цялостно обновяване и модернизиране на спешната помощ в страната\", коментира зам.-министър Николова и отбеляза, че в момента със 163 млн. лв. от ОПРР се ремонтират всички спешни медицински центрове в страната и се доставят 400 нови линейки.  \n\r\n57 млн. лв. ще се отделят и за рехабилитация на републикански пътища, както и за изграждане на интелигентна транспортна система за повишаване на пътната безопасност,  решиха още членовете на комитета. С 55 млн. лв. Агенция \"Пътна инфраструктура\" ще може да ремонтира още шест пътни отсечки с дължина 134 км, свързващи 11 общини в шест области. \n\r\n\"5 от допълнителните отсечки са в Северна България,  с което потвърждаваме приоритета на  правителството за подкрепа на развитието й\", посочи Николова. Участъците, които ще се ремонтират, са Мизия - Оряхово - Крушовене в област Враца; Поликраище - Елена - Сливен в областите Сливен и Велико Търново; Русе - Кубрат - Исперих - Дулово в областите Русе и Разград; Полски градец - Тополовград - с. Устрем в област Хасково; Каблешково - Межден в област Силистра и участък от пътя Варна - Белослав - Разделна - Падина - Житница  в област Варна. От началото на настоящия програмен период с 377 млн. лв. по ОПРР се финансира рехабилитацията на други 24 пътни отсечки с обща дължина близо 505 км.  \n\r\nС малко над 2 млн. лв. от средствата ще се финансира проект на Държавна агенция \"Безопасност на движението по пътищата\" за интелигентна транспортна система, която ще помага на водачите с ценна и навременна информация за пътната обстановка и състоянието на пътната мрежа, включително и наличие на инциденти. Тя ще се състои от сензори, метеорологични и пътни станции, интелигентни електронни пътни знаци с променливо съдържание и възможност за засичане на скорост. \n\r\nТе ще са разположени в критични точки, определени след анализ на транспортното натоварване, специфични данни за климатичните условия – честота на валежи от дъжд и сняг, мъгла, потенциални опасности от заледяване и др. \n\r\nДопълнителни близо 25 млн. лева ще получат 28-те малки общини и периферни райони в страната за подобряване на енергийна ефективност на жилищни и обществени сгради. Сумата ще се допълни с още 14 млн. лв. спестен ресурс, който предстои да се насочи към тях в края на месеца. Така общият бюджет ще достигне близо 40 млн. лв., като вече се дава и възможност за саниране на сгради с повече от 35 апартамента.  От началото на програмния период по ОПРР се изпълняват 202 проекта за енергийна ефективност на стойност 204 млн. лв. в 28-те малки общини.\n\r\nОколо 6,2 млн. лв. ще получи Министерството на образованието и науката. С над 4,5 млн. лв. от тях ще се извърши ремонт на 7 професионални гимназии и Тракийския университет. С останалите над 2,5 млн. лв. около 100 средни училища в страната ще получат ново спортно оборудване. Така почти всички новоремонтирани учебни заведения ще получат адекватна и иновативна спортна база. Зам.-министър Николова отбеляза, че за обновяването им са инвестирани 618 млн. лв. от ОПРР, като до момента са ремонтирани 80 сгради - 49 училища, 26 детски градини и 5 университета.\n\r\n\"Отчитаме много добро изпълнение на Оперативна програма \"Региони в растеж\" 2014-2020 г., каза още регионалният заместник-министър. Към днешна дата е договорен 86% от ресурса ѝ или 2,5 млрд. лв. Над 1,5 млрд. лв. са разплатените средства по проекти на бенефициентите, а близо 30% или 1 млрд. лв. са възстановените средства от ЕК.", "date": "2019.11.27", "title": "МРРБ дава 20 млн. лв. за медицински хеликоптер и нови линейки"}
{"url": "https://www.dnes.bg/notifikacii/2019/11/27/oficialno-novichok-e-v-spisyka-sys-zabraneni-veshtestva.431076", "text": "Страните членки на Организацията за забрана на химическите оръжия (ОЗХО) се съгласиха да осъвременят списъка си на забранени вещества, като включиха в него нервнопаралитичното вещество \"Новичок\", предадоха Асошиейтед прес и ТАСС, цитирани от БТА.\r\nРешението е взето с консенсус на годишната среща на 193-членната организация. Предложението за осъвременяване на списъка ще бъде разгледано от експертите на ОЗХО.\r\nСмята се, че \"Новичок\" е бил използван за нападение през 2018 г. в английския град Солсбъри над бившия руски агент Сергей Скрипал и дъщеря му Юлия, а след това в английския град Еймсбъри срещу британката Доун Стърджис и приятеля й Чарлс Роули.\r\n ", "date": "2019.11.27", "title": "Официално \"Новичок\" е в списъка със забранени вещества"}
{"url": "https://www.dnes.bg/akoshtete-vqrvaite/2019/11/27/britanec-izgradi-nai-goliamoto-kubche-rubik-v-sveta.431011", "text": "Британецът Тони Фишър подобри собствения си Гинес рекорд, като изгради най-голямото кубче на Рубик в света. Страната на кубчето е висока 2 метра, предаде агенция ЮПИ.\r\nПредишното кубче на Фишър е било със страна, висока 156 сантиметра. \r\n\r\nБританецът държи още два рекорда на Гинес - за най-малко кубче на Рубик и за най-голям фиджет спинер.", "date": "2019.11.27", "title": "Британец изгради най- голямото кубче Рубик в света "}
{"url": "https://www.dnes.bg/world/2019/11/27/merkel-zashtiti-nato-v-nash-interes-e-da-syhranim-aliansa.431021", "text": "Германският канцлер Ангела Меркел заяви, че сега има повече нужда от съхраняването на НАТО, откогато и да било, предаде Франс прес.\n\r\nКанцлерът подчерта, че Германия ще изпълни задължението да увеличи военните си разходи до 2030 г.\n\r\n\"В наш интерес е да съхраним НАТО, повече от времето на Студената война\", каза Меркел в германския парламент.\n\r\nСедмица преди срещата на НАТО в Лондон Меркел произнесе дълга реч пред германските депутати в подкрепа на алианса, основан през 1949 г. и обявен от френския президент Еманюел Макрон за изпаднал в състояние на \"мозъчна смърт\", отбелязва Франс прес.\n\n\nСпоред Меркел НАТО е организация, която в продължение на 70 години гарантира свободата и мира, отчасти благодарение на \"нашите американски приятели\".\n                    \n                    \n                \n                \n                \n                \r\nТя напомни за приноса на НАТО за стабилизирането на Европа след края на Студената война, на Балканите и Афганистан. Във връзка с необходимостта от единство в НАТО Меркел изтъкна, че членството на Турция в НАТО трябва да бъде съхранено.\n\r\n\"Да, Турция е сложен партньор, но членството й в НАТО трябва да бъде запазено вече само по геостратегически причини\", категорична бе Меркел. \n\r\nНамирането на политическо решение на конфликта в Сирия е невъзможно без Русия и Турция, подчерта още германската лидерка, цитирана от ТАСС.\n\r\n\"Европа засега не може да се защитава сама, ние зависим от трансатлантическия алианс, важно е да работим за този алианс и да поемаме повече отговорности\", заяви Меркел, която посвети на НАТО съществена част от речта си за федералния бюджет за 2020 г.\n\r\nПравителството на американския президент Доналд Тръмп често критикува Берлин, че не харчи достатъчно средства за НАТО и военни разходи, припомня агенцията, цитирана от БТА. ", "date": "2019.11.27", "title": "Меркел защити НАТО: В наш интерес е да съхраним алианса"}
{"url": "https://www.dnes.bg/obshtestvo/2019/11/27/damtn-pojaryt-v-pirogov-ne-e-predizvikan-ot-sistemite-za-kislorod.431074", "text": "Ръководството на Държавна агенция за метрологичен и технически надзор (ДАМТН) изказва своите съболезнования на близките и роднините на двамата пациенти, загинали тази нощ при трагичния инцидент в УМБАЛСМ \"Н.И.Пирогов\".\r\nПо този повод и във връзка с постъпилите множество запитвания от средствата за масово осведомяване, ръководството на ДАМТН разпространи своя позиция. В нея се набелязват следните моменти: Инсталациите за кислород не представляват съоръжения с повишена опасност. Тези съоръжения са описани и изброени изчерпателно в глава 5, чл.32 от Закона за техническите изисквания към продуктите. \n\n\n\n\r\n                    \n                    \n                \n                \n                \n                Поради тази причина над тези инсталации не се осъществява технически надзор. На второ място - инсталациите за кислород в стаите на лежащо болните в болничните заведения (където е настъпил трагичния инцидент) също не са съоръжения с повишена опасност и на тях не се осъществява технически надзор по смисъла на цитирания законов текст.\r\nДАМТН осъществява технически надзор на стационарно монтирани съдове, работещи под налягане за съхранение на течен кислород, посочват от агенцията. С такива съдове са оборудвани повечето големи болнични заведение в страната. В УМБАЛСМ \"Н.И.Пирогов\" има два такива съда за течен кислород. Те са инсталирани в отделно помещение. Съдовете се проверяват по план веднъж на четири години. На съдовете е извършен технически преглед в установения срок и заключението е \"годни за експлоатация\", посочват от агенцията.\r\nВ позициянта си от ДАМТН подчертават, че трагичният инцидент не е настъпил в резултат на неизправност на тези съдове. ", "date": "2019.11.27", "title": "ДАМТН: Пожарът в \"Пирогов\" не е предизвикан от системите за кислород"}
{"url": "https://www.dnes.bg/index/2019/11/27/udar-za-miliard-kakvo-vzeha-ot-sykrovishtnicata-na-evropa-v-drezden.430850", "text": "\n\r\nКато \"съкровищницата на Европа“, така определят музея \"Грюнес Гевьолбе“ (“Зеленият свод“) в Дрезден. В понеделник крадци влизат във впечатляващата барокова зала и открадват близо 100 ценни предмета, сред които много бижута. И въпреки че тези произведения на изкуството все още не са стигнали славата на онези в Италия, колекцията на музея е сравнима с колекциите във Венеция и Флоренция. \n\r\nИсторията на \"Зеления свод“ започва още през 18-ти век, когато Август II Силни, владетелят на Саксония, иска да превърне Дрезден в столица на изкуствата. За целта, той кани талантливи скулптури, бижутери и художници в града и наел няколко великолепни стаи. Те демонстрирали неговите културни ценности и огромно богатство. \r\nРезултатът бил \"Зеленият свод“ - първият публичен музей в Европа. Колекцията зад стените на замъка в Дрезден включвала невероятна серия от орнаменти, красиви купи от кристал и ахат, великолепни фигурки от злато, както и най-красивият зелен Дрезденски диамант – най-големият и шлифован зелен диамант в света.\r\n                \n                \n                Когато съюзниците бомбандират Дрезден през 1945 година \"Зеленият свод“ е унищожен. Съкровището е преместено в крепост, а след края на войната е конфискувано от Червената армия и откарано в Русия. \r\nПрез 1958 година съкровището е върнато в Дрезден, но едва през 2004 г. отново е показано пред публика, след като завършва проект по реконструкция на \"Грюнес Гевьолбе“ струващ 45 милиона долара.\r\nВ своето подземие \"Зеленият свод“ пресъздава големите зали на Август II, всяка посветена на различен материал, като слонова кост и кехлибар с орнаменти от кристали и скъпоценни камъни, класифицирани по цвят. Стаите, сами по себе си, са произведение на изкуството.\r\nНовият \"Зелен свод“ съхранява хиляди от най-добрите творби, които Август II е притежавал и с които е искал да впечатли публиката си. Сред тях са били красиви гоблени, съдове за пиене, гравирани с китайски мотиви и бижута, вдъхновени от кралския двор в Делхи. Всъщност, през онези времена идеалът на Европа за лукс взаимствал много ориенталски мотиви. Според историците, тогава \"империята имала толкова мощ и богатство, на което Европа можела само да завижда“.\r\nЕдно от най-ценните притежания на Август II била миниатюрна диорама, която изобразявала богатствата на монголския император Аурангзеб – негов съвременник. Той е представен на своя 50-ти рожден ден. Докато Аурангзеб стои на трона си, пред него се кланят аристократи и му поднасят плата, пълни със златни монети. Слонове са дърпани в залата като подарък. Стените на стаята обаче са украсени с китайски дракони и така сцената става още по-фантастична.\r\nДиорамата е създадена за седем години от кралския златар и бижутер Йохан Мелхиор Динглинге. В нея са вградени перли, рубини, изумруди и около 4000 диаманта. Висока е едва 58 сантиметра, но струва на Август II повече, отколкото построяването на замъка Морицбург. Йохан Мелхиор Динглинге е отговорен и за още много произведения на изкуството в \"Зеления свод“.\r\nКазват, че музеят е толкова охраняван, колкото и Форт Нокс. Все пак, крадците успяват да нахлуят в \"Грюнес Гевьолбе“ разбивайки прозорец и крадат бижута за близо 1 милиарда евро. Те пристигат пред музея с Audi A6, а по-късно същата кола е открита подпалена в подземен паркинг.\r\nЕкспертите казват, че те имат безценна културна стойност. Сред тях са диамантена брошка на Ордена на Белия орел, закопчалка за шапка с 6-каратов диамант, 14 други големи камъни, заедно със 103 по-малки диаманта, диамантен меч с 9 големи и 770 по-малки диаманта. Според информацията от полицията, сред бижутата попада и едно от най-красивите произведения в колекцията - диамантен епалет.\r\nПремиерът на Саксония Майкъл Кречмер заяви, че \"не само държавната колекция е ограбена, но и саксонците“. \r\nЗа щастие 41-каратовия Дрезденски зелен диамант е в безопасност.\r\n", "date": "2019.11.27", "title": "Удар за милиард: Какво взеха от \"съкровищницата на Европа\" в Дрезден? "}
{"url": "https://www.dnes.bg/muzika/2019/11/27/ansambyl-chinari-ni-razkrivat-magiiata-na-tanca.431052", "text": "В дните преди Коледа, когато топлината, любовта и вярата в доброто са по-силни от всяко друго време в годината, ансамбъл \"Чинари\" докосва сърцата със съвременната фолклорна приказка \"Магията на танца\". Талант, красота, очарование, майсторство и професионализъм ще завладеят зала 1 на НДК на 12 декември.\n\r\nВ основата на сюжета на музикално-танцовия спектакъл са вечните теми за доброто и злото, любовта и омразата, мрака и светлината, претворени в четири основни картини, съответстващи на четирите природни стихии – вятър, вода, огън и земя.\r\nКато лексика \"Магията на танца\" залага на традиционния български фолклор, претворен по иновативен и оригинален начин в контекста на съвременната стилистика. Изграден в ритмиката на съвременната музикално-танцова среда и в естетиката на съвременната сценография и костюми, спектакълът-импресия е модерно претворена приказка, кореспондираща еднакво успешно с всяко поколение и духовна нагласа.\n                    \n                    \n                \n                \n                \n                \r\nХореограф и режисьор  на \"Магията на танца\" е художественият ръководител на ансамбъл „Чинари“ Асен Павлов. Сред авторите на музиката и аранжиментите са композиторите Костадин Генчев, Кирил Добрев, Пейо Пеев, Костадин Атанасов, Петър Миланов, Димитър Димитров, Сергей Стойнов.\r\nС роли в спектакъла са и трио \"Булгарина\" – най-новият формат на \"Чинари\" (събрал таланта и очарованието на ангелските гласове Любомира Павлова, Деница Стойкова и Радостина Николова), чиято дебютна песен „Химера“ гони върха в класациите и ще звучи за първи път на живо и група \"Етнотикс\" - първата етно-рок група в България с женски квартет гъдулки.", "date": "2019.11.27", "title": "Ансамбъл \"Чинари\" ни разкриват \"Магията на танца\""}
{"url": "https://www.dnes.bg/cars/2019/11/27/garantirano-ne-se-napukva-i-lego-se-podigra-s-tesla.431056", "text": "Новият Cybertruck на Илон Мъск стана обект на подигравки откъде ли не, но една от най-забавните дойде от Lego.\r\nДатският производител на детски конструктори представи своя собствена версия на \"неразрушим пикап\", с корпус от едно-единствено солидно блокче Lego. \n\r\n\r\n\"Проектът\" бе представен първо на австралийската страница на компанията във Facebook.\r\n\"Еволюцията на пикапа като такъв е тук. Гарантирано не се напуква\", пише в текста на снимката.\r\n", "date": "2019.11.27", "title": "Гарантирано не се напуква – и Lego се подигра с Tesla"}
{"url": "https://www.dnes.bg/akoshtete-vqrvaite/2019/11/27/kakvo-se-sluchva-v-tialoto-vi-kogato-spite-po-8-chasa.430909", "text": "По колко часа сън ви се събират на нощ? Ако 8 часа ви се струват като лукс и не си осигурявате достатъчно часове за възстановяване на организма, трябва да знаете, че излагате на риск своето емоционално, физическо и ментално здраве. Осем часа сън, не е поредният „модерен“ здравословен навик, а е необходимост.\r\n\r\n\r\nДостатъчните часове пълноценен сън със сигурност се отразяват положително на това да се концентрираме върху нови умения, нова информация. Учени са открили, че докато спим, ние обработваме новата информация. Това означава, че умът и тялото ни са по-добре подготвени за новото сутрин, а не в края на деня.\r\n                    \n                    \n                \n                \n                \n                \r\nОсем часа сън ни помагат да се фокусираме по-добре върху проблемите си и това как ги разрешаваме.\r\n\r\nВероятно сте забелязали, че когато не сте се наспали, апетитът ви се повишава, особено към нездравословни храни. По време на сън, човешкото тяло синтезира хормон, наречен лептин, който е хормонът на ситостта. От друга страна, когато не сме си починали ефективно, организмът ни повишава секрецията на хормона грелин, който ни кара да ядем повече. Ето защо, ако се опитвате да отслабнете е важно да си почивате достатъчно.\r\n", "date": "2019.11.27", "title": "Какво се случва в тялото ви, когато спите по 8 часа? "}
{"url": "https://www.dnes.bg/rusia/2019/11/27/v-rusiia-syzdadoha-dronove-kilyri.430984", "text": "В Русия са разработени дронове килъри, предназначени да проследяват и обезвреждат безпилотни апарати на противника с помощта на мрежи. Това заяви пред ТАСС Виктор Кладов, директор по международното сътрудничество в държавната корпорация \"Ростех\", предаде агенцията.\n\r\nОсвен ефикасните средства за радиоелектронна борба с противникови дронове, представени този месец на авиоизложение в Дубай, Русия притежава и \"активни безпилотни апарати-килъри\", които проследяват апарата нарушител, настигат го и хвърлят отгоре му мрежа, поясни Кладов.\n\r\nКонцернът \"Калашников\" - част от \"Ростех\", произвежда и специални пушки за борба с дронове, чийто обсег е 1 до 1,5 км. \"Това действа просто: насочваш пушката към дрона и натискаш спусъка. Електромагнитният импулс потиска електрониката на дрона и той или пада, или продължава да се движи, но губи връзката с онзи, който го е изпратил - фактически апаратът ослепява и става безполезен\", добави руският специалист.\r\n \r\n                    \n                    \n                \n                \n                \n                /БТА/\r\n ", "date": "2019.11.27", "title": "В Русия създадоха дронове килъри"}
{"url": "https://www.dnes.bg/akoshtete-vqrvaite/2019/11/27/otkriha-mikroskopichni-vkamenelosti-ot-meteorit-v-aljirskata-pustinia.431068", "text": "Британски и японски учени изследваха откритите вкаменелости от метеорит Acfer 094 в алжирската пустиня, съобщиха от БТА. Метеорита е на 4,6 милиарда години. Окритите микроскопични вкаменелости са от древен воден лед. \n\r\nСпециалистите са използвали различни методи, за да индентифицират неизвестна до сега структура на небесно тяло. Миниатюрни пори са идентифицирани по цялата повърхност на метеорите. Отверсията са с диаметър 10 микрометра или малко по- големи от размерите на червена кръвна клетка. \n\r\nОткрити са и следи от взаимодействие на минерали с вода, пишат от БТА. \n\r\nУчените са направили реконструкция на еволюцията на планетезимал (зародиш на планета), от където се предполага, че метеорита се е откъснал. Планетезималът се е формирал в Слънчевата система от силикатни частици, които са били покрити с воден лед. Зародиша на планетата нарастнал и натрупал плах, при което се е натрупало лед в центъра му. Образувало се ядро със съдържание на замръзнала вода. \n                    \n                    \n                \n                \n                \n                \r\nАстероидът се движел близо до Слънцето. Там температурата е достатъчно висока, за да започне ледът в ядрото да сублимира (преминаване в газообразно състояние). Астероидът се разпаднал и фрагмент от него- Acfer 094 е паднал на Земята. \r\n ", "date": "2019.11.27", "title": "Откриха микроскопични вкаменелости от метеорит в алжирската пустиня"}
{"url": "https://www.dnes.bg/index/2019/11/27/za-da-pomnim-istoriiata-biznesmen-kupi-veshti-na-hitler-i-gi-dari.431027", "text": "\nШвейцарски бизнесмен е закупил колекция от нацистки вещи с една-единствена цел: Да избегне попадането им в грешки ръце. \n\r\n\"Направих го за човечността\", обяснява Абдула Шатила пред CNN. \"Исках да ги извадя от обращение\", допълва бизнесменът. \n\r\nСред закупените вещи са личната кутия за цигари на Адолф Хитлер, негова шапка, лимитираното лично издание на \"Моята борба\", притежание на Херман Гьоринг. Имало е и няклко ръчно писани писма от Хитлер до негов приятел от детството, пишеща машина, на която асистентът му е писал, сребръна рамка на командира от СС Улрих Граф, както и подарък за кръщенето на дъщерята на Херман Гьоринг.\n\nЗакупените вещи ще бъдат изпратени към Израел и предадени на неправителствената религиозна организация \"Керен Хайесод\". \n                \n                \n                \r\n\"Исках да ги унищожа\", обяснява Шатила. \"Но в крайна сметка да ги дам на еврейска организация може би е по-подходящ край на тази история\", казва бизнесменът. \n\r\nТой допълва, че е оставил решението за съдбата на вещите в ръцете на \"Керен Хайесод\". \n\r\n\"За мен е много важно обектите от тази болезнена историческа ера да не се окажат в грешни ръце\", допълва той. \n\r\n\"В тези времена, когато тенденциите за национализъм и анти-семитизъм растат в Европа, бих искал да дам пример с възможностите си\", казва Шатила. Той е похарчил €600 000 за притежаваните от Хитлер вещи и казва, че не съжалява за нито една. \n\r\nПреди аукциона председателят на Европейската еврейска асоциация равин Менахем Марголин изпрати писма до лидерите на всички германски водещи партии, призовавайки ги да спрат търга. \n\r\n\"Продажбата на такива вещи не трябва да бъде по-различна от търг на лични вещи на Осама бин Ладен или пък Андерш Брейвик. Аргументът за исторически интерес е просто семантика\", написа Менахем Марголин. \n\r\nСлед като обаче е разбрал мотивацията на Шатила, равинът сменя мнението си. \"Като равин не ми се случва често да нямам думи\", пише той в писмо до бизнесмена. Той бил \"поразен\" от действията на швейцареца. \n\r\nСамият Шатила казва, че няма какъвто и да е интерес да види покупките си. Той изчаква да получи сертификатите от аукционна къща \"Херман Хисторика\", с които се потвърждава автентичността на продаваните вещи, преди те да бъдат изпратени към Израел. \n\r\n\"Имам пълна вяра, че \"Керен Хайесод\" ще вземат правилно решение какво да правят с това дарение. Надявам се, че такива деликатни предмети ще бъдат изложени в музей на Холокоста и ще имат далеч по-добро приложение, откъдето и да било другаде\", допълва бизнесменът. \n\r\nЗа него е важно бъдещите поколения да не забравят зловещите уроци на историята. ", "date": "2019.11.27", "title": "За да помним историята: Бизнесмен купи вещи на Хитлер... И ги дари"}
{"url": "https://www.dnes.bg/obshtestvo/2019/11/27/dekemvri-idva-s-temperaturi-ot-minus-15-gradusa.431077", "text": "Най-ниските температури през декември у нас ще бъдат между минус 11 и  минус 6 градуса, а най-високите - между 10 и 15 градуса, съобщават от БТА.\r\nТази година през декември се очаква средната месечна  температура да бъде около и над нормата, която в Северна България и по  високите полета е 0-1 градуса, в Горнотракийската низина - 2-3 градуса,  по Черноморието и в най-южните райони - около 4 градуса, а в планините -  от минус 8 до минус 3 градуса.\r\nМесечната сума на валежите ще бъде около нормата, която в  по-голямата част от страната е между 40 и 60 литра на квадратен метър, в  планините и в най-южните райони - между 70 и 120 литра на квадратен  метър.\r\nСлед застудяването в края на ноември, декември ще започне с  температури близки до обичайните. В началото на месеца ще е без валежи, а  дневните температури ще се повишат. В периода 3-6 декември се очакват  валежи и застудяване, при което валежите на места в Северна България и  по високите полета на Западна България ще се примесват и ще преминават в  сняг, но заради голямата динамика на атмосферата и редуващите се чести  колебания на температурите, снежна покривка няма да се задържа. В края  на десетдневието отново предстоят валежи, предимно от дъжд.\r\n                    \n                    \n                \n                \n                \n                Условията за валежи ще се запазят и в началото на второто  десетдневие. Температурите слабо ще се понижат и на места, главно в  Предбалкана, по високите полета на Западна България и в североизточните  райони, е възможно за кратко дъждът да премине в сняг, без да се  образува трайна снежна покривка. През втората половина от десетдневието  динамиката на атмосферата ще намалее и вероятността за валежи ще е  по-малка.\r\nТемпературите слабо ще се повишат и ще бъдат по-високи от  обичайните.\r\nПрез третото десетдневие на декември по-вероятно ще е да преобладава  облачно време, с намалена видимост, без съществени валежи. Има  тенденция и за постепенно понижение на температурите, така че да станат  близки до обичайните.\r\nАстрономическата зима започва на 22 декември, в 6 часа и 19 минути.", "date": "2019.11.27", "title": "Декември идва с температури от минус 15 градуса"}
{"url": "https://www.dnes.bg/zvezdi/2019/11/27/i-maili-sairys-smeni-pricheskata-syshto-zaloji-na-bob.431007", "text": "Майли Сайръс изненада феновете си с нова прическа. 27-годишната певица публикува снимка в Instagram Stories, на която се вижда, че вече е с по-къса коса и бретон.\r\nЗвездата е изрусила още повече косата си - вече липсват кестенявите корени. Така сега тя много прилича на екранната си героияна - Хана Монтана. Майли влизаше в ролята на тийнейждърката от 2006 г. до 2011 г.\r\n \r\nВъзможно е тази прическа да е дело на майката на певицата. Майли беше публикувала видео в Instagram Stories, на което за секунди се виждаше как майка ѝ подстригваше косата ѝ преди няколко дни.\r\n \r\nПрическата на звездата е в актуалния през цялата година тренд в косите - боб. Почитателите на Сайръс имат смесени чувства относно новата прическа. \"Тя е красива, независимо каква е косата ѝ, но...\", \"Обичам те много, Майли\", пишат те. \r\n \r\nФризьорът на Майли, Сали Хершбергер, обаче също сподели снимка на певицата и посочи, че сега Сайръс е с пънк визия.\r\n \r\n", "date": "2019.11.27", "title": "И Майли Сайръс смени прическата, също заложи на боб"}
{"url": "https://www.dnes.bg/sofia/2019/11/27/zaloviha-dilyri-na-marihuana-v-sofiia.431033", "text": "Двама младежи са задържани в София за притежание и разпространение на наркотични вещества, съобщиха от пресцентъра на МВР. Те са с постоянна мярка \"Задържане под стража\".\nНа 14 ноември в района на бул. \"Тодор Каблешков\" полицаи от Четвърто РУ проверили 19-годишен младеж, който доброволно предал две найлонови пликчета с общо 1.98 грама марихуана. Момчето е задържано за срок до 24 часа. Последвали процесуално-следствени действия, в хода на които е изяснено, че дрогата той купил от двама младежи, на 20 и на 21 години, известни на полицията.\n\r\nТе са задържани няколко дни по-късно, на 18 ноември, при полицейска операция срещу престъпления, свързани с наркотичните вещества. При личен обиск у 20-годишния били намерени две пакетчета с растителна маса, а от дома му - иззети електронна везна, стъклен буркан и пластмасова кофа, съдържащи растителна маса – общо 302.73 грама марихуана, видно от изготвената експертна справка.\n                    \n                    \n                \n                \n                \n                \r\nСлед доклад на събраните материали в Софийската градска прокуратура, двамата са привлечени като обвиняеми по чл. 354 А и са им наложени мерки за задържане до 72 часа, които впоследствие с решение на съда са изменени в постоянни.", "date": "2019.11.27", "title": "Заловиха дилъри на марихуана в София "}
{"url": "https://www.dnes.bg/rusia/2019/11/27/sasht-ruskoto-vliianie-v-syrbiia-raste-otkakto-vuchich-e-na-vlast.430978", "text": "Преди идването на власт на Сръбската прогресивна партия /СПП/ начело с президента Александър Вучич през 2012 г. двустранните връзки между Сърбия и Русия във военната област бяха на значително по-ниско равнище, пише в доклад на американското министерство на отбраната от май тази година, цитиран днес от Радио Свободна Европа и белградския вестник \"Данас\".\n\r\nВ доклада са анализирани отношенията на Русия със Сърбия, Косово, Босна и Херцеговина и Северна Македония.\n\r\nСлед 2012 г. СПП предприе стъпки за засилване на военното сътрудничество с Русия, пише в доклада и се добавя, че в резултат на това сътрудничество през ноември 2013 г. е подписан договор за стратегическо сътрудничество, както и че единствено Сърбия от страните от Западните Балкани има подписани договори за сътрудничество в сферата на сигурността.\n\n\n\r\n                    \n                    \n                \n                \n                \n                Подчертава се, че само Сърбия участва в съвместни военни учения с Русия, най-малко два пъти годишно от 2014 г., както и че гледа благосклонно на помощта за доставка на военно оборудване, пише БТА.\n\r\nЗа да се противопостави на международната изолация, последвала след анексията на Крим през 2014 г., Русия започна да проявява по-голям интерес към развитието на военното сътрудничество със Сърбия. По-късно същата година се състоя първото съвместно военно учение \"Срем 2014\", в което участваха над 400 /представители/ на военновъздушните сили, а след това сръбската армия участва за първи път в танково учение в Международните военни игри в Русия. Участието й продължи и през следващите години, пише в доклада.\n\r\nИзтъква се и че честването на Деня на сръбската армия и военния парад през 2014 г. бяха изтеглени по-рано, за да може на тях да присъства руският президент Владимир Путин, както и че темпото на съвместните военни учения е засилено след 2014 г.\n\r\nПрипомнят се в подробности руските военни дарения за Сърбия и се отбелязва, че от 2012 г. само Сърбия сред страните от Западните Балкани си е доставяла руско оръжие и екипировка.\n\r\nСамо Сърбия от наблюдаваните страни е имала сътрудничество с Русия в сферата на разузнаването, се отбелязва още в доклада.\n\r\n\"Открити източници свързаха посещението на Николай Патрушев, секретар на руския Съвет за сигурност, през октомври 2016 г. с това, че двама руски агенти разузнавачи, заподозрени за участие в опита за държавен преврат в Черна гора, са депортирани от Сърбия. Директорът на руското външно разузнаване Сергей Наришкин и президентът на Сърбия Александър Вучич договориха на среща на 17 април 2018 г. продължение на това сътрудничество и действия в секторите на сигурността и разузнавателните служби\", пише в доклада на американското министерство на отбраната.\r\n ", "date": "2019.11.27", "title": "САЩ: Руското влияние в Сърбия расте, откакто Вучич е на власт"}
{"url": "https://www.dnes.bg/football/2019/11/27/ekspert-razkriva-koi-e-prezident-na-bfs.431078", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Този, който временно изпълнява длъжността, се казва Михаил Касабов.  До избора на нов президент, шеф на БФС е Борислав Михайлов\", каза адвокат Радостин Василев пред . \r\nСпециалистът по спортно право разкри, че Любослав Пенев изчаква да види каква е ситуацията в момента. \n\r\n\r\n\"Идеята е да се прекратят порочните практики в БФС\", каза още Радостин Василев.", "date": "2019.11.27", "title": "Експерт разкрива кой е президент на БФС"}
{"url": "https://www.dnes.bg/world/2019/11/27/vyzobnoviavat-deinostta-na-iadren-reaktor-v-onagava.430988", "text": "След повече от 8 години от земетресението и вълната цунами във Фукушима, японската компания Тохоку електрик пауър (Tohoku Electric Power) съобщи, че е получила първото одобрение за възстановяване работата на ядрената централа в Онагава, казаха от Ройтерс. \r\n\r\nКомпанията е получила зелен флаг от японската служба за регулиране на ядрената енергия и възобновяване на втори реактор в централата. \r\n\r\nЦентралата в Онагава е най- близката атомна централа до епицентъра на земетресението с магнитут 9 през 2011 г. Земетресението доведе до цунами, което отне живота на почти 20 000 души и причини най- тежката ядрена катастрофа след тази от 1986 година в Чернобил. \r\n\r\nПрез 2011 г. вълната цунами заля централана в Онагава, но охранителната й система успя да спаси реакторите от стопяване. \r\n\r\nНужни са още одобрения, както и съгласието на местните власти за възобновяването на централата в Онагава. \r\n\r\n ", "date": "2019.11.27", "title": "Възобновяват дейността на ядрен реактор в Онагава?"}
{"url": "https://www.dnes.bg/stranata/2019/11/27/kabinetyt-tyrsi-koncesioneri-za-3-plaja-na-iug.431051", "text": "Министерският съвет открива процедури за възлагане на концесия за морските плажове \"Крайморие\" в община Бургас, \"Приморско-юг\" в община Приморско и \"Лозенец\" в община Царево. \n\r\nЦелта е обезопасяване на плажовете и предоставяне на услуги от обществен интерес за срока на концесиите. Процедурите се провеждат по реда на Закона устройството на Черноморското крайбрежие, като се предлага срокът на концесиите да е 20 години.\n\r\nРазмерът на минималното годишно концесионно възнаграждение  за морски плаж „Крайморие“ е 47 232 лв. без ДДС, за плаж \"Приморско-юг\" – 109 747 лв. без ДДС и за плаж \"Лозенец\" – 141 139 лв. без ДДС.  \n                    \n                    \n                \n                \n                \n                \r\nРазмерът е определен съгласно приетата от Министерския съвет Методика за определяне на минималния размер на концесионното възнаграждение за морските плажове- обект на концесия, отчитат от Министерския съвет.\n\r\nТрите морски плажа ще бъдат обезпечени с осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, както и с предоставяне на услуги от обществен интерес.", "date": "2019.11.27", "title": "Кабинетът търси концесионери за 3 плажа на юг"}
{"url": "https://www.dnes.bg/kino/2019/11/27/mirai-nominiranata-za-oskar-animaciia-na-kinomaniia.431047", "text": "Тазгодишната Киномания ще представи премиерно за страната ни анимацията за възрастни \"Мирай\" на режисьора Мамору Хосода. Филмът вече е носител на наградата на Японската академия за най-добра анимания и е номиниран за \"Оскар\" и \"Златен глобус\" за пълнометражна анимация. Прожекцията за България ще бъде в кино \"Люмиер Лидл\" на 30 ноември от 15.00 часа.\r\nСюжетът проследява историята на 4-годишния Кун и моментът, от който в семейството се появява нов член – малката му сестра Мирай. Изведнъж светът започва да се върти около нея. Ненадейно Кун отваря врата към магически свят, в който миналото, настоящето и бъдещето се сливат. Там той не само среща по-млада версия на своите родители, но и сестра си като тийнейджър.\r\n                    \n                    \n                \n                \n                \n                Искрящ от въображение, „Мирай” е съкровище на жанра аниме, създаден в най-изтънчените японски традиции, визуално зашеметяващ и с история, разказана изцяло от гледната точка на детето.\r\nКиномания е част от Календара на културни събития на Столична община за 2019 г.\r\n ", "date": "2019.11.27", "title": "\"Мирай\" - номинираната за \"Оскар\" анимация на Киномания"}
{"url": "https://www.dnes.bg/business/2019/11/27/galaksi-investmynt-grup-skliuchi-grandiozna-sdelka-za-apetiten-stolichen-teren.431050", "text": "Най-грандиозната сделка за апетитен столичен терен сключи водещият инвеститор Галакси Инвестмънт Груп, като придоби мащабна площ за жилищно застрояване. Става въпрос за площадката на бившия \"Балканкар 6-ти септември\", която е с внушителните 193 дка. Закупуването ѝ от утвърдената инвестиционна компания представлява най-голямата сделка за терен в София за 2019 г.\r\nМащабната архитектурна концепция включва изграждане на модерна смесена многофункционална площ с търговска зона, жилища и офиси. Бившата промишлена зона ще бъде трансформирана до неузнаваемост, като се превърне в оживен градски район, облагородяващ градското развитие и да бъде нов социален и културен катализатор.\r\n                    \n                    \n                \n                \n                \n                Предстои да бъде разработен главният план и да се определят инвестициите в инфраструктурата. Новопридобитият терен е разположен в атрактивното пространство между бул. \"Никола Мушанов\" и ул. \"Житница\", на границата на кварталите Красна поляна и Овча купел. Тази част от столицата е особено привлекателна, заради липсата на презастрояване. Мястото е много комуникативно, свързано по главна улична мрежа с Околовръстния път на София и основните офис центрове на града. Нова метростанция ще бъде разкрита, само на 500 метра от обекта, в началото на 2020 г.\r\n\"Щастливи сме, че успяхме да придобием такава стратегическа локация, позволяваща реализирането на мащабната ни идея. Ревитализирането на бивши индустриални територии е бъдещето на София, където растежът на населението изпреварва разполагаемата земя за застрояване\", коментира  управителят на компанията Константин Бояджиев.\r\nТой изтъкна, че Галакси Инвестмънт Груп има доказан успех с всички свои концепции, като специално бившите индустриални зони са добър ресурс за градско генериране и уплътняване. Спазването на естествения баланс между жилищна и паркова среда кореспондира с утвърдения стил на хармонично архитектурно планиране, характерен за ръководената от него компания. \"Така създаваме за пространството микс от функции, които се превръщат в самостоятелен притегателен център за тази част на София\", допълни Бояджиев.\r\n\r\nПреустройството на подобни площи е ключов приоритет за компанията, която, освен че е най-големият собственик на 5-звездни хотели в България, доказа професионализма си с високото качество на проекта за жк \"Отдих и култур\" в Пловдив. Сградите на компанията са с първокласен стандарт, съобразно глобалните тенденции в строителството, в хармония с градската среда, с привлекателен архитектурен дизайн, изчистени линии, просторни и функционални разпределения. В съчетание с разнообразието от възможности за развлечение и отдих, съвременните жилища, построени от Галакси Инвестмънт Груп, създават усещания за уют, сигурност и благоденствие на живущите.\r\nПродавач на терена е Акрополис Риъл Естейт Б. В. – холандско дружество, собственост на Акрополис Груп УАБ, един от най-големите инвеститори в имоти в Литва, които приватизират бившия \"Балканкар 6-ти септември\" през 2005 г. По това време, теренът се разчиства и са придвижени градоустройствени процедури. Създава се план, да се реализира търговски център с офиси и жилища, но през 2008 година е замразен. Единадесет години по-късно, Галакси Инвестмънт печели търга за сделката.\r\nГалакси Инвестмънт Груп  управлява успешни проекти в различни направления на недвижима собственост - хотели, жилищни и ваканционни комплекси, офисни сгради, търговски и индустриални площи. Стратегическите инвестиции на компанията са съобразени с ключовите фактори в динамичната бизнес среда и дългосрочните тенденции на пазара. Компанията е носител на редица награди от престижни национални и международни конкурси, сред които са и отличията за хотела InterContinental Sofia, в емблематичната сграда на пл. Народно събрание.\r\nСред престижните глобални брандове, които навлязоха в страната, благодарение на Галакси Инвестмънт Груп, са Barcelo в к.к. Слънчев бряг и Hilton в София. В Пловдив, най-голям е интересът към модерните \"Офис Парк Пловдив\" – офис сграда от клас \"А\", и жилищен комплекс \"Royal Garden\", който отразява последните тенденции и изисквания за функционалност на пространството в дома.", "date": "2019.11.27", "title": "Галакси Инвестмънт Груп сключи грандиозна сделка за апетитен столичен терен "}
{"url": "https://www.dnes.bg/obshtestvo/2019/11/27/radev-stefan-danailov-ostava-uchitel-po-neprestoreno-ricarstvo.431006", "text": "\"Стефан Данаилов беше и си остава наш учител по непресторено рицарство. Нашата морална скала, която не отстъпи нито веднъж от достойнството, и на всеки успя да покаже колко силна е светлината на обичта\". Това заяви президентът Румен Радев по повод загубата на един от най-обичаните български актьори – проф. Стефан Данаилов. \n\r\nДържавният глава и вицепрезидентът Илияна Йотова поднесоха съболезнования на семейството, близките и приятелите на големия актьор. \n\n\n\"Едва ли можем да си представим българското кино и театър без неговия талант и обаяние\", отбелязва държавният глава и подчерта, че легендарният артист е бил изпълнен с усещане за дълг към околните и не е останал безразличен към ежедневието на българите. \"До последния си час Стефан Данаилов се вълнуваше от проблемите на България и вярваше, че има какво да даде, за да бъдат по-добри дните на нашия народ\", смята президентът.\r\n \r\n\"Дано всички, които се докоснахме до силния човек Стефан Данаилов, да сме успели да почерпим поне частица от неговата вяра, енергия, жажда за живот и справедливост, смелост, непримиримост. Дано сме се научили да не се предаваме, да не се страхуваме да казваме със силен глас истините, в които вярваме\", заявява вицепрезидентът Илияна Йотова и посочва, че поколенията българи, имали честта да живеят в едно време с великия Ламбо, са щастливци. \n                    \n                    \n                \n                \n                \n                \r\nВицепрезидентът припомни думите на актьора \"Забранил съм на всички да ме жалят\" и подчерта, че той с ведрото чувство за хумор и непоправим оптимизъм винаги е преминавал изпитанията на съдбата.\r\n ", "date": "2019.11.27", "title": "Радев: Стефан Данаилов остава учител по непресторено рицарство"}
{"url": "https://www.dnes.bg/akoshtete-vqrvaite/2019/11/27/radost-v-zoopark-v-san-diego-rodi-se-bial-nosorog.430998", "text": "Бебето е от подвид южен бял носорог и е заченато чрез изкуствено осеменяване, съобщиха от Асошиейтед прес. \r\nБебето е от женски пол, а майка му се казва Амани на 11- годишна възраст. От зоопарка казват, че бебето вече ходи и се храни. \r\n\r\nНовото попълнение е стотното от подвид южен бял носорог, което се ражда в парка и второто, което е заченато по изкуствен път. Първото се казва Едуард и се появи на бял свят през юли. \r\n\r\nРажданията чрез изкуствено осеменяване се правят с цел да се спаси друг застрашен подвид- северния бял носорог. От него са останали само две женски, Наджин и Фату. Двете женски, обаче не могат да изкарат бременност поради здравословни причини. Специалистите от парка се надяват в бъдеще женски южен бял носорог да може да износи бебе от северен бял носорог, предадоха от БТА. \r\n\r\nПоследният мъжки от северния бял носорог почина миналата година, но специалисти са взели и замразили семенна течност, с идеята след време да се приложат техники за асистирана репродукция.", "date": "2019.11.27", "title": "Радост в зоопарк в Сан Диего, роди се бял носорог "}
{"url": "https://www.dnes.bg/notifikacii/2019/11/27/turciia-ne-e-kupila-s-400-za-da-gi-dyrji-v-kutii.431045", "text": "Турция не е закупила руските ракети С-400, за да \"ги държи в кутии\", заяви турският външен министър Мевлют Чавушоглу. По думите му страната има нужда от системи за противовъздушна защита поради обширните си граници и допълни, че в момента бойно дежурство носят само испански батареи \"Пейтриът\" (на южната граница на страната, в рамките на партньорството в НАТО).\n\r\nТурския първи дипломат заяви, че при многобройните срещи не е било постигнато съгласие със Съединените щати по въпроса и темата една от тези, които \"тровят\" двустранните отношения. Разговорите продължават, но натискът е неприемлив, подчерта Чавушоглу, цитиран от БНР.\n\n\n\r\n                \n                \n                Той допълни, че Турция може да закупи и системи \"Пейтриът\", ако сделката бъде одобрена от американските власти и се постигне споразумение по другите условия. Чавушоглу обаче не изключи възможността Анкара да закупи и допълнителни батареи от системите С-400.\n\r\nАко се наложи, Турция ще търси алтернативи на американските изтребители от пето поколение F-35\n\r\nПо въпроса за изтребителите F-35 Мевлют Чавушоглу коментира, че по света \"не може да има такова нещо\" - Съединените щати да отказват да продадат на Анкара бойните самолети и да се противопоставят на това тя да закупи машини от други страни. Според Чавушоглу при \"най-лошия сценарий\", ако американските самолети не бъдат закупени, Турция \"ще бъде принудена да разгледа алтернативи.\"\n\r\nТурция е временно отстранена от програмата за създаване на изтребители F-35, в която тя е едновременно производител и купувач.", "date": "2019.11.27", "title": "Турция не е купила С-400, за да ги държи в кутии!"}
{"url": "https://www.dnes.bg/obshtestvo/2019/11/27/kabinetyt-prie-programata-za-prebroiavane-2021.431049", "text": "Кабинетът одобри Програма за преброяване на населението и жилищния фонд през 2021 г., става ясно от решенията на Министерския съвет. \n\n\nТя представя целите, задачите, периода, принципите и етапите на провеждане на Преброяването през 2021 година.\r\n\r\nПреброяването е най-мащабното статистическо изследване у нас и се провежда на всеки десет години, като предоставя информация за броя и структурата на населението по пол, възраст, образование, икономическа активност, професия и други демографски, социално-икономически и етнокултурни признаци. \r\n\r\nВ приетият днес документ са описани методите и темите, по които ще се събира информация за населението и жилищния фонд, както и органите на преброяването и взаимодействието между тях.\r\n\r\nДанните, събрани по време на преброяването, ще бъдат използвани както от централната и местната власт, така и от бизнеса, научната общност и неправителствения сектор.\r\n ", "date": "2019.11.27", "title": "Кабинетът прие програмата за \"Преброяване 2021\""}
{"url": "https://www.dnes.bg/obshtestvo/2019/11/27/mag-objalva-izbora-na-koncesioner-na-letishte-sofiia-pred-vas.431057", "text": "Британската летищна група Manchester Airports Group (MAG) е обжалвала пред Върховния административен съд (ВАС) избора на концесионер на Летище София. Комисията за защита на конкуренцията (КЗК) пренебрегна жалбите на четирите компании, чиито оферти не бяха разгледани, пишат от \r\n\"MAG вярва, че офертата е най- добрата за България от гледна точка на дългосрочни икономически ползи за цялата страна. Офертата на MAG за управление на летището включва най- високата предложена инвестиция ( от 1,5 милиарда евро), която е 2,5 пъти повече от тази на класирания на първо място кандидат\", допълниха от компанията. \r\nЦялата статия можете да прочетете ", "date": "2019.11.27", "title": "MAG обжалва избора на концесионер на летище София пред ВАС"}
{"url": "https://www.dnes.bg/obshtestvo/2019/11/27/cyrkvata-ns-da-otloji-noviia-zakon-za-socialni-uslugi.431032", "text": "Светият синод на БПЦ прие становище за новоприетия Закон за социалните услуги /ЗСУ/, съобщиха от Българската патриаршия.\r\nСинодът призовава Народното събрание да предприеме действия за отлагане действието на новия ЗСУ, както и за отмяната му, или основното му преработване.\r\nСветият Синод на БПЦ-БП, загрижен за съхранение на семейството и за възпитанието на децата в християнските ценности, изрази становища във връзка с приемането на Семейния кодекс, влязъл в сила от 2009 г., на Закона за закрила на детето, Закона за предучилищното и училищното образование и др. \n\n\n\r\nСветият Синод изрази и категоричната си позиция по станалата известна Истанбулска конвенция, както и по отношение на Националната стратегията за детето 2019-2030 г.\r\n                    \n                    \n                \n                \n                \n                Неотменно във всички тези свои становища Синодът призовава управляващите да се създаде такава законодателна уредба, която да защитава и укрепва традиционното семейство, да съдейства за преодоляване на демографския срив, ефективно да пази децата и жените от опасностите, на които могат да бъдат подложени.\r\nВсички досегашни позиции на Светия синод се основават на учението на Светата православна църква, на нейното светоотеческо богословие, което произтича от Свещеното Писание и Свещеното Предание.\r\nОт Светия синод заявяват, че чрез някои от разпоредбите на Закона за социалните услуги по същество се отрича духовната връзка на детето с неговите родители.\r\nНормативното регламентиране на множество нови предпоставки за ограничаване на родителските права поставя родителите в невъзможност да възпитават собствените си деца, тъй като процесът на възпитание включва в себе си поощрителни, обучителни, но и ограничителни мерки, които трябва да се прилагат комплексно.\r\nСъздават се предпоставки за един модел на намеса на чиновници и неправителствени организации в семейното огнище, които могат да доведат до разрушаване на семейството, до увеличаване на броя на социалните сираци при живи родители, до опустошени детски съдби.\r\n\"Овластяването\" на детето се пропагандира винаги с идеите за репродуктивно здраве и права на децата, но зад тази терминология се крие поход срещу детската чистота и невинност, и опит за демографски контрол в семейните отношения, се посочва в становището.\r\nСветият Синод на БПЦ-БП с тревога констатира, че така наречените нови \"семейни политики\", в основата на които е разбирането за детето като субект на самостоятелни юридически права и за родителството като социална роля, вече са придобили законов израз и не са съобразени с Конституцията.\r\n\"Поради всичко гореказано и като духовни архипастири на българския народ, призоваваме Народното събрание да предприеме действия за отлагане действието на новия ЗСУ, както и за отмяната му, или основното му преработване, след широка обществена дискусия, с цел създаване на точна и ясна нормативна уредба за социално подпомагане, съответстваща на духа на Конституцията и законите, на националните и исторически български традиции, на нашата изконна праотеческа вяра\", се призовава в становището на Светия синод.", "date": "2019.11.27", "title": "Църквата: НС да отложи новия Закон за социални услуги"}
{"url": "https://www.dnes.bg/health/2019/11/27/navremennoto-postaviane-na-diagnoza-i-rannoto-lechenie-mogat-da-spasiat-zrenieto-ni.431054", "text": "По инициатива на онлайн платформата  и Байер България беше организиран здравен форум, посветен на заболяванията на ретината и по-специално, на влажната дегенерация на макулата, свързана с възрастта и диабетния макулен едем. В него взеха участие проф. д-р Ива Петкова, член на експертен съвет към Министерство на здравеопазването, доц. д-р Марин Атанасов, председател на Българско дружеството по офталмология, д-р Петя Стратиева, председател на Сдружение \"Ретина-България\".\r\nС това събитие стартира информационната кампания \"Зрението е всичко. Прегледай се!\". На здравния форум лекари, пациенти и представители на институции разгледаха заболяванията на ретината като сериозен здравен и социален проблем.\r\n                    \n                    \n                \n                \n                \n                \"Като всяка нервна тъкан, ретината е особено податлива на вредни въздействия, на генетични заболявания, на вродени заболявания и съответно изисква изключително голяма грижа. Заболяванията на ретината най-често са разделени възрастово като наследствени заболявания и такива, които са придобити или са свързани с някои общи заболявания като диабетната ретинопатия, свързана с общото състояние диабет\", каза проф. д-р Ива Петкова.\r\nДоц. Атанасов се спря на диабетния макулен едем (ДME) - заболяване, което застрашава зрението и може да доведе до постоянната му загуба. ДME е форма на диабетна ретинопатия. Приблизително 11% от пациентите с диабет са заболели от ДМЕ, а разпространението се увеличава с продължителността на диабета. Характеризира се със задебеляване на ретината и изтичане на течност, по-включително и в областта на макулата, малка област в задната част на окото, която фокусира и изостря зрението. Задебеляването на макулата намалява зрителната острота, яснотата и замъглява зрението. Когато ДМЕ се лекува в ранните му стадии, загубата на зрението може да се забави, да се спре или в някои случаи дори да се подобри. Рискови фактори са: продължителност и вид на диабета, хипергликемия, дислипидемия, хипертония и др. Важно е да не се чака проявяването на симптоми. Тревожната статистика сочи, че до 50% от пациентите с диабет не изследват очите си или се диагностицират твърде късно.\r\nАко страдате от диабет, регулирането на нивото на кръвната захар трябва да бъде неразделна част от ежедневието ви. Проблемите със зрението могат да включват: образът да бъде размазан, с намален контраст, да виждате тъмни петна,  или да виждате правите линии изкривени.\r\nВлажната дегенерация на макулата, свързана с възрастта (ВДМ) засяга над 30 милиона души по света и е основна причина за слепота при хора над 50-годишна възраст в индустриално развитите страни. Хората, страдащи от ВДМ, срещат трудности при ежедневни дейности като четене, шофиране, разпознаване на лица. ВДМ има две форми - суха и влажна, като и двете засягат макулата - частта от окото, отговорна за централното зрение. Влажната форма на макулата, е най-тежката форма. При около 10 до 15% от хората със суха ВДМ, състоянието прогресира до влажна ВДМ. Заболяването се характеризира с растеж на абнормни кръвоносни съдове макулата - процес, наречен ангиогенеза. Тези абнормни съдове пропускат течност и кръв, което може да доведе до образуване на подобни на мехурчета джобове под макулата. Тези мехурчета изкривяват образа, така че правите линии изглеждат изкривени, обясни проф. Петкова.\r\nСпециалистите акцентираха върху профилактиката и редовните очни прегледи, особено при хора с риск от развитие на влажна ВДМ. Ако влажната ВДМ не бъде лекувана, пропускането на кръв в окото може да доведе до образуване на белези, водещи до необратима загуба на зрение.\r\n\"Важно е да се знае, че днес вече има няколко ефективни терапии на ВДМ и ДМЕ. Ако бъдат приложени преди образуването на белези, те могат да стабилизират зрението, а в някои случаи и да постигнат обратимост на загубата на зрение\", допълни доц. д-р Марин Атанасов, председател на Българско дружеството по офталмология.\r\n\"За много от заболяванията на ретината няма адекватно лечение, но за тези, за които има е важно да се започнат навреме. За хора като нас можеш да се оставиш да те понесе гнева от слепотата или можеш да развиеш допълнително умения. За младите това е възможно, но за тези, които губят зрението си в по-късна възраст, въпросът с адаптацията стои по друг начин. Двете най-важни нужди на пациента са ранната диагностика и ако няма налично лечение, навременен достъп до рехабилитация\", каза д-р Петя Стратиева, председател на Сдружение \"Ретина- България\".\r\n\"Добрата новина е, че за влажната дегенерация на макулата, свързана с възрастта и диабетния макулен едем вече съществува лечение. Проблемът е, че то се заплаща само частично от Здравната каса. \"75% е реимбурсацията от НЗОК, 25% от сумата е за сметка на пациента, което е около 360 лв. за една инжекция\", каза проф. Петкова.\r\nИнформационната кампания \"Зрението е всичко. Прегледай се!\", посветена на влажната дегенерация на макулата, свързана с възрастта и диабетния макулен едем, ще продължи с поредица от интервюта с лекари и пациенти, структурирана образователна информация и безплатни прегледи в редица болници, които допълнително ще бъдат оповестени в началото на следващата година.", "date": "2019.11.27", "title": "Навременното поставяне на диагноза и ранното лечение могат да спасят зрението ни"}
{"url": "https://www.dnes.bg/teatar/2019/11/27/shouto-e-garantirano-trima-stendyp-komici-na-edna-scena.431016", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ нов формат Мирослав Симеонов, Иван Динев - Устата и Димитър Иванов - Капитана създават нов стендъп комеди  проект. Идеята да се съберат е на Миро Симеонов. Тримата комици разказаха за съвместния си проект в студиото на \"България сутрин\".\n\r\nЧетвърти в компанията е куклата Тъньо на Димитър Иванов, който набира все по-голяма популярност. \n\r\n\"По-лесно се смила информацията, когато е предоставена от кукла - тя няма цедка\", \r\nОтносно стендъп комедията той смята, че жанрът е много интересен, много свободен и пиперлив за младите хора, и тепърва ще се развива.\n                    \n                    \n                \n                \n                \n                \r\n\"Няма да има рап на сцената. Това е нова емоция за мен, която е изключително приятна. Обещавам на хората, че няма да пея, да са спокойни\", коментира на шега Иван Динев, по-известен с музикалната си кариера като Устата.\n\r\nСпоред Мирослав Симеонов, който е инициатор на проекта, стендъп комедията сама по себе си е моноспектакъл. \n\r\n\"Трудно е да бъде екипна работа, но ние се опитваме да предложим хем палитрата на всеки един поотделно, хем и общото течение, което раждаме\", допълни той.", "date": "2019.11.27", "title": "Шоуто е гарантирано: Трима стендъп комици на една сцена"}
{"url": "https://www.dnes.bg/obshtestvo/2019/11/27/ot-grajdanska-otgovornost-smisyl-shte-ima-dokato-ima-shofiori.430970", "text": "От \"Гражданска отговорност\" ще има смисъл докато шофьорите карат. Пълното им изчезване обаче няма да настъпи скоро. Докато автономните автомобили не поемат круизконтрола, ще продължават да загиват стотици хиляди души в целия свят, смята Стоян Проданов, изпълнителен директор на ЗД \"Бул Инс\".\n\r\nСпоред него всички жертви на пътя и пострадалите при катастрофи се нуждаят от адекватно обезщетяване, като в това е идеята на застраховката \"Гражданска отговорност на автомобилистите\".\n\n\"Системата \"бонус-малус\" функционира вече 100 години и е изградена, за да донесе справедливост по отношение на това, че без прилагането на системата всички плащаме една и съща цена на гражданската отговорност. Тези, които по-често причиняват ПТП са равни с останалите шофьори“, обясни Проданов пред Bloomberg TV Bulgaria.\n                    \n                    \n                \n                \n                \n                \r\nГостът коментира, че сегашният вариант на \"бонус-малус\", сравнен с предходните два варианта, е най-добрият.\n\r\nПо думите на Проданов окончателното приемане на новия вариант на \"бонус-малус\" е нещо, което предстои да видим в резултат на обществената дискусия. Експертът е на мнение, че потребителите ще трябва да се нагодят към правилата, които се предлагат към наредбата. А именно -  колкото повече са нарушенията, толкова по-скъпа ще бъде гражданската отговорност.\n\r\nГостът спомена и за въвеждане на новаторско, експериментално решение, каквото не е прилагано досега.\n\r\n\"Навсякъде в световната практика концепцията за системата \"бонус-малус\" се основава върху застрахователната статистика, тоест заплатените щети. В момента тази статистика не участва във формирането на премията по системата“, каза Проданов.\n\r\nИзпълнителният директор на \"Бул Инс\" сподели, че застраховката е обвързана с регистрацията на автомобила.\n\r\n\"Водачът и собственикът са носители на инфoрмацията за \"бонус-малус\". Отпада унаследяването на вината, която автомобила носи при прехвърляне\", допълни още Проданов.\n\r\n", "date": "2019.11.27", "title": "От Гражданска отговорност смисъл ще има, докато има шофьори!"}
{"url": "https://www.dnes.bg/televizia/2019/11/27/bnt-s-filmi-v-pamet-na-stefan-danailov.431044", "text": "След кончината на легендата на българското кино Стефан Данаилов, БНТ променя програмата си. В негова памет тази вечер ще бъдат излъчени три филма с негово участие.\r\nПрограмата започва от 19.00 часа с \"Морето\". Филмът на режисьоръ Петър Донев ни запознава с Жана (Северина Тенева) и Тони (Стефан Данаилов). Двамата се запознават на морето, карат спортна кола, но на сутринта разбират, че е прегазен човек. Кой е виновният и как тяхното пътуване променя посоката си...\n\nСледващият филм със Стефан Данаилов започва в 21.00 часа. В \"Дами канят\" на Иван Андонов, актьорът влиза в ролята на изкусителен инструктор, който омайва жените, които обучава. \r\n                    \n                    \n                \n                \n                \n                Именно от там са и репликите, останали в историята на българското кино: \"Знаеш ли, че имаш страшни очи?\", \"Телефонирва ли някой?\" \"Вземи ме, лодкарьо, на своята ладия лека.\" \"Ми говорителките, не ги ли видиш какви са чуми в главите, една свястна фризьорка нямат.\" \"Когато говориш с мене, ще мълчиш!\", \"Айде бе, душа, к'во стана?\", \"На доктор всичко се показва, а на съпруг нищо не се казва\" \"Внимавай, Екиме, тя е като Бермудския триъгълник - много гемии са потънали там... Още в гимназията разведе двама учители - един физик и един по трудово обучение.\"\r\nПрограмата по БНТ продължава с документален филм за Стефан Данаилов, който може да гледаме от 22.30 часа.\r\n ", "date": "2019.11.27", "title": "БНТ с филми в памет на Стефан Данаилов"}
{"url": "https://www.dnes.bg/obshtestvo/2019/11/27/60-g-bylgarsko-kiselo-mliako-v-iaponiia.431066", "text": "\n„Днес киселото мляко „Мейджи България“ се е затвърдило като бранд №1 в своята категория в Япония. Почти всички в Страната на изгряващото слънце го знаят и асоциират с вашата родина. Като се спомене името на България първото нещо, което възниква в съзнанието им, е киселото мляко“. Тази равносметка направи г-н Хисаши Накаяма, Почетен консул на България в Йокохама и Съветник към Борда на директорите на японската компания, която от десетилетия прославя по света едно от нещата, с които ние българите сме истински горди - нашето автентично кисело мляко.\n\n\n\r\n„Meiji Bulgaria Yogurt“ е малко известна марка в България, чиито продукти не могат да бъдат открити у нас. Въпреки това, на своеобразното честване на добрите отношения между двете страни, присъстваха представители на Президентството на България, на отговорните министерства и институции, на едрия и среден бизнес, множество личности, посветили живота си на изграждането и поддържането на добрите отношения между двете държави. Събитието е част от честванията, посветени на 110 години от първите контакти между Япония и България, 80-годишнината от установяването на официални дипломатически отношения и 60-годишнината от тяхното възстановяване.\n                    \n                    \n                \n                \n                \n                \r\nСпециално приветствие от сцената на зала „Сердика“ на х-л „Балкан“ отправи г-н Лъчезар Борисов, зам.-министър на Икономиката на Република България.\n\r\nВ рамките на събитието публиката научи любопитни факти за експанзията и историческото развитие на марката - еволюцията в опаковките, маркетинга, технологията и закваските, както и типични за японската култура обичаи, храни и напитки. \n\r\nОт Япония, специално за честването, пристигна и прословутият Калоян Махлянов – Наруто Ояката, познат още като Кото Ошю. Той взе активно участие в основния акцент от програмата - специално Talk Show с водещ Даниел Ненчев. \n\r\nНа сцената, до легендарния сумо борец, застана г-н Хисаши Накаяма. Легендарният спортист разказа как е отишъл в Япония, как се е приспособил в тази съвсем различна от родината среда и по какъв начин е стигнал до сегашната висота - до постиженията в живота и в спортната си кариера, за които може само да си мечтае всеки българин. \n\r\nВ рамките на разговора стана ясно, че именно „Мейджи“ е движещата сила, която е помогнала в първите години от славния път на сумо борецът. Освен това, японската компания участва в различни дейности и събития за популяризиране на българската култура, така че да могат повече японци да научат нещо за страната ни. \n\r\nТака например „Мейджи“ подкрепя и оказва сътрудничество за различни културни и образователни дейности, свързани с България - спонсориране на периодичните концерти на Софийската национална опера в Операта в Япония, предоставя стипендии за езиково обучение и престой на български ученици в страната, както и подкрепя градовете домакини, които ще посрещат българския национален отбор по художествена гимнастика по време на Олимпийските игри в Токио през 2020 г.\n\r\n„Мейджи“ популяризира не само вкусното българско кисело мляко. Във впечатляващите си реклами „Мейджи“ показва красивата българска природа, здравословната култура на хранене, а усмивката на българска девойка в традиционна носия достига от екрана до японския дом. Наруто Ояката също участва в реклами на Мейджи, насочвайки още повече вниманието към България“, коментира на свой ред негово превъзходителство Масато Ватанабе, посланик на Япония в Република България.\n\r\nПредставянето се организира под патронажа и с любезното съдействие на Посолството на Япония в България.", "date": "2019.11.27", "title": "60 г. българско кисело мляко в Япония "}
{"url": "https://www.dnes.bg/eu/2019/11/27/ep-utvyrdi-systava-na-ek-nachelo-s-fon-der-laien.431030", "text": "Европейският парламент утвърди новия състав на Европейската комисия с председател Урсула фон дер Лайен.\n\r\nВ явното гласуване участваха 707 евродепутати. От получените гласове 461 бяха \"за\", 157 - \"против\", а 89 се въздържаха.\nЗа да встъпи в длъжност, новата комисия трябва да получи официалното одобрение и от Европейския съвет. Очаква се комисията да започне работа от 2 декември, предаде БТА.\n\r\nПресслужбата на ЕП припомня, че комисията под председателството на Жан-Клод Юнкер бе избрана с 423 гласа \"за\", 209 \"против\" и 67 въздържали се; втората комисията на Жозе Барозу бе утвърдена с 488 гласа \"за\", 137 \"против\" и 72 въздържали се; първата комисия на Барозу бе избрана с 478 гласа \"за\", 84 \"против\" и 98 въздържали се; комисията на председателя Романо Проди бе избрана с 510 гласа \"за\", 51 \"против\" и 28 въздържали се, а комисията на Жак Сантер получи одобрението на 417 евродепутати, против бяха 104, а 59 се въздържаха. \r\n ", "date": "2019.11.27", "title": "ЕП утвърди състава на ЕК начело с Фон дер Лайен"}
{"url": "https://www.dnes.bg/stranata/2019/11/27/vremeto-utre-razkysana-oblachnost-privecher-slab-dyjd.431018", "text": "В четвъртък облачността  временно ще се разкъса и намалее,  по-късно през деня от запад отново ще започне да се увеличава.\r\nВ сряда срещу четвъртък на отделни места, главно в северозападните райони, ще превали слаб дъжд. Минималните температури ще са между 3 и 8 градуса, в София - около 4 градуса.\r\nЧетвъртък вечерта в северозападните райони, а през нощта срещу петък на много места и в останалата част от страната, ще превали дъжд.\r\nВятърът от юг-югозапад ще се усили, особено в източната половина от страната и температурите ще се повишат. Максималните ще бъдат между 9 и 14 градуса, в районите в близост до северните склонове на планините и в Югоизточна България - до 17 градуса, в София - около 15 градуса.\r\n                    \n                    \n                \n                \n                \n                Над Черноморието облачността около обяд също временно ще намалее, но през нощта срещу петък отново ще се увеличи. Ще духа до умерен юг-югозападен вятър. Максималните температури ще са от 14 до 17 градуса. Температурата на морската вода ще е 15 градуса. Вълнението на морето ще бъде 2-3 бала.\r\nНад планините облачността ще е предимно значителна и над 2000 метра ще превали слаб сняг. Ще духа умерен до силен запад-югозападен вятър. Максималната температура на височина 1200 метра ще е около 11 градуса, на 2000 метра - около 4 градуса. Атмосферното налягане ще бъде по-ниско от средното за месеца. През деня още ще се понижи.\r\nВ петък, 29 ноември, ще има променлива облачност, сутринта все още на места в Източна България ще превалява, след обяд краткотрайни превалявания са възможни на отделни места в планините. Вятърът ще се обърне от запад-северозапад, в Дунавската равнина ще е умерен, временно и силен.\r\nВ събота, 30 ноември, облачността ще е променлива, по-често значителна, на места ще има и превалявания. Ще бъде ветровито и ще нахлува сравнително студен въздух.\r\n ", "date": "2019.11.27", "title": "Времето утре: Разкъсана облачност, привечер - слаб дъжд"}
{"url": "https://www.dnes.bg/obshtestvo/2019/11/27/bylgarski-maiki-placheli-do-brazdata-grobovete-na-decata-im-ostanali-v-syrbiia.430989", "text": "Паметник на свободата ще бъде възстановен в местността \"Слишовска могила\" в Трънско. На върха му ще има камбана, която да напомня на откъснатите вследствие на Ньойския договор трънски села, територии и хора, че България не ги е забравила. Това съобщи Хубен Николов - председател на сдружение \"Трънски глагоръц\", което заедно с Трънското културно-просветно дружество \"Руй\" е инициатор на реновацията на монумента.\n\r\nВисокият 38 метра паметник се намира на входа на страната ни от Сърбия след ГКПП Стрезимировци.\r\n\n\r\nСтроителството започнало през пролетта на 1932 г. със средства, събирани от местното население, бежанци и офицерски дружества. Монументът трябвало да увековечи паметта на всички загинали трънчани във войните за национално освобождение и обединение и да бъде възпоменание за разкъсаните след Ньойския договор земи и семейства, разказа пред БТА директорът на Общинския исторически музей Ангел Динев. Инициативата целяла да се окуражат българите, които тогава живеели на територията на бивша Югославия. Камбаната е трябвало да бие всеки ден, за да чуват нашите братя и сестри, че България мисли и си спомня за тях.\n                    \n                    \n                \n                \n                \n                \r\n\"Три години след Ньойския договор българките от Западните покрайнини носели черни забрадки в знак на траур заради разделението. Чужди журналисти разказвали как български майки плачат до граничната бразда, защото гробовете на децата им са останали на сръбска земя, а там им било забранено да стъпват. Тъкмо по това време, което се помни като времето на \"черните забрадки\", на няколко километра от българо-сръбската граница - на Слишовска могила, хората от Трънския край решили да издигнат висока камбанария, та като бият камбалото по празници и за умряло, да се чува и от другата страна на браздата. Cвещеникът от село Слишовци биел камбаната редовно, за да ехти и в земите, които местното население нарича отвъд планината и да поддържа техния български дух\", разказват от \"Трънски глагоръц\".\n\r\nДо 1934 г. голяма част от основната структура на паметника била построена. Същата година обаче строителството било спряно и е подновено отново след 1938 г. Във времето на социализма монументът бил завършен, а идеята - трансформирана, като вместо камбана, на върха му била монтирана петолъчка. Внушителна бронзова фигура на партизанин и днес напомня за загиналите антифашисти 1923 - 1944 г. и военнослужещи в Българската армия през Втората световна война 1944 - 1945 г. Под основите на монумента била изградена костница, а \"вечен огън\" символизирал честта, родолюбието и саможертвата на българските войни. Монтирани били 18 мраморни плочи с имената на 266 загинали, сред които и един англичанин. Към паметника-костница съществувал и Музей на революционното движение.\n\r\n\n\r\nПаметникът бил изоставен в продължение на десетки години и потънал в разруха. На места са изпадали облицовъчните плочи, увредена е строителната конструкция, обраснал е с трева. Монументът дори се е наклонил и това е видимо от 100 метра, твърди Николов. Без предприемане на неотложни мерки за осигуряване на нормална и безопасна експлоатация бъдещето на обекта е под въпрос, алармира пернишката областна администрация.\n\r\nИдеята паметникът да се възроди според първоначалните намерения намери широк отклик сред трънската общественост, уверява Николов. Инициаторите предлагат бронзовата фигура на партизанина да бъде преместена върху отсрещна арка, на която са изписани годините на антифашистката борба и на създаването на БСДП.\n\r\nНе желаем да лишим мястото от неговата историческа натовареност, категоричен е Николов. По думите му партизанското движение тук е било мощно и е сред най-силните в страната. \"Ансамбълът се оформя по прекрасен начин. Монтиран върху арката, която е под гората, се получава красива символика, че партизанинът слиза от планината\", коментира Николов.\r\nНаправено е инженерно заснемане на монумента. Предвижда се да бъде поставена лека конструкция, мраморните плочи с имената на загиналите да останат. Искаме да демонтираме петолъчката, да сложим камбанена кула, споделят инициаторите.\n\r\n\n\r\nНачинанието е подкрепено от Министерството на отбраната, което е превело на община Трън първи транш от 5 000 лв. за възстановяване на кулата. \"Това място е свещено за нас, българите, защото паметникът върху Слишовската могила е издигнат, за да напомня на сънародниците ни оттатък границата, че не са забравени. Същевременно той е и на загиналите за свободата на България. Министерството на отбраната отпусна тази година първата сума, за да може постепенно монументът да бъде възстановен като паметник на свободата, а не както е сега в изопачен вид. Надявам се, че съвместно с инициативния комитет, с родолюбиви българи, ще завършим това дело\", заяви Иво Антонов - директор на дирекция в Министерството на отбраната. Очаква се възстановяването на монумента да струва 250 000 - 300 000 лв.\r\nЗа реновиране на паметника двете сдружения са открили дарителска сметка. В подкрепа на каузата се е провел благотворителен търг на произведения на изкуството на Венцислав Занков, Явора Петрова, Иван Стратиев, Кунка Димитрова и множество млади автори. Досега са събрани приблизително 10 000 лв. Инициаторите възнамеряват да обявят и премират конкурс сред студенти във ВИАС за формата на конструкцията, която ще държи камбаната. Производствено предприятие пък е обещало да дари материала за изработването й.\n\r\nПо силата на Ньойския договор от 1919 г. 277,9 кв. км от Трънско остават в Република Югославия. От Трънска околия са откъснати 20 села. Границата от 1920 г. разделя някои от тези села на две части - Петачинци, Стрезимировци, Врабча и Банкя. Половината от плодородното знеполско поле останало в бивша Югославия.\n\r\nДнес се навършват 100 години от подписването /1919/ в Париж, Франция, от страна на България на Ньойския мирен договор след края на Първата световна война (1914-1918).\r\n ", "date": "2019.11.27", "title": "Български майки плачели до браздата, гробовете на децата им останали в Сърбия"}
{"url": "https://www.dnes.bg/obshtestvo/2019/11/27/otnovo-se-ochakvat-problemi-s-elektronnite-vinetki.430981", "text": "Днес между 16 и 19 ч. се очакват затруднения с продажбата на електронни винетки, съобщиха от bTV. \r\n\r\nПричините за очакванията са планирани актуализации на системата за събиране на пътни такси. През 2020 г. се очаква да има над 746 млн. лв. приходи от винетки и тол такси. \r\n\r\nПътната агенция съобщи, че е възможно да възникнат забавяния и прекъсвания, които ще затруднят продажбите на електронни винетки. \r\n\r\nОт АПИ съветват шофьорите предварително да планират пътуването си и да купят електронната си винетка от по- рано.", "date": "2019.11.27", "title": "Отново се очакват проблеми с електронните винетки"}
{"url": "https://www.dnes.bg/notifikacii/2019/11/27/deca-na-13-g-i-15-g-prebili-do-smyrt-61-godishen-myj-v-haskovsko.430992", "text": "Две деца на възраст 13 и 15 години са задържани по подозрение в убийството на 61-годишен мъж в село Александрово, община Хасково, съобщи ОД на МВР - Хасково. Малолетният и непълнолетният срещнали жертвата, който бил приютен в дома на родителите на по-малкия.\n\r\nВ разпрата между тях мъжът извадил нож. Това агресирало децата и те го пребили смъртоносно, сочат първоначалните заключения на разследващите. Като видели, че е мъртъв, го изнесли на улицата, за да прикрият действията си, а ножа захвърлили около къщата.\n\n\r\nТрупът на мъжа бе открит в понеделник сутринта на тротоара, в близост до мястото, където е живеел. При аутопсията съдебния лекар е констатирал, че по тялото му има следи от физически травми, мозъчен кръвоизлив, счупени шест ребра, кръвоизлив в коремната кухина и множество повърхностни рани и охлузвания по долни и горни крайници, които са причина за смъртта.\n                \n                \n                \r\nХасковските криминалисти с помощта на психолози от Института по психология - София, установили, че в убийството намеса имат тийнейджърите. Криминалистите довели малолетния в управлението, а по-големият е бил намерен при роднини в симеоновградското село Тянево, където се укривал.\n\r\nВ хода на разследването е бил извършен оглед на местопроизшествието, иззети са били веществени доказателства, разпитани са били свидетели и е била назначена съдебномедицинска експертиза. След изтичането на мярката му закрила, малолетният е бил освободен, а 15-годишното момче е с мярка на задържане до 72 часа в следствения арест с постановление на наблюдаващия прокурор. \n\r\nПредстои Окръжна прокуратура - Хасково да внесе искане в съда за вземане на мярка неотклонение \"задържане под стража\" спрямо обвиняемото момче. По случая тече досъдебно производство.\r\n ", "date": "2019.11.27", "title": "Деца на 13 г. и 15 г. пребили до смърт 61-годишен мъж в Хасковско"}
{"url": "https://www.dnes.bg/politika/2019/11/27/borisov-ot-ms-dano-ne-se-okaje-che-tragediiata-v-pirogov-e-ot-cigara.430999", "text": "Дано не се окаже, че причината за взрива в \"Пирогов\" е запалена цигара, заяви премиерът Бойко Борисов по време на редовното правителствено заседание. \n\n\nПремиерът благодари на дежурния екип, на МВР и пожарната. \"Благодарност за това, че са живи обгазените хора\", допълни Борисов, цитиран от \"Фокус\".\n\r\nПремиерът обяви още, че правителството ще гласува 200 000 лева хуманитарна помощ за Албания, която бе ударена от силно земетресение. Борисов отново изрази своите съболезнования за жертвите на трагедията.\n\r\n\"Подготвили сме и пакети при необходимост, екипи за разчистване. Не бива да ги оставяме сами и затова гласуваме тези средства и имаме готовност с жива сила и техника\", обясни министър-председателят.\r\n                    \n                    \n                \n                \n                \n                В началото на днешното правителствено заседание Борисов помоли за минута мълчание в памет на Стефан Данаилов. \"Моля за мълчание в памет на Стефан Данаилов – добър приятел, голям мъж, голям, актьор, голям човек. Мисля, че загубата е действително голяма за българите, защото той беше обичан човек\", посочи министър-председателят.", "date": "2019.11.27", "title": "Борисов от МС: Дано не се окаже, че трагедията в \"Пирогов\" е от цигара"}
{"url": "https://www.dnes.bg/obshtestvo/2019/11/27/seizmolog-preduprejdava-v-seizmichno-aktivna-zona-sme.430967", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКатастрофално земетресение с магнитуд 6,4 по Рихтер удари Албания вчера сутрин. Повече от 600 са ранените, а жертвите са повече от 22.\r\nТакова заметресение не се е усещало в Албания през последните 30 години. Сеизмологът доц. Петя Трифонова коментира темата в ефира на \"България сутрин\".\n\r\n\"Основното земетресение се усети по територията на цялата западна част на България. Усетено е във високите сгради и по високите етажи. Това е нормално, трусът е бил достатъчно силен, за да се усети при нас\", \n                    \n                    \n                \n                \n                \n                \r\nСпоред нея в района се е развила интензивна афтършокова серия. За последните 24 часа са се случили над 50 земетресения. Регистрирани са 8 с магнитуд над 4 по Рихтер. Очаква се магнитудът на тези събития да намалява постепенно, но те ще продължат със сигурност през следващите месеци.\n\r\n\"Ние се намираме в един от най-сеизмично активните райони на Европа, където е много вероятно да се случват такива земетресения. Това е съвсем очаквано и резонно\", каза доц. Трифонова.\n\r\nТя допълни, че за щастие България не е толкова уязвима, колкото Турция, Гърция и Албания. \n\r\n\"Трябва да помним, че заплахата от сеизмични събития е нещо нормално и трябва да вземем мерки\", категорична бе доц. Трифонова.", "date": "2019.11.27", "title": "Сеизмолог предупреждава: В сеизмично активна зона сме"}
{"url": "https://www.dnes.bg/obshtestvo/2019/11/27/lambo-dostoen-chesten-i-vinagi-obichasht.430990", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДиректорът на Народния театър \"Иван Вазов\" Мариус Донкин изрази огромната си мъка от новината за смъртта на легендарния български актьор Стефан Данаилов.\n\r\n\"Най-добре е да помълчим, сбогувайки се с него. Мисля си дали той не се отърва от нас. Тази памет, която той оставя, би трябвало да бъде пример. Човек, който не разделяше хората на бедни и богати, на артисти и неартисти, на червени и сини... Човек, който беше винаги щедър, винаги готов да помогне, винаги обичащ и готов да прегърне всеки. Беше много близко до философията, че това, което даваш на хората е твое завинаги, а това, което запазваш, е изгубено завинаги. В този смисъл винаги беше щастлив\", .\n                    \n                    \n                \n                \n                \n                \r\nДиректорът на Народния театър бе категоричен, че старостта никога не е тежала на Стефан Данаилов. \n\r\n\"Той е истински артист, истински достоен и честен човек - и на сцената, и в живота си\", подчерта Донкин и си спомни за последния споделен миг с великия артист: Вече трудно разпознаваше хората. Само се обърна, хвана ме за ръката тихичко и леко я стисна.\n\r\nРекторът на НАТФИЗ проф. д-р Станислав Семерджиев също сподели мъката си от загубата в ефира на \"България сутрин\".\n\r\n\"Предполагам, че студентите ще бъдат не по-малко съсипани от мен, защото те са по-малко обръгнали на такъв тип събития в живота. Тежък ще бъде денят не само за неговите студенти. Дипломирането им ще бъде с горчив привкус\", започна той.\n\r\n\"Успя да постигне почти всичко, което искаше да постигне като преподавател и актьор. Владееше майсторството да общува със студентите във всякакъв момент и по всякакъв начин. Можеше да им обяснява теоретично и да им показва практически. Малко са хората в България, които могат да се похвалят с такава биография\", каза още проф. д-р Семерджиев.\n\r\nЗа него Стефан Данаилов е изключителна личност с огромно сърце. Човек, който като сгреши не само си признава грешките, но и има силата да се извини, когато е засегнал някого.", "date": "2019.11.27", "title": "Ламбо - достоен, честен и винаги обичащ"}
{"url": "https://www.dnes.bg/politika/2019/11/27/s-apartamentite-za-kratkosrochen-naem-se-ukrivali-dohodi-i-danyci.430975", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сериозен е проблемът с укриване на доходи и данъци в сферата на предоставяне на апартаменти, стаи и къщи за гости, коментира шефката на бюджетната комисия в НС Менда Стоянова. \n\r\nИменно нейно е предложението да се затегне контролът върху апартаментите и местата за отдих, предложени в различни туристически платформи като AirBnB, Expedia и Booking.\n\n\r\n\"Явно хиляди хора или фирми не са спазвали закона. Искаме платформите, които извършват посредническа услуга за настаняване, да изискват от своите клиенти да спазват закона - да бъдат категоризирани и да бъдат вписани в регистъра. Всяка една от тези платформи сключва договор със своя бизнес партньор, но е задължена да го идентифицира\", обясни Менда Стоянова. Тя бе категорична, че услугата няма да поскъпне.\n                    \n                    \n                \n                \n                \n                \r\n\"Единствените разходи са по категоризация  на съотвения обект, които и до момента са били задължени да правят. Тези раходи са в съответните общини и струват 20 лева на предоставено легло\", посочи Стоянова пред . \n\r\nСтоянова отбеляза, че има сериозно разминаване в броя на предлаганите легла и броя на записаните в националния регистър на местата за настанявяне. Тя е убедена, че голяма част от разликата в броя е в сивия сектор и не се плащат данъци.\n\r\n\"Някои са го превърнали в бизнес, който трябва да бъде регистриран и по ДДС. Това не е икономика на споделянето. Всяко лице, което извършва търговска дейност, следва да отчита приходи и да плаща съответните данъци\", подчерта Менда Стоянова. \n\r\nЗапитана дали тези мерки ще изгонят туристите от страната ни, тя посочи, че позицията на туроператорите е изненадваща, но не вижда причина за отлив на туристи заради категоризирането на местата за настаняване.\n\r\n\"Не виждам причина да има компромис. Ако направим компромис, казваме ние сме за сме сивата икономика\", заяви Стоянова.", "date": "2019.11.27", "title": "С апартаментите за краткосрочен наем се укривали доходи и данъци"}
{"url": "https://www.dnes.bg/eu/2019/11/27/smeniha-imeto-na-bylgarskiia-resor-v-ek.431003", "text": "Името на ресора на българския еврокомисар Мария Габриел е официално променено. Новата председателка на Европейската комисия Урсула фон дер Лайен съобщи пред Европейския парламент днес в Страсбург, че от \"Иновации и младеж\", то се променя на \"Иновации, изследвания, култура, образование и младеж\". Така то става най-дългото в новата Комисия, която предстои да бъде гласувана по-късно днес от евродепутатите.\n\r\nПричината за промяната е недоволството на Европейския парламент, че при разпределението на ресорите е пропусната важна политика като културната, която е гордост за Европа като континент.\n\r\nПромяната няма да увеличи правомощията на Габриел, която ще има същите ангажименти като по-рано, отговаряйки за образование, култура, младеж и спорт.\n                    \n                    \n                \n                \n                \n                \r\nВ изказването си пред евродепутатите Фон дер Лайен заяви, че животът на всички европейци ще се промени заради промените в климата и цифровизацията, затова целта на следващата Европейска комисия ще е да подготви тази промяна.\n\r\nПредседателката потвърди, че смята да предложи ново законодателство, което значително да намали въглеродните емисии. Тя се ангажира да предложи план за борба с рака, амбициозна програма за развитие на изкуствения интелект и за използване на данните и на иновациите. Европейската комисия ще предложи и нови правила за справяне с миграцията. Урсула фон дер Лайен ще се ангажира с преодоляването на стъкления таван за хора с различна религиозна и сексуална ориентация, както и с проблемите пред кариерния растеж на жените. Като първа стъпка всички нейни еврокомисари ще имат по равен брой мъже и жени в кабинетите си.\n\r\nОчаква се новата Комисия да започне работа на 1 декември, ако днес получи одобрението на Европейския парламент.", "date": "2019.11.27", "title": "Смениха името на българския ресор в ЕК"}
{"url": "https://www.dnes.bg/politika/2019/11/27/stai-jilishta-v-airbnb-booking-izlizat-na-svetlo.430995", "text": "Онлайн платформите за временно отдаване под наем на стаи и жилища като Airbnb, Booking и др. няма да бъда закривани, нито собствениците на имоти, които работят с тях няма да бъдат натоварвани с допълнителна административна тежест. Това стана ясно от думите на шефката на бюджетната комисия в НС Менда Стоянова от ГЕРБ и лидера на НФСБ Валери Симеонов, които са внесли промени между първо и второ четете на бюджета за следващата година, с които се изменя Закона за туризма.\n\n\n\r\nИ двамата увериха, че целта е да изсветли дейността на собствениците на въпросните жилища. По думите им няма да се въвежда категоризация, а по-скоро регистрационен режим за имотите, отдавани под наем чрез електронни платформи.\n                    \n                    \n                \n                \n                \n                \r\n„Това не е цензура, а обхващане на голяма категория туристически обекти, които са изцяло в сивия сектор и не плащат и 1 стотинка данъци, за разлика от останалите“, обясни Симеонов.\n\r\nИдеята била да се ограничи незаконното извършване на търговска дейност. Симеонов припомни, че преди година е бил вносител на законопроект, който изисквал апартхотелите да плащат данък.\n\r\n„Целта е всички тези хора да си плащат данъците, както всички останали, които са на светло. Нямаме за цел нито да се утежнява бизнесът с административна тежест, нито да се спират онлайн платформи да оперират на българския пазар, а само да са вписани в националния регистър на местата за настаняване и да си плащат данъците за този свой бизнес“, каза Менда Стоянова.\n\r\nСпоред нея, след като това е един нов бизнес за България и над 90% се осъществява онлайн, няма как да не се работи за регулирането му. Менда Стоянова увери, че промените в закона няма да засегнат потребителите на онлайн платформите.\n\r\n„Хората, които се занимават с този бизнес да знаят, че целта не е да се натоварват административно, още повече, че по настоящия Закон за туризма те са били длъжни преди да осъществяват тази дейност да се категоризират и да се впишат в националния регистър на местата за настаняване, сега ще направим промяна, в която ще ги освободим от задължението им да се категоризират“, обясни още тя.\n\r\nА Валери Симеонов увери, че той не е в конфликт на интереси относно промените в закона, на които е съвносител, защото не е собственик на нито един хотел.\n\r\n„Фирмата, която управлявах, е собственик на два хотела - в Златоград и в Малко Търново, но там няма наплив на туристи. Тази туристическа услуга се предлага в големите градове, главно в София и Пловдив“, обясни Симеонов.", "date": "2019.11.27", "title": "Стаи, жилища в Airbnb, Booking... излизат на светло"}
{"url": "https://www.dnes.bg/stranata/2019/11/27/hepatit-a-v-sevlievskite-shkola-spriaha-pyrvolacite-ot-chas.430997", "text": "Кметът на Севлиево Иван Иванов е обявил със заповед за неучебни дните от днес до 29 ноември. Заповедта важи за първокласниците от средното училище \"Васил Левски\". Причината е, че през последния месец има няколко установени случаи на хепатит А в училището. Това съобщиха от общината.\n\n\n\r\nЗаедно с Регионалната здравна инспекция вече са предприети мерки да се предотврати разпространението на заразното заболяване в региона, обясниха от общината. Всички останали класове от учебното заведение ще продължат обучението си.\n\r\nВ Севлиево от хепатит А се лекуват три деца от училище \"Васил Левски\". Първото заразено дете вече е изписано и е на домашно лечение, а другите две са настанени в инфекциозното отделение на МБАЛ \"Д-р Стойчо Христов\".\n                    \n                    \n                \n                \n                \n                \r\nПо препоръка на Регионалната здравна инспекция е предприето допълнително медицинско наблюдение и ежедневна двукратна дезинфекция на повърхностите и санитарните помещения в училището. Поставени под медицинско наблюдение са хората от училището, които не са боледували или не са имунизирани срещу хепатит А, съобщиха от инспекцията. Извършена е проверки за спазването на противоепидемичния режим в учебното заведение, дезинфекциран е и басейнът в сградата.\n\r\nПроверките продължават, за да се гарантира спокойствието на хората, както и да не се допуснат нови случаи на зараза, категорични са от РЗИ.", "date": "2019.11.27", "title": "Хепатит А в севлиевските школа, спряха първолаците от час "}
{"url": "https://www.dnes.bg/sport/2019/11/27/i-marka-potvyrdi-mesi-pecheli-zlatnata-topka.431002", "text": "Новината на вестник \"Мундо Депортиво\" за триумф на Лионел Меси в борбата за Златната топка породи известни съмнения, тъй като каталунското издание определено е пристрастно.\n\r\nОчаква се Бълхата да спечели най-ценната индивидуална награда за шести път и да изпревари големия си конкурент през годините Кристиано Роналдо, който навярно ще остане трети тази година.\n\r\nДостоверност за информацията придава и вестник \"Марка\", който потвърждава, че Лео грабва отличието. Според мадридското издание двама представители на списание \"France Football\" са посетили дома на Меси в Барселона, за да му съобщят новината и да направят интервю с него.\n\r\nОт обкръжението на звездата нито отрекоха, нито потвърдиха информацията. През лятото Лео спечели приза за играч №1 на ФИФА, след като преди това защитникът на Ливърпул Върджил ван Дайк стана играч №1 на УЕФА.\n                    \n                    \n                \n                \n                \n                \r\nИменно холандецът беше сочен от мнозина за големия фаворит за Златната топка, след като през миналия сезон триумфира в Шампионската лига. За капак Ливърпул стана най-силният вицешампион в историята, постигайки невероятните 97 точки във Висшата лига.\n\r\nМърсисайдци станаха първият отбор, който допуска само 1 загуба за целия сезон и не става шампион. През настоящата кампания ван Дайк и неговите съотборници имат цели 12 победи и едно равенство в първите 13 кръга, водейки с цели 8 пункта на втория Лестър и с 9 на шампиона Манчестър Сити.\n\r\nМеси грабна титлата в Ла Лига, а в Шампионската лига отпадна на полуфиналите именно от Ливърпул. За Лео това ще бъде първа Златна топка от 2015 година насам.\r\n", "date": "2019.11.27", "title": "И \"Марка\" потвърди: Меси печели Златната топка!"}
{"url": "https://www.dnes.bg/politika/2019/11/27/bsp-s-ideia-patenten-danyk-za-jilishta-v-airbnb-booking.431009", "text": "Собствениците на имоти, които се предлагат в онлайн платформите за временно отдаване под наем на стаи и жилища като Airbnb, Booking и др., да плащат патентен данък, предлага БСП.\r\nСпоред социалиста Христо Проданов предложението на шефката на бюджетната комисия в НС Менда Стоянова от ГЕРБ и лидера на НФСБ Валери Симеонов за вписване в регистър на тези имоти, нямало да даде резултати.\r\n\"Когато нещо се мисли в последния момент и се вкарва на пожар е грешно, и това предложение на двамата е грешно“, коментира той.\r\nПроданов призна, че който оперира на пазара трябва да си плаща данъците, а в същото време голяма част от тези жилища са в сивия сектор и са нелоялна конкуренция на хотелите.\r\n                    \n                    \n                \n                \n                \n                За мен най-лесният начин, по който може да се постигне резултат, е патентен данък на брой легла в тези апартаменти, като се регистрират на юридически или физически лица на точен адрес“, обясни той.\r\nВ София има поне 2500 жилища, които се отдават под наем за няколко дни или седмици.\r\nСпоред Проданов, ако в началото на година собствениците си платят патентния данък и се регистрират в единната система за туристическа информация, голяма част от този бизнес ще излезе на светло.\r\nОсвен това туристите, които ползват тази услуга, харчели у нас и пари за пазар, за ресторанти, ползвали таксита, автобуси, което също носи приходи.", "date": "2019.11.27", "title": "БСП с идея: Патентен данък за жилища в Airbnb, Booking"}
{"url": "https://www.dnes.bg/obshtestvo/2019/11/27/koleda-nablijava-daritelskite-kampanii-zachestiavat.430972", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        По Коледа дарителските кампании зачестяват. Започваме да събираме средства за лечение на деца, за подпомагане на възрастни, животни и редица други инициативи. \n\n\"Когато говорим за организирани акции, можем да бъдем спокойни, че предназначените вещи за нуждаещите се ще бъдат в добро състояние. Тенденцията да се дарява по стереотип обаче все още продължава. Особено, когато дадена кампания стане твърде публична\", коментира в студиото на \"България сутрин\" директорът на Българския дарителски форум (БДФ) Красимира Величкова.\r\n\n                    \n                    \n                \n                \n                \n                \r\nТя отбеляза, че е много трудно да бъдат проверени индивидуалните нужди. Затова би било по-добре, когато някой иска да помогне, той да се обърне към гражданските организации, занимаващи се с това.\n\r\n\"Това е по-добрата алтернатива, тъй като търси системни решения. Защото невинаги материалните придобивки са най-ценни\", допълни Красимира Величкова.\n\r\nПред  д-р Асен Цеков, който бе избран за млад лекар на годината и също е дарител, бе категоричен, че онова, което носи най-много радост на децата от домовете, са социалните контакти.\n\r\n\"Малчуганите, разбира се, се радват и на подаръците, напълно нормално е. Но радостта в очите им, когато ги посетим и общуваме с тях, е неописуема. А хубавото е, че онези хора, които искат да помогнат, го правят не само около празниците\", каза още д-р Цеков.", "date": "2019.11.27", "title": "Коледа наближава, дарителските кампании зачестяват "}
{"url": "https://www.dnes.bg/usa/2019/11/27/vzriv-izbuhna-v-himicheski-zavod-teksas.431017", "text": "Мощен взрив е избухнал в химически нефтопреработващ завод в южния американски щат Тексас, предаде Франс прес.\r\n\r\nСпоред очевидци, цитирани в американските медии, взривът е озарил небето над окръг Джеферсън, близо до границата с щата Луизиана, на 135 км източно от Хюстън тази нощ. Те съобщават и за втора експлозия секунди след първата.\r\n\r\nЗасега не е ясна причината за взривовете, които изпотрошили прозорците на домове на километри от завода. Местната спасителна служба е обявила заради инцидента евакуация на всички хора в радиус от 800 м около завода.\r\n\r\nНамиращите се по-далече били посъветвани да не излизат от домовете си, докато спасителните екипи не дойдат, за да им помогнат да напуснат района. \r\n\r\nДвама пострадали били хоспитализирани. Не се съобщава за жертви. \r\n ", "date": "2019.11.27", "title": "Взрив избухна в химически завод Тексас"}
{"url": "https://www.dnes.bg/obshtestvo/2019/11/27/podkrepa-na-protest-bolnite-rabotnici-ne-sa-prestypnici.431010", "text": "\n\r\n\"Болните работници не са престъпници!\" - под този наслов се провежда националният протестен митинг - шествие на КТ \"Подкрепа\", който започна от площад \"Александър Батенберг\".\n\r\nОсновните искания на протестиращите са работодателите да поемат поне първите пет дни от болничните, да изплащат 100 процента от трудовото възнаграждение през този период,  отпадане на данъка върху минималната работна заплата, спешна актуализация на добавката за нощен труд, ограничаване на извънредния труд и прилагане на сумираното изчисляване на работното време само в непрекъсваеми производства. \n\n\n\nВ протестна декларация от синдиката заявяват, че фактът, че заявените първоначални намерения работниците да поемат първия ден от болничните не бяха осъществени, няма да приспи работниците. \n                    \n                    \n                \n                \n                \n                \r\nРъководството на КТ \"Подкрепа\" подчерта, че не приема опитите отговорността и задълженията на работодателите да се прехвърлят върху гърба на трудещите си или на НОИ. Декларацията ще бъде връчена на народните представители. \n\r\nВ нея се отбелязва още, че фонд \"Общо заболяване и майчинство\" изплаща както болничните, така и майчинството. От КТ \"Подкрепа\" смятат, че фондът ще увеличи дефицита, ако се натовари НОИ с отговорността да покрива и първите дни от болничните, а майките и техните деца ще продължават да са принудени да живеят в тежка бедност.\n\r\nЛидерът на синдиката Димитър Манолов посочи, че причината за злоупотребите с болничните е в сбъркания здравен модел, както и в работодателите, които карат работниците да излизат в болнични. Ще искаме тази истина да се сложи на масата, заяви Манолов. Той допълни, че огромна част от фалшивите болнични идват от болниците, които имат интерес да хоспитализират хората без значение дали са болни или здрави. Манолов смята, че проблем е и сумираното изчисляване на работното време, което разболява хората и след това те излизат в болнични.\n\r\nКакто е известно, управляващите предложиха първият ден от болничните да е за сметка на работниците и да не се заплаща. След остро недоволство от страна на граждани, синдикати и партии премиерът Бойко Борисов заяви, че предложението няма да бъде внесено в Народното събрание.", "date": "2019.11.27", "title": "\"Подкрепа\" на протест: Болните работници не са престъпници"}
{"url": "https://www.dnes.bg/crime/2019/11/27/terorizym-v-pirogov-izkliucheno-veche-teche-razsledvane.430948", "text": "Според МВР шефа Младен Маринов е изключена възможността взривът в \"Порогов\" да е злонамерено действие.\r\n\r\n\"Това не е терористичен акт\", увери той, след като пристигна в института за спешна помощ. \n\n\r\n\"Текат процесуално-следствени действия под надзора на Софийската градска прокуратура”, допълни Маринов\r\nМинистърът увери, че пожарът е бил потушен напълно изключително бързо.\r\n\r\nТой потвърди, че при инцидента са загинали двама души.\r\nПредстои да бъде направена цялостна инспекция на сградата, тъй като има и рухнала стена", "date": "2019.11.27", "title": "Тероризъм в \"Пирогов\"? Изключено! Вече тече разследване"}
{"url": "https://www.dnes.bg/usa/2019/11/27/blumbyrg-vs-trymp-sasht-ima-nujda-ot-poveche-imigranti.430946", "text": "Кандидатът за номинацията на Демократическата партия за президентските избори в САЩ Майкъл Блумбърг каза вчера, че САЩ се нуждаят от \"страшно много повече имигранти, а не от по-малко\", предаде БТА като цитира Асошиейтед прес. \n\n\r\nВъв втория ден от предизборната си кампания бившият кмет на Ню Йорк изрази противоположни възгледи на тези на президента Доналд Тръмп.\n\r\n\"Нуждаем се от имигранти, които да заемат всички различни видове работни места, от които страната се нуждае, да подобрят културата, кухнята, религията ни и със сигурност да подобрят нашата икономика\", каза милиардерът пред репортери в мексикански ресторант във Финикс, щата Аризона.\n                    \n                    \n                \n                \n                \n                \r\nБлумбърг отново се извини, че като кмет на Ню Йорк е подкрепял практиката на полицията да спира и претърсва подозрителни лица. \"Колко пъти сте чували хора на изборна длъжност да казват \"Направих грешка\", попита Блумбърг. \n\r\n\"Съжалявам, че така стана, не мога да пренапиша историята. Нека продължим напред\", каза той.\r\nПроявата бе организирана в район във Финикс, населен предимно с латиноси - демографската група, която помогна за изборната победа на няколко демократи, след като десетилетия наред Аризона бе доминирана от републиканци. \r\n ", "date": "2019.11.27", "title": "Блумбърг vs. Тръмп: САЩ има нужда от повече имигранти"}
{"url": "https://www.dnes.bg/sofia/2019/11/27/postradalite-pri-vzriva-v-pirogov-sa-v-stabilno-systoianie.430949", "text": "Изясняват се причините за пожара, всички пациенти са в добро състояние, съобщи заместник-директорът на \"Пирогов“ проф. Николай Габровски на извънреден брифинг в УМБАЛСМ \"Пирогов“, цитиран от \"Фокус“. \n\n\n\r\nПо думите му голяма част от болните във Второ вътрешно отделение, в което е възникнал пожара, са на кислородна терапия, така че там е нормално да има повишени нива на кислород. \n\r\n\"Най-важното е, че при наличие на близо 100 души в тази сграда всички към момента са в добро състояние“, посочи той. \n\r\nНяма други пострадали освен тези, които са били на мястото на инцидента. \n                    \n                    \n                \n                \n                \n                \r\nГабровски посочи, че всички са преместени по други структури и отделения. \n\r\n\"Болницата продължава да функционира доколкото е възможно при нормален режим. Останалите пациенти са в добро състояние. Провеждат се допълнителни изследвания на по-тежко болните дали има някакво влияние\", каза още той.\r\n ", "date": "2019.11.27", "title": "Пострадалите при взрива в \"Пирогов\" са в стабилно състояние"}
{"url": "https://www.dnes.bg/obshtestvo/2019/11/27/nacionalen-protest-blokira-centyra-na-sofiia.430950", "text": "КТ \"Подкрепа\" организира днес национален протестен митинг-шествие и едночасова предупредителна стачка на социалните работници, съобщиха от синдикалната организация. \n\r\nНационалният протестен митинг-шествие - от 11.00 ч., е под наслов \"Болните работници не са престъпници!\".\n\r\nОсновните искания на протестиращите са работодателите да поемат поне първите пет дни от болничните; да изплащат 100 процента от трудовото възнаграждение през този период (понастоящем е едва 70 на сто, като от тях се удържат осигуровки и данъци); отпадане на данъка върху минималната работна заплата; спешна актуализация на добавката за нощен труд, която е в размер на 25 стотинки; ограничаване на извънредния труд и прилагане на сумираното изчисляване на работното време само в непрекъсваеми производства.\n                    \n                    \n                \n                \n                \n                \r\nОт 10.00 ч. до 11.00 ч. в 35 Дирекции \"Социално подпомагане\" в цялата страна ще се състои едночасова предупредителна стачка с основно искане за 40 процента базово увеличение на основната работна заплата на социалните работници и служители. Стачката е организирана от Националния синдикат на административните служители към КТ \"Подкрепа\".\n\r\nРаботниците и служителите, членове на КТ \"Подкрепа\", няма да допуснат да продължи отнемането на социалните ни права, посочват от синдиката.\r\n ", "date": "2019.11.27", "title": "Национален протест блокира центъра на София "}
{"url": "https://www.dnes.bg/politika/2019/11/27/situaciiata-v-pirogov-e-ovladiana.430951", "text": "Близките на починалите в пожара в \"Пирогов\" са уведомени, съобщи министърът на здравеопазването Кирил Ананиев. \n\n Той увери, че са всички необходимите мерки и няма опасност за живота на пациентите. \r\n\r\n\"След извършването на следствените действие те ще бъдат върнати в болницата\", посочи Ананиев, цитиран от \"Фокус\".\r\n\r\nПо думите му са предприети всички необходими действия за гарантиране на безопасността на пациентите на болницата. \r\n\r\n\"Няма опасност за живота на обгазените. Пряко застрашен е бил животът на 80 души. Екипите на МВР са действали своевременно. Болницата към момента работи нормално\", каза още министърът. \r\n\r\nАнаниев добави, че други болници са искали да помогнат на \"Пирогов\", но екипът на болницата се е справил сам с помощта на пристигналите на място екипи на пожарната и полицията.\r\n ", "date": "2019.11.27", "title": "Ситуацията в \"Пирогов\" е овладяна"}
{"url": "https://www.dnes.bg/stranata/2019/11/27/oplakvane-v-helpbook-nagleci-parkirat-na-peshehodni-zoni.430877", "text": "\nВ днешния обзор на сигналите, постъпили в платформата Helpbook.info, ще ви запознаем с редица проблеми, някои от които са ни до болка познати. След сигнала за горене на боклуци в квартал \"Надежда\" получихме ново оплакване - този път от район \"Сердика“. Ежедневното обгазяване се случва на ул. \"Охрид\" 11 от пушещ комин на къща. От известно време сиво-синият пушек със силно неприятна и задушлива миризма тормози жителите в района, които молят за съдействие.\r\nОт район \"Красно село\" ни изпратиха снимки на \"наглец\", паркирал , която позволява движението на пешеходци в междблоковото пространство. Луксозното возило е заело единствения сух участък, а около него навсякъде се наблюдават локви и лепкава кал, по които хората са принудени да маневрират.\r\n                    \n                    \n                \n                \n                \n                В същия район други \"колеги\" удобно са си настанили а в сигнала се уточнява, че това са строители, дошли да санират жилищен блок до самата площадка.\n\r\nНе по-различно е положението в квартал в Стара Загора. Всяка вечер са наблюдавани  на единствения пешеходен път, водещ от местния МОЛ към жилищния блок в близост. Оплакването е, че плочките необратимо се чупят и унищожават, също така липсва място за преминаване на пешеходци, в това число и на детски колички.\r\nПолучихме и сигнал за трудното  При всеки дъжд се образуват огромни локви като езера, което прави невъзможно използването на пешеходната пътека. Ежедневно оттам минават ученици от близкото училище, но трябва да заобикалят между колите, защото локвите са огромни и се рискува живота на децата. Нашият потребител твърди, че това е недопустимо и иска адекватни и своевременни мерки.\n\r\nЗавършваме днешния обзор със сигнал от Варна. На зеленчуковия пазар в квартал \"Кайсиева градина\" от известно време се е сформирала, която се разхожда свободно, животните лаят по хората и плашат деца и възрастни. \n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в HelpBook.info. Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.11.27", "title": "Оплакване в Helpbook: Наглеци паркират на пешеходни зони"}
{"url": "https://www.dnes.bg/sofia/2019/11/27/dvama-myje-na-55-i-68-godini-zaginaha-pri-pojara-v-pirogov.430952", "text": "\nДвама мъже - на 55 и 68 години загинаха при пожара в \"Пирогов\". \n\r\nОгънят е пламнал около 4 часа в едно от отделенията на болницата и погасен за около 3 минути. Близо 100 човека от Второ вътрешно отделение са били евакуирани. \n\n\n\n\r\nПървоначално се смяташе, че се е взривила кислородна бутилка на втория етаж, след което се е съборила стена. От лечебното заведение опровергаха това, като уточниха, че не работят с кислородни бутилки, а имат изградена система за подаване на кислород.\n\r\nВъв второ вътрешно отделение лежат тежко болни хора, обясни директорът на пожарната Николай Николов, цитиран от БТА.\n                    \n                    \n                \n                \n                \n                \r\nПри инцидента 15 души са леко обгазени. Сред тяха са и двама полицаи. \n\r\nТе са настанени в други отделения и опасност за живота им няма, каза здравният министър Кирил Ананиев.\n\r\nСпешен телефон за връзка на близки на пациенти на Второ вътрешно отделение - 02 9154540.\n\r\n \r\n ", "date": "2019.11.27", "title": "Двама мъже - на 55 и 68 години загинаха при пожара в \"Пирогов\" "}
{"url": "https://www.dnes.bg/sofia/2019/11/27/bls-do-ekipa-na-pirogov-altruizym-i-byrzina.430953", "text": "Столична колегия на БЛС има готовност да съдейства във всеки един момент за всичко, от което се нуждае болница \"Пирогов\". Това се посочва в позиция на председателя на Столичната лекарска колегия на БЛС д-р Асен Меджидиев във връзка с пожара от тази нощ в УМБАЛСМ \"Н. И. Пирогов\", при който загинаха 2 пациенти след инцидент с кислород. \n\n\n\r\nСтолична лекарска колегия на БЛС поднася своите благодарности към ръководството и персонала на спешната болница и съболезнования към близките на загиналите. \n\r\n\"Уважаеми колеги, съзнавам колко е тежко и отговорно в подобен момент да реагираш бързо и адекватно, за да спасиш всички. Възхищавам се на Вашите алтруизъм и бързина! Благодаря за всичко, което сте направили за пациентите, за персонала и най-вече за мерките, благодарение на които е овладяна ситуацията! Без Вас сега можеше да говорим за ситуация с много по-сериозна тежест. Благодаря на лекари, сестри и санитари от всички дежурни екипи, както и всички, реагирали от домовете си и моментално явили се в \"Пирогов\", за да помогнат\", посочва д-р Асен Меджидиев. \n                    \n                    \n                \n                \n                \n                \r\n\"Благодаря много и на екипите на пожарна, полиция и гражданска защита за изключително професионалната и навременна реакция по овладяване на пожара и евакуиране на пациентите на клиниката. Благодарности за спешната реакция и личното отзоваване на проф. Мутафчийски, който в 5.15 часа беше лично в \"Пирогов\" с готовност за реакция на неговите звена. За пореден път при сериозен инцидент изпъкна професионализма и добрата координация между структурите на здравеопазването, лекарите и екипите на МВР и Пожарна като на място се отзоваха също министрите Кирил Ананиев, Младен Маринов и гл. комисар Николай Николов\", пише в позицията.", "date": "2019.11.27", "title": "БЛС до екипа на \"Пирогов\": Алтруизъм и бързина! "}
{"url": "https://www.dnes.bg/world/2019/11/27/v-avstraliia-pojarnikar-be-obvinen-v-palej.430954", "text": "Деветнадесетгодишен доброволец, работещ за службата за борба с пожарите в щата Нов Южен Уелс в Австралия, бе обвинен в умишлено предизвикване на седем пожара, съобщи полицията, цитирана от ДПА.\r\n\r\nОбвинението бе повдигнато в момент, когато над 100 пожара продължават да бушуват по източния австралийски бряг, а хиляди огнеборци се опитват да ги овладеят.\n\r\nТийнейджърът е видян във вторник да предизвиква пожар в местност на 500 км южно от Сидни, след което се върнал да го гаси с група доброволци.\r\n\r\nПовдигнати са му обвинения за още шест палежа, извършени от октомври, и е отстранен от доброволческата служба, пише БТА.\r\n\r\n ", "date": "2019.11.27", "title": "В Австралия пожарникар бе обвинен в палеж"}
{"url": "https://www.dnes.bg/sofia/2019/11/27/pojarnikarite-sa-geroite-v-pirogov-bez-tiah-nacionalna-tragediia.430958", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдиният от починалите е имал нужда от високи количества кислород заради тежки увреждания на белия дроб. Следствените действия ще уточнят как точно е започнал инцидентът. Това заяви зам.-директорът на \"Пирогов\" проф. Николай Габровски. \n\n\nБез намесата на пожарникарите и тяхната реакция в момента щяхме да говорим за инцидент от друг мащаб и една национална трагедия, уточни Габровски.\n\r\nЕвкуирани са 35 души. Пожарът е потушен. 12 пожарни се появиха невероятно бързо. Нещата са под контрол, всички пациенти от отделението са обгрижени, подчерта зам.-директорът на болницата.\n                    \n                    \n                \n                \n                \n                \r\nНямаме данни за друг пострадал пациент, освен едно леко обгазяване, уточни Габровски. \n\r\nШокова зала ще е затруднена днес да приема тежко болни, но като цяло болницата функционира. Имаме пожароизвестителна система, имаме план за евакуация. Няма взривена газова бутилка, навсякъде имаме система за подаване на кислород, уточни още Габровски.\n\r\n\"Голяма част от болните в отделението, в което е възникнал пожара, са на кислородна терапия, така че там е нормално да има повишени нива на кислород. Най-важното е, че при наличие на близо 100 души в тази сграда всички към момента са в добро състояние“, посочи той. По думите му няма допълнително пострадали извън хората, които са били на мястото на инцидента. Габровски посочи, че всички са преместени по други структури и отделения.\n\r\n\"Болницата продължава да функционира доколкото е възможно при нормален режим. Останалите пациенти са в добро състояние. Провеждат се допълнителни изследвания на по-тежко болните дали има някакво влияние\", каза още той.", "date": "2019.11.27", "title": "Пожарникарите са героите в \"Пирогов\", без тях - национална трагедия"}
{"url": "https://www.dnes.bg/video-prognoza/2019/11/27/zahladniava-okolo-obiad-i-shte-vali.430955", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Разкъсвания на облачността ще има в сутрешните часове. Минималните температури ще са предимно между 2° и 7°. През деня югозападният вятър ще отслабне и ще се ориентира от североизток, а с него ще започне да прониква студен въздух. Около обяд валежите от запад ще се активизират, вечерта и през нощта срещу сряда в югоизточната половина на страната ще са интензивни. Максималните температури в Северна България ще са между 3° и 8°, в Южна - между 9° и 14°, съобщи синоптикът на Bulgaria ON AIR Владимира Илиева.\n\r\nНад Черноморието ще бъде предимно облачно. По-късно следобед ще започнат валежи от дъжд, които вечерта и през нощта срещу сряда ще се усилят. Ще духа североизточен вятър, до обяд ще е слаб, след което ще се усилва. Максималните температури ще са от 7-8° в крайните северни, до 15-16° в крайните южни райони. Температурата на морската вода е 10-12°.\n                \n                \n                \r\nВ средата на седмицата температурите бързо ще се понижат, като в по-голямата част от страната и дневните ще остават отрицателни. \n\r\nВ сряда валежите ще продължат, като със студеното нахлуване в повечето райони на Южна България дъждът ще се примесва и ще преминава в сняг. Временно по-интензивни ще са валежите в Северна България, ще се образува снежна покривка. Ще бъде и доста ветровито, ще има условия за виелици и навявания, особено в североизточните райони и по високопланинските проходи. \n\r\nПрез нощта срещу четвъртък повече ще са валежите в Южна България, почти навсякъде - от сняг. В четвъртък и петък валежите ще са слаби, през първия ден главно в Предбалкана и в Южна България, втория - в източната половина от страната. По-късно през деня в петък от югозапад облачността ще се разкъса.", "date": "2019.11.27", "title": "Захладнява: Около обяд и ще вали"}
{"url": "https://www.dnes.bg/crime/2019/11/27/sled-trusa-stotici-v-albaniia-prekaraha-noshtta-na-otkrito.430956", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед земетресението от 6,4 по Рихтер, което вчера разтърси Албания, хората прекараха нощта навън или в палатки. Гражданите потърсиха подслон в палатки, които бяха издигнати от армията около футболни стадиони. \r\n\r\nЖертвите до този момент са най- малко 23, а пострадалите са стотици, съобщиха от . \r\n\r\nЗа всички останали без покрив премиерът Еди Рама обеща, че ще бъдат настанени по хотели. \r\n\r\nДнес в цялата страна е обявен ден на траур. Най- засегнати са градовете Дуръс и Туман. Разрушени са и много жилищни сгради. Продължават да се издирват хора под отломките. \n\n\n\r\n\r\nМного държави предлагат помощ, България е една от тях. Правителството реши да отпусне финансова помощ от 200 хил. лева. \r\n ", "date": "2019.11.27", "title": "След труса: Стотици в Албания прекараха нощта на открито "}
{"url": "https://www.dnes.bg/index/2019/11/27/receptata-dnes-zeleva-salata-kolslo.430829", "text": "\r\n½ голяма зелка, ситно нарязана\r\n3 големи моркова, настъргани\r\n1 чаша майонеза\r\n¼ чаша ябълков оцет\r\n1 супена лъжица дижонска горчица\r\n2 супени лъжици захар\r\n1 супена лъжица (без връх) черен пипер\r\nсол на вкус\r\n\r\nСмесете всички продукти за дресинга. В голяма купа смесете нарязаното зеле и настърганите моркови. Залейте с дресинга и разбъркайте добре. Охладете салатата за няколко часа в хладилник преди сервиране", "date": "2019.11.27", "title": "Рецептата Dnes: Зелева салата \"Колсло\""}
{"url": "https://www.dnes.bg/obshtestvo/2019/11/27/poklon-pochina-stefan-danailov.430965", "text": "\n Отиде си Стефан Данаилов – легендата на българското кино. Това съобщиха от ВМА, където се лекуваше до последно актьорът.\r\n\"След продължително и тежко боледуване и въпреки всички усилия,  положени от екипите на Военномедицинска академия (ВМА), в 00:15 часа  тази нощ почина Стефан Данаилов\", пишат от болничното заведение.\r\nЛегендата на българското кино и театър остава в реанимацията на Военномедицинска академия (ВМА) на апаратно дишане.\n\r\n                    \n                    \n                \n                \n                \n                Ролите му на екрана и на сцената са многобройни - над 150. Филмовата  му кариера започва още като дете – през 1956 г. в \"Следите остават\" и  макар да го привлича морето и да мечтае да става моряк, а по-късно да се  занимава с история, актьорът Иван Кондов го съветва да пробва късмета  си като актьор. Талантът му забелязва и проф. Стефан Сърчаджиев, при  когото именно Стефан Данаилов започва да  учи актьорско майсторство.\r\nРолите му в киното като професионален актьор стартират с \"Понеделник  сутрин\", \"Морето, \"С дъх на бадеми\", но голямата популярност му носи  ролята на майор Деянов в \"На всеки километър\", където за първи път е  припознат като очарователно смел герой, притежаващ известна сила и сред  нежната част от населението.\r\nЗаради многото участия в киното се налага да изостави за кратко  сцената. Участията му в \"Князът\", \"Черните ангели\", \"Иван Кондарев\" му  носят и световна слава. Той е и сред основните звезди в  италианският  сериал \"Октопод\" с Микеле Плачидо. А чарът му се проявява и в комедии,  сред най-известната, от които е \"Маневри на петия етаж\".\r\nНеустоим ухажор е и в \"Дами канят\", но вместо да продължи тази нишка в  друга комедия - \"От нищо нещо\", където си партнира с Анета Сотирова,  ролята на привлекателния столичанин е поверена на Асен Кисимов, а  Данаилов влиза в образа на мустакатия ревнив съпруг - селянин. Именно от  последните два филма идват и незабравимите реплики, произнесени от  него: \"Ти знаеш ли, че имаш страшни очи?\" и  \"Една крава почне ли да яде  ризи, режи й главата\".\r\nСтефан Данаилов пленява с чувство за хумор. Особено ценен е сред  студентите, на които преподава в НАТФИЗ \"Кр. Сарафов\" и които с уважение  и любов го наричат \"Мастера\". От неговите класове са излезли актьори  като Асен Блатечки, Стефания Колева, Башар Рахал, Иван Бърнев...\r\nОт 1979 г. е част от трупата на Народен театър \"Иван Вазов\" а  театралните участия му носят множество отличия. Той е заслужил артист,  Народен артист, През 2002 г. получава орден \"Стара Планина\" за принос в  българската култура. Носител е на няколко отличия \"Златна роза\", както и  \"Аскеер\".  Министерството на културата му присъжда наградата \"Паисий  Хилендарски\".\r\nОт съпругата му Мария Данаилова има доведен син, а актрисата Ирен Кривошиева ражда сина му Владимир Данаилов.\r\nДанаилов бе известен общественик – депутат от левицата, както и  министър на културата в правителството на Сергей Станишев. Също така е и  кандидат за вицепрезидент на България с кандидата за президент Ивайло  Калфин.\r\nВ последно време здравословното му състояние се влоши. През август  Ламбо бе приет в бургаска болница след падане и му бе направена операция  на тазобедрената става. По-късно актьорът бе настанен в  интензивното отделение на ВМА заради събиране на вода в белите дробове. По-късно бе поставен в медикаментозна кома.", "date": "2019.11.27", "title": "Поклон! Почина Стефан Данаилов"}
{"url": "https://www.dnes.bg/world/2019/11/27/germancite-iskat-sblijavane-s-rusiia.430961", "text": "Жителите на Германия предпочитат страната им да развива отношения по-скоро с Русия и Китай, отколкото с Великобритания и САЩ, пише британският в. \"Таймс\", цитиран от Би Би Си.\r\n\r\nИзданието се позовава на данни от проучване, публикувани от германската фондация \"Кьорбер\" дни преди предстоящата среща на високо равнище на НАТО. Според анкетата само 22 на сто от германците искат да бъдат защитавани, както досега, от американските балистични ракети, а 40 процента биха предпочели такава защита да им гарантира Франция или Великобритания.\r\n\r\nШейсет и шест на сто от участниците заявяват, че биха желали сближаване между Германия и Русия. Почти толкова - 60 на сто, смятат, че Германия трябва да развива отношения с Китай. За по-нататъшно сближаване със САЩ се обявяват 50 на сто, с Великобритания - 51 процента от запитаните германци.\r\n/БТА/", "date": "2019.11.27", "title": "Германците искат сближаване с Русия"}
{"url": "https://www.dnes.bg/crime/2019/11/27/dvoinoto-ubiistvo-v-plovdiv-zaradi-spor-za-pari.430962", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖертвите на двойното убийство в Плодив са баща и син. Застреляни са в складова база на \"Брезовско шосе\". Разследването продължава.\r\n\r\nСпор за пари и лоши бизнес взаимоотношения са причините за убийството, предполага прокуратурата. \r\n\r\nЗаподозрян е 45- годишен мъж, който е изстрелял цял пълнител по двете си жертви- 32- годишния му бизнес партьор и 52- годишния му баща. Мъжът е задържан. \n\nПистолета е напълно законен, модел \"Макаров\". \r\n\r\nДвете жертви са били убити вчера около 16.00ч. в цех за рециклиране на кафе машини, който е бил тяхна собственост, припомня телевизия Bulgaria On Air. \r\n\r\n ", "date": "2019.11.27", "title": "Двойното убийство в Пловдив заради спор за пари "}
{"url": "https://www.dnes.bg/top-novini/2019/11/27/vzriv-na-kislorodna-butilka-v-pirogov-dve-jertvi-i-desetki-evakuirani.430945", "text": "Голям пожар избухна в \"Пирогов\" около 4 ч. сутринта в сряда. \r\n\r\nДвама души са загинали, а други 60 човека бяха евакуирани, съобщи МВР. \r\n\r\nПо първоанчални данни има и двама обгазени полицаи, допълва Нова тв.\r\n\r\nПреди да лумне огънят, имало взрив на кислородна бутилка в една от болничните стаи във Второ вътрешно отделение.\r\n\r\nПо непотвърдена информация загиналите са били тежко болни и неподвижни пациенти. \r\n\r\nСигналът за инцидента е получен в оперативния център на Столичната пожарна. \r\n\r\nНезабавно към мястото на инцидента са изпратени осем пожарни екипа, аварийно-спасителен екип и автомеханични стълби, които успели да локализират и потушат огъня около 25 минути след избухването му.", "date": "2019.11.27", "title": "Взрив на кислородна бутилка в \"Пирогов\", две жертви и десетки евакуирани"}
{"url": "https://www.dnes.bg/index/2019/11/27/personalyt-na-pirogov-iznasial-trudnopodvijno-bolni-na-ryce.430947", "text": "15 души са пострадали от обгазяване при пожара в „Пирогов“.\r\n\r\nПерсоналът на болницата е предотвратил по-голяма трагедия, след като пациентите на Вътрешното отделение са \r\nтрудно подвижни и са били изнасяни на ръце.\r\n\n\r\nЕвакуирани са около 100 души, съобщи БНТ.\r\n\r\nНа място са при стигнали над 10 пожарни и четири линейки на Спешна помощ.\r\n\r\nПожарът е потушен.\r\n\r\nНа място пристигнаха вътрешният министър Младен Маринов и на здравеопазването Кирил Ананиев.\r\n\r\nБолницата продължава работа, пострадалите са настанени в други отделения и не се е наложило да бъдат хоспитализирани в други лечебни заведения.\r\n\r\n ", "date": "2019.11.27", "title": "Персоналът на \"Пирогов\" изнасял трудноподвижно болни на ръце "}
{"url": "https://www.dnes.bg/obshtestvo/2019/11/27/borisov-za-konchinata-na-danailov-sbogom-beshe-goliam-myj.430968", "text": "Премиерът Бойко Борисов сподели видео в официалния си профил във Facebook, с което се сбогува с големия актьор Стефан Данаилов. Борисов написа кратък пост – Сбогом! Беше голям мъж!\n \n\r\n\"След продължително и тежко боледуване и въпреки всички усилия, положени от екипите на Военномедицинска академия (ВМА), в 00:15 часа тази нощ почина Стефан Данаилов\", съобщиха по-рано днес от болничното заведение.\n\r\nВ последно време здравословното му състояние се влоши. През август Ламбо бе приет в бургаска болница след падане и му бе направена операция на тазобедрената става. Преди седмица актьорът бе настанен в интензивното отделение на ВМА заради събиране на вода в белите дробове.\n                    \n                    \n                \n                \n                \n                \r\nДанаилов бе известен общественик – депутат от левицата, както и министър на културата в правителството на Сергей Станишев. Също така е и кандидат за вицепрезидент на България с кандидата за президент Ивайло Калфин.\r\n", "date": "2019.11.27", "title": "Борисов за кончината на Данаилов: Сбогом, беше голям мъж! "}
{"url": "https://www.dnes.bg/kino/2019/11/27/anna-i-elza-ot-zamryznaloto-kralstvo-smazaha-konkurenciiata.430963", "text": "Продължението на 53-та поред анимация на \"Дисни\" - \"Замръзналото кралство 2\", което излиза шест години след първия филм, се превърна в абсолютен хит в киносалоните у нас, сочат обобщените данни от киносалоните. Историята на Арендел с Анна, Елза, Кристоф и Олаф взе от общо 66 958 зрители 695 305 лева приходи само за първите три дни у нас.\r\nНа втора позиция продължава да е българската драма \"Доза щастие\". Филмът, създаден по биографичната книга на Весела Тотева, и в който главната роля играе дъщеря й Валентина Каролева, е вече трета седмица на екраните и е гледан от 56 202 зрители и има 461 279 лева приходи.\r\nТрето място е за \"Пълно ускорение\", който разказва за надпреварата между \"Форд\" и \"Ферари\" в \"24 часа на Льо Ман\". Лентата, която може да се разчете и като поклон към направеното от Кен Майлс и Карол Шелби за състезателният модел \"GT40\", е гледана от 24 265 зрители и има 246 156 лева приходи за десетте дни у нас.\r\nЧетвърти по ред е вторият премиерен филм от миналия уикенд - \"Един дъждовен ден в Ню Йорк\". Романтичната комедия на Уди Алън, издържана в познатия и типичен за него стил, е гледана от 9 982 зрители и има 87 960 лева приходи за първите три дни у нас.\r\n                    \n                    \n                \n                \n                \n                На пето място сред най-гледаните филми е \"Писма от Антарктида\". Българският филм за майка, която не може да избере момента да съобщи на своя син, че е останал без баща, е вече почти два месеца на екраните у нас и за това време са го гледали 9 187 зрители и има 87 960 лева приходи.\r\nШеста позиция е за драмата \"Последната Коледа\", изпълнена с песни на \"Wham!\" и посмъртната песен на Джордж Майкъл - This is now. Процесът на адаптация на Кейт след трансплантацията на сърце, чийто донор е виртуално близо до нея, сближаването й със семейството, е гледано от 12 218 зрители и има 122 925 лева приходи за десетте дни на екраните у нас, пише БТА.\r\nСедмо място е за \"Семейство Адамс\". Анимацията, чийто първообраз е комиксът на Чарлз Адамс от 1938 година, но този път разказва за влизането на фамилията Адамс в Ню Джърси и сблъсъкът й с цивилизацията, както и този на цивилизацията с нея, е гледана от 44 285 зрители и има 449 770 лева за месец на екраните у нас.\r\nНа осмо място сред първите десет е \"Господарка на злото 2\". Случващото се около подготвената сватба между Аврора и Филип, която трябва да сроди Горско царство и това на човеците, е вече месец и половина на екраните у нас и за това време са го гледали 136 526 зрители и има 1 421 955 лева приходи.\r\nДевето място е за \"Битката за Мидуей\", който разказва военноморската битка през юни 1942 година. Случващото се в тихоокеанския атол във войната между Япония и САЩ е гледано от 7 156 зрители и има 69 959 лева приходи за десетте дни у нас.\r\nДесето място заема българският \"Завръщане\". Историята на трима пловдивчани, които се връщат 20 години след детството си там, за да помогнат на останалия в града - четвърти приятел, която се преплита със случки от миналото и настоящето, е вече месец и половина на екраните и е гледана от 82 478 зрители и има 742 529 лева приходи от билетите им.", "date": "2019.11.27", "title": "Анна и Елза от \"Замръзналото кралство\" смазаха конкуренцията"}
{"url": "https://www.dnes.bg/world/2019/11/27/stroiasht-se-tunel-ruhna-v-kitai-ima-jertvi.430966", "text": "Четирима души са загинали, а осем са безследно изчезнали след рухване на строящ се пътен тунел в Югозападен Китай, предаде Асошиейтед прес.\r\n\r\nПо време на строителни дейности в тунела в град Линцан, провинция Юнан, е избила вода и е нахлула кална маса. 13 души са останали блокирани в съоръжението. Петима са били извадени, но само един от тях е оцелял. \r\n\r\nЗапочнала е спасителна операция.\r\n/БТА/", "date": "2019.11.27", "title": "Строящ се тунел рухна в Китай, има жертви"}
{"url": "https://www.dnes.bg/sofia/2019/11/27/stolichni-kvartali-ostavat-bez-voda-utre-28-noemvri.430973", "text": "\"Софийска вода” временно ще прекъсне водоснабдяването в някои части на столицата утре, 28 ноември, съобщиха от дружеството.\r\nВъв връзка с извършване на строително-монтажни работи в ПСПВ \"Бистрица“ се налага спиране на водоподаването от 10:00 до 17:00 часа на клиентите на \"Софийска вода”, живеещи в района на: Южна част на бул. \"Околовръстен път“ между пътя за лифт \"Симеоново“ до бул. \"Симеоновско шосе“; бул. \"Околовръстен път“ между бул. \"Черни връх“ до бул. \"България“ - бензиностанция \"Шел“, база на \"Волф“, Езиково училище и частна детска градина \"ЕСПА“\r\nЖСК Малинова долина, кв. \"Витоша“ – карето между: бул. \"Симеоновско шосе“, ул. \"Проф. Васил Арнаудов“, ул. \"Проф. Георги Манев“ и бул. \"Околовръстен път“, в което влизат комплекси: \"Макси“, \"Преслав“ и \"Градина“;\r\nкв. \"Кръстова вада“ - карето между: бул. \"Черни връх“ от №91 до №151, ул. \"Димитър Манев“, ул. \"ген. Иван Колев“ и бул. \"Околовръстен път\"; кв. Манастирски ливади изток – карето между ул. \"Луи Айер“, ул. \"Шарл Шампо“,  бул. \"Околовръстен път“ и ул. \"Йордан Бакалов Стубел“; кв. \"Малинова долина“ – карето между ул.“Бистришко шосе“, ул.“Проф. Теодор Горанов“, ул.“Проф. Юрдан Дачков“ и ул.“Околовръстен път“. Алтернативно водоснабдяване с водоноски, ще бъде осигурено на адреси: вилна зона \"Киноцентъра“III -та част на ул. \"Градина“ №23, Частно езиково училище \"ЕСПА“ - от 10:00ч. до 17:00 ч. на 28 ноември.\n                    \n                    \n                \n                \n                \n                \r\nПри продължителност на спирането над дванадесет часа, ще бъде осигурено алтернативно водоснабдяване с водоноски на адреси: ЖСК Малинова долина - пред бл.29 от 22:00ч., кв. \"Манастирски ливади-изток“ - ул. \"Луи Айер“ колелото на автобуса от 22:00ч. в четвъртък.\n\r\nНа 28 ноември 2019 г. (четвъртък), във връзка с изграждане на сградно водопроводно отклонение на бул. \"Джеймс Баучер“ жк. \"Лозенец“ се налага спиране на водоподаването от 10:00 до 18:30 часа на клиентите на \"Софийска вода”, живеещи в района на: бул. \"Джеймс Баучър“ - от ул. \"Милин камък“ до ул. \"Екзарх Йосиф“, Математически факултет на СУ. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на бул. \"Джеймс Баучер\".", "date": "2019.11.27", "title": "Столични квартали остават без вода утре, 28 ноември"}
{"url": "https://www.dnes.bg/obshtestvo/2019/11/27/korneliia-ninova-stefan-beshe-vdyhnovenie-za-nas.430976", "text": "Лидерът на БСП Корнелия Нинова използва социалните мрежи, за да изкаже своите съболезнования и почит към починалата легенда на българското кино и театър Стефан Данаилов.\n\n\"България загуби голям българин, обичан и уважаван от милиони хора. Той беше вселена от талант, емоция и мъдрост. БСП загубихме една от най-авторитетните си личности и опора. Стефан беше вдъхновение за нас. След смъртта на татко, той стана мой втори баща. Загубих го. Ламбо, обичам те толкова много. Ще ми липсваш. Почивай в мир\".", "date": "2019.11.27", "title": "Корнелия Нинова: Стефан беше вдъхновение за нас"}
{"url": "https://www.dnes.bg/sport/2019/11/27/real-madrid-i-psj-sys-zrelishtno-ravenstvo-vrytnaha-2-2.430971", "text": "Реал Мадрид и Пари Сен Жермен спретнаха драматично равенство 2:2 в двубой от Група А на Шампионска лига, игран на стадион \"Сантиаго Бернабеу\"\n\r\nФутболистите на Зинедин Зидан успяха да поведат още в началото на срещата, благодарение на Карим Бензема (17'). В края на първото полувреме пък дойде най-спорната ситуация, в която съдията Артур Соареш Диаш спести дузпа за ПСЖ и не изгони вратаря Тибо Куртоа.\n\r\nПрез втората част домакините имаха лек превес в средата на терена, но дадоха жертва в лицето на Еден Азар, който който се контузи и видимо изпитваше сериозни болки, докато напускаше терена. Драмата започна в последните минути на срещата, когато Бензема (79') удвои, но два бързи гола на Килиан Мбапе (81'), Пабло Сарабия (83') разочароваха феновете на \"белия балет\".\n                    \n                    \n                \n                \n                \n                \r\nТака двата отбора продължават на осминафиналите в турнира.\r\n", "date": "2019.11.27", "title": "Реал Мадрид и ПСЖ със зрелищно равенство, врътнаха 2:2"}
{"url": "https://www.dnes.bg/notifikacii/2019/11/27/6-1-po-rihter-razliulia-gyrciia-epicentyryt-krai-krit.430979", "text": "Земетресение с магнитуд от 6,1 по скалата на Рихтер е регистрирано край гръцкия остров Крит в 9:23 часа местно време, показва справка на официалната интернет страница на Европейския средиземноморски сеизмологичен център.\r\n\r\nТрусът е бил с епицентър на 188 км западно от Ираклион и на 272 км южно от столицата на Гърция – Атина, с дълбочина от 55 км под земната кора.\r\n\r\nНе се съобщават данни за пострадали или материални щети.", "date": "2019.11.27", "title": "6,1 по Рихтер разлюля Гърция, епицентърът – край Крит"}
{"url": "https://www.dnes.bg/obshtestvo/2019/11/27/bchk-razdava-hranitelni-produkti-na-hora-v-nujda.430969", "text": "Българският Червен кръст започва раздаването на хранителни продукти за празниците на хора в нужда. \n\r\nОт организацията казаха, че ще предоставят продукти на 287 000 домакинства, които включват 543 000 граждани. \n\r\nСлужители и доброволци на БЧК ще раздават храна в 312 пункта из цялата страна. Кампанията ще продължи до 28 феврруари. Всеки в списъците от Агенцията за социално подпомагане ще може да получи продукти срещу документ за самоличност и подпис, съобщиха от . \n\r\nНа 27 ноември отварят пунктове в областите Кърджали, Ловеч и Хасково, а до края на декември - областите Благоевград, Варна, Видин, Враца, Габрово, Кюстендил, Монтана, Пазарджик, Перник, Плевен, Пловдив, Разград, Русе, Силистра, Сливен, Смолян, Стара Загора, Търговище, Шумен, Ямбол и Софийска област. В останалите области раздаването ще  започне през януари 2020г. \n                    \n                    \n                \n                \n                \n                \r\nВсички нуждаещи се ще получат пшенично брашно - 2 кг; ориз - 1 кг; спагети - 1 кг; лютеница - 0.500 кг; зелен фасул в консерва - 2.400 кг; белени домати - 1.600 кг; зелен грах - 1.600 кг; гювеч в консерва - 1.600 кг; конфитюр - 0.500 кг; говеждо в собствен сос консерва - 0.300 кг; говежди кюфтета в бял сос консерва - 0.600 кг; пиле фрикасе консерва - 0.300 кг; консерва риба - 0.170 кг; зрял фасул - 3 кг; леща - 4 кг; олио - 4 литра. \n\r\nИнициативата се изпълнява от Оперативната програма за храни и/или основно материално подпомагане на най- нуждаещите се лица, която си партнира от Фонда за европейско подпомагане на най- нуждаещи се лица.", "date": "2019.11.27", "title": "БЧК раздава хранителни продукти на хора в нужда "}
{"url": "https://www.dnes.bg/stranata/2019/11/27/jivot-s-parkinson-kak-da-se-ulesni-vsekidnevieto.430959", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Паркинсонът е заболяване, което всяка година засяга милиони по света и предизвиква затруднен контрол върху движенията на тялото. Състоянието се влошава с прогресиране на болестта. От болница \"Свети Наум\" започват кампания под надслов \"Върни си контрола\". \n\r\n\"Все още учените в световен мащаб не са открили основния причинител на заболяването. Най-новата теория е, че едни белтъчни частици може да причинят това заболяване. Факторите на околната среда, които влияят и допринасят за заболяването, са много разнообразни - употребата на пестициди, замърсен въздух, замърсена вода...\", коментира в \"България сутрин\" неврологът от болница \"Св. Наум\" д-р Елена Чорбаджиева.\n                    \n                    \n                \n                \n                \n                \r\nПървоначалните симптоми на заболяването могат да бъдат много неспецифични - затруднения при закопчаване на копчета, затруднения при отвъртане и завъртане на нещо, както и при работа с инструменти. Трепереното в спокойно състояние е от основните симптоми на заболяването, стана ясно още от думите ѝ. Сред симптомите са скованост на движенията и забавяне на походката.\n\r\n\"Помагаме на пацентите главно с медикаментозни лечения и двигателна активност. В рамките на кампанията извършваме прегледи на пациенти с паркинсонова болес т и коригираме тераптията. Предлагаме им нови методи за лечение. Има съвременни методи за лечение на късна паркинсонова болест\", обясни пред  д-р Чорбаджиева и посочи три метода: \n\r\nВ тънките черва се поставя трабичка, която подава лекарство под формата на гел и пациентите са подвижни през целия ден. Вторият начин е подкожно приложение на апоморфин. Третият метод е имплантиране на специални електроди в мозъка - дълбока мозъчна стимулация. \n\r\nД-р Елена Чорбаджиева призова да сме по-толерантни към болните от паркинсон, защото никой не е застрахован от заболяването. Самата болест обхваща все по-млади хора, а процентът на болните се увеличава.", "date": "2019.11.27", "title": "Живот с паркинсон. Как да се улесни всекидневието?"}
{"url": "https://www.dnes.bg/obshtestvo/2019/11/27/koncertyt-da-peem-zaedno-iordan-markov-v-ndk.431001", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        15 концерта с над 30 хил. посетители и няколко хиляди пропътувани километри с една единствена цел - \"Да пеем заедно\".\n\r\nПосланието на турнето на Йордан Марков се сбъдна, след като хора от различни възрасти изпълниха летните театри и концертни зали, за да пеят заедно с него, както и да се насладят на аудиовизуалното шоу, което сътвориха той и екипът му.\n\r\nНа 3 декември предстои и заключителният му концерт в НДК. Йордан Марков активно участва в организацията на събитията.\n\r\n\"Отначало имах доза притеснение дали концертите ще оправдаят своето заглавие. Още с първия в Плевен обаче то изчезна. Публиката бе изключително въодушевена\", сподели пред певецът.\n                    \n                    \n                \n                \n                \n                \r\nИ допълни, че цялата работа по едно такова грандиозно шоу не била никак лека. \n\r\n\"Изкуството в днешно време е скъпо. Когато обаче излезеш на сцената и светнат прожекторите, емоцията е огромна\", отбеляза Марков.", "date": "2019.11.27", "title": "Концертът \"Да пеем заедно\" - Йордан Марков в НДК"}
{"url": "https://www.dnes.bg/politika/2019/11/27/za-stefan-danailov-posmyrtno-velik-aktior-mydrec.430985", "text": "Велик актьор, мъдрец, добър приятел, един от най-авторитетни хора. Така ще запомнят своят колега Стефан Данаилов депутатите от всички парламентарни групи. Актьорът почина тази нощ във ВМА.\n\n\r\n\n\r\nВ началото на заседанието законотворците почетоха паметта му с едноминутно мълчание. Според председателя на НС Цвета Караянчева съприкосновението с таланта на Стефан Данаилов беше истински празник.\n\r\n„Напусна ни нашият скъп приятел и колега големият актьор и човек Стефан Данаилов. Ще го запомним с неговото обаяние, талант и артистичност. Той изгради завладяващи образи както на сцената, така и в знакови за филмовата история екранни произведения, за които получи топлото признание и обич на целия народ“, каза тя.\n                    \n                    \n                \n                \n                \n                \r\nСилно емоционално и през сълзи лидерът на БСП Корнелия Нинова се изказа за Данаилов.\n\r\n„Цяла вселена беше той, от талант, емоция, мъдрост, ние от БСП загубихме един от най - авторитетните си хора и опора. Лично аз загубих втори баща, след смъртта на татко той ми беше като баща. Да почива в мир, никога няма да го забравим и ние, и милиони българи“, сподели тя.\n\r\nСпоред Славчо Атанасов от Обединени патриоти Ламбо, като го наричаха приятелите му, е бил велик мъж не само като актьор, но и като човек.\n\r\n„Той ми беше приятел и от него съм видял само добро. Като по-мъдър човек от мен и като живял повече, ме е съветвал много и в политиката, и в житейския ми път, той беше капитал за българската нация,такива мъже като него се раждат един път на 100 години, огромна загуба за българската култура и духовност“, призна Атанасов.\n\r\nЕвгени Будинов от ГЕРБ призна, че загубата на Стефан Даналиов е огромна за цяла България.\n\r\n„Когато ме прие в НАТФИЗ видях, че това е един от най-добрите хора. Той помагаше много на студентите си и на всички хора около себе си. Да не говорим, че това е може би най-добрият актьор и най-добрият български киноактьор със сигурност, министър на културата, невероятен политик“, сподели Будинов.\n\r\nТой изказа съболезнования към близките на Данаилов и неговите студенти.\n\r\nСпоред Хасан Адемов от ДПС паметта на Стефан Данаилов ще бъде пример за поколения наред.\n\r\n„Познавам Стефан Данаилов като дългогодишен народен представител. Познавам го и в качеството му на бивш министър на културата. Впечатлен съм от неговото присъствие, ентусиазъм и хъс. Неговата памет ще бъде пример за поколения наред. Стефан Данаилов е една легенда на българското кино, една легенда на българския парламентаризъм. Светла му памет“, каза той.", "date": "2019.11.27", "title": "За Стефан Данаилов посмъртно: Велик актьор, мъдрец..."}
{"url": "https://www.dnes.bg/kino/2019/11/27/netfliks-veche-sys-sobstven-kinosalon.430977", "text": "Стрийминг компанията \"Нетфликс\" е наела кино \"Париж\" точно в центъра на Ню Йорк за следващите 10 години, съобщава bTV. \r\n\r\nДо този момент компанията наемаше киносалони само за кратък период от време, в който да прожектират филмите си. В официалния си Туитър акаунт от \"Нетфликс\"  написаха, че киното също така ще бъде място за специални събития. \r\n\r\nКино \"Париж\" е открито от Марлене Дитрих преди 71 години. Това е последният салон в Ню Йорк само с един прожекционен екран. \r\n\r\nРешението на \"Нетфликс\" не е неочаквано, въпреки честите обвинения, че компанията застрашава истинското кино изживяване. Компанията пуска продукциите си първо в онлайн платформата си. Това е и причината продукциите да не се състезават за награди \"Оскар\". \r\nКиносалони по света отказват да прожектират филми на \"Нетфликс\", включително и филмът \"Ирландецът\" на Мартин Скорсезе.", "date": "2019.11.27", "title": "\"Нетфликс\" вече със собствен киносалон"}
{"url": "https://www.dnes.bg/zvezdi/2019/11/27/sbogom-s-usmivka-na-stefan-danailov-vijte-nezabravimite-mu-obrazi.430982", "text": "Легендарният български актьор Стефан Данаилов почина тази нощ във ВМА. Роден на 9 декември 1942 година в София, ролите му на екрана и на сцената са многобройни - над 150. \n\n\nФилмовата му кариера започва още като дете – през 1956 г. в \"Следите остават\", а ролите му в киното като професионален актьор стартират с \"Понеделник сутрин\", \"Морето, \"С дъх на бадеми\", но голямата популярност му носи ролята на майор Деянов в \"На всеки километър\", където се превръща в любимия образ на милиони българи.\n\r\nУчастията му в \"Князът\", \"Черните ангели\", \"Иван Кондарев\" му носят и световна слава, а през 90-те той се снима и изключително популярния и у нас италиански сериал \"Октопод\", където играе ролята на Дон Нуцо.\n                    \n                    \n                \n                \n                \n                \r\nОбразът му на неустоим ухажор в \"Дами канят\" пък му носи славата на истински екранен Дон Жуан. Именно от последните два филма идват и незабравимите реплики, произнесени от него: \"Ти знаеш ли, че имаш страшни очи?\" и \"Една крава почне ли да яде ризи, режи й главата\".\n\r\n\r\n\r\n \r\n\r\n\r\n \r\n\r\n\r\n  \r\n\r\n\r\n \r\n\r\n\r\n \r\n\r\n\r\n \r\n\r\n\r\n  \r\n\r\n\r\n \r\n\r\n\r\n \r\n", "date": "2019.11.27", "title": "Сбогом с усмивка на Стефан Данаилов. Вижте незабравимите му образи! "}
{"url": "https://www.dnes.bg/balkani/2019/11/27/nov-trus-razliulia-bosna-i-hercegovina-rano-sutrinta.430987", "text": "Слабо земетресение със сила 2,7 по Рихтер бе регистрирано рано тази сутрин североизточно от Невесине, в Босна и Херцеговина, съобщи Танюг. Трусът е регистриран в 4:48 часа, на 23 км североизточно от Невесине и 45 км южно от Сараево, съобщи Евросредиземноморският сеизмологичен център /EMSC/. Епицентърът е на дълбочина 10 км.\r\n\r\nТова е шестото земетресение за последните 24 часа в района на Босна и Херцеговина и епицентърът отново е в района на Невесине. Най-силното земетресение, което удари вчера Босна и Херцеговина, бе със сила 5,4 степен по Рихтер.\r\n\r\nМинистерството на образованието и културата на Република Сръбска взе решение днес превантивно да няма часове в основните и средните училища, както и в детските градини в района на Източна Херцеговина заради вчерашните трусове в района. Училищата няма да работят в общините Невесине, Любине, Бековичи, Гачко, Билеча и Требине. От министерството посочиха, че това решение е взето в интерес на децата, пише БТА.", "date": "2019.11.27", "title": "Нов трус разлюля Босна и Херцеговина рано сутринта "}
{"url": "https://www.dnes.bg/akoshtete-vqrvaite/2019/11/27/ruski-kravi-nosiat-vr-ochila-davat-poveche-mliako.431020", "text": "Ферма в подмосковския район на Русия се похвали с прототип на виртуални очила, специално създадени за крави. Целта на нововъведението е да се подобри психическото състояние на животните, за да могат да дават повече мляко.\n\n\r\nНовината съобщиха от Министерството на селското столанство в Московска област. От там показаха и снимки на кравите от „бъдещето“. \r\n\r\nVR-очилата са направени специално за зрението и нуждите на мозъка на кравите. През очилата се излъчва лятна поляна, която да успокоява животните, за да могат да дават повече мляко на фермерите. \r\n\r\nПроектът е основан на базата на научни изследвания, които доказали, че позитивните емоции карат кравите да дават повече от млякото си. Първите опити с очила за виртуална реалност отчели снижение на стреса и повишаването на положителните емоции сред животните. ", "date": "2019.11.27", "title": "Руски крави носят VR очила, дават повече мляко! "}
{"url": "https://www.dnes.bg/politika/2019/11/27/ananiev-za-pojara-v-pirogov-reakciiata-beshe-adekvatna.431012", "text": "Министърът на здравеопазването Кирил Ананиев изрази благодарност към екипа на \"Пирогов\", МВР и екипите на пожарната, които са предотвратили още по-голяма трагедия след като тази нощ в болницата избухна пожар. \n\r\nАнаниев допълни, че реакцията на всички е била адекватна и така са спасени животите на останалите пациенти в здравното заведение.\n\n\r\nМинистърът добави и че към момента болницата функционира нормално, като известни затруднения има само в противошоковата зала.\n\r\n\"Пожарът възниква в една от стаите на Второ вътрешно отделение, където са били и двамата мъже. Единият е бил с много сериозна кислородна недостатъчност, било е необходимо да бъде лекуван с по-голям обем кислород. Другият е бил доведен вечерта, не искам да коментирам какво му е било състоянието. Не само двамата мъже, които са починали, са били под заплаха, а и още 80 души. Ако не е била адекватната реакция на персонала, щеше да е много по-голяма белята\", посочи  Кирил Ананиев, цитиран от \"Дарик нюз\".\n                    \n                    \n                \n                \n                \n                \r\nТой подчерта, че причината за случилото се едва ли е кислородната системата, тъй като апаратите не са стари и работят нормално.\n\r\n\"Тези апарати работят нормално, не са никак стари, причината не е в тях, това е мое мнение. Но има процесуално следствени действия, които да го докажат\", добави здравният министър.\n\r\nТой успокои, че в момента болницата работи в нормален ритъм, не се връщат пациенти.\n\r\n\"Ще бъдат върнати хората в стаите, в които са си били, нормален е ритъмът на работа, създадена е пълна организация, не се връщат пациенти. Има малки затруднения в противошокавата зала, но и те ще бъдат преодолени\", обеща Ананиев.", "date": "2019.11.27", "title": "Ананиев за пожара в \"Пирогов\": Реакцията беше адекватна!"}
{"url": "https://www.dnes.bg/obrazovanie/2019/11/27/kalin-terziiski-pod-igoto-e-cenen-s-ezika-si.430983", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Преведените\" архаични думи в романа на Иван Вазов \"Под игото\" разбуниха обществото. 6000 архаични изрази и думи бяха подменени с по-съвременни такива, а обяснението е, че така творбата на Вазов става по-достъпна за шестокласниците. \n\r\nСпоред писателя Калин Терзийски обаче не всички \"преведени\" думи са непознати за децата.\n\n\r\n\"Има начин наистина специфичните думи да се изведат под линия и да бъдат обяснени\", каза Терзийски в ефира на . \n\r\n\"Въпросът е дали едно произведение като \"Под игото\" може да е толкова ценно с нещо друго, освен с езика си?! Именно думите, езикът на този роман, го прави толкова важен за нас\", смята Калин Терзийски.\n                    \n                    \n                \n                \n                \n                \r\nВазов е създател на много неологизми, той е почти наравно с Иван Богоров в това словотворчество, отбеляза писателят. \n\r\n\"Богатството на неговия роман е именно в този богат език. Нека децата да учат тези думи с малко повече усилия\", отбеляза Терзийски.\n\r\nПисателят смята, че нуждата от опростяване на културата е ефект на типичния консумеризъм. Според него културата е обратна на клиентелизма.\n\r\n\"Хубавото в цялата работа е, че има една особено фина и сериозна реактивност към такива проблеми в обществото. Ако нямаше такава реакция, определено щеше да е много зле. Този роман е една езикова истина. Да я подменяме както решим и да няма реакция в обществото, това е лошо\", каза Калин Терзийски.\n\r\nИ допълни, че в диалектиката между тези, които са против и тези, които са \"за\", може да се роди нещо полезно.", "date": "2019.11.27", "title": "Калин Терзийски: \"Под игото\" е ценен с езика си"}
{"url": "https://www.dnes.bg/business/2019/11/27/ekspert-ima-nujda-ot-reglament-za-jilishtata-v-airbnb-i-booking.431004", "text": "Има нужда от регламент на дейността на краткосрочно отдаване на имоти, но категоризирането им не решава проблема. Това заяви основателят и изпълнителен директор на Flat Manager Борис Павлов в ефира на  във връзка с предложението тези имоти да се категоризират като места за настаняване по Закона за туризма. По думите му в момента в България за краткосрочно отдаване под наем се предлагат около 2300 жилища, 90% от които са активни. \n\n\n\r\nПавлов заяви, че отдаването на жилища чрез онлайн платформи като Airbnb и Booking не е туристическа услуга, защото се предлага съвсем различен продукт.\n                    \n                    \n                \n                \n                \n                \r\n„Потребителите на нашия продукт са различни. Те търсят по-различно изживяване от хотелските услуги. Клиентите искат да разполагат с удобствата на един апартамент като кухня, пералня и други, които не намират в хотелите\", каза Павлов.\n\r\nНа същото мнение е и председателят на Българската фасилити мениджмънт асоциация и член на УС на Българската стопанска камара Иван Велков.\n\r\n„Концепцията да се отдават имоти под наем в България изостава като обеми, стил и добри практики от редица други европейски държави. Това е коренът на проблема“. Според Велков проблемът е в дефицита на нормални пазарни отношения. По думите му краткосрочното отдаване под наем е търговска дейност и би трябвало да подлежат на регулация.\n\r\nБорис Павлов припомни, че повече собственици на апартаменти, които отдават под наем, декларират доходите си като физически лица.\n\r\n„Те плащат данък печалба, имотен данък и такса „смет“. Има и клиенти, които са фирми и трябва да плащат ДДС от 20%, защото апартаментите не са категоризирани. Ако бяха категоризирани, щяха да плащат данък от 9%“.\n\r\nИзпълнителният директор на Flat Manager е категоричен, че, ако предложението на Менда Стоянова и Валери Симеонов за категоризация и плащане на данъци за местата за настаняване в онлайн платформите бъде прието, то ще създаде непосилни задължения за собствениците. Иван Велков пък смята, че ако новите изисквания бъдат приети, част от собствениците няма да ги спазват.\n\r\n„Ние по-скоро имаме проблем в управлението на сградите. Негативните отношения към част от тази дейност се появяват, когато ползвателите на услугата не спазват общоприети правила за шум. Негативите от това няма как да бъдат разрешени с категоризация на имота\", заяви  Иван Велков.\n\r\nМнението на експертите може да видите по .", "date": "2019.11.27", "title": "Експерт: Има нужда от регламент за жилищата в Airbnb и Booking"}
{"url": "https://www.dnes.bg/sofia/2019/11/27/karate-stara-troshka-danykyt-na-zamyrsiavashtite-koli-v-sofiia-skacha.431026", "text": "Столична община увеличава данъка на автомобили с най-ниските екологични стандарти от 2020 г. Заедно с това ще скочи и налогът, който гражданите плащат при покупка на имущество.\n\r\nПромените трябва да влязат в сила от 2020 г. и ще станат факт с промяна в Наредбата за местните данъци и такси, която ще бъде внесена за разглеждане в Столичния общински съвет, обявиха на пресконференция в Столичната община кметът на София Йорданка Фандъкова и зам.-кметът по финанси Дончо Барбалов.\n\r\nВъв връзка с подобряването на качеството на въздуха кметът Фандъкова внася предложение за увеличение на данъка на автомобилите с най-ниските екологични стандарти и с най-голяма мощност. Това по думите й са двата компонента в данъка за автомобили, които по закон общините имат право да променят, за да реализират своите политики. \n\n\n\"Справедливият принцип е най-замърсяващите коли да плащат повече, което в момента не е така\", подчерта кметът. \n                    \n                    \n                \n                \n                \n                \r\nСпоред представените данни за колите с най-малка мощност увеличението е от 3 до 10 лв., като то е за автомобилите с по-ниски екостандарти. За автомобилите до 100 конски сили увеличението е между 7 и 40 лв., като 40 лв. ще е за колите с екостандарти 0,1,2. За автомобилите със стандарти 3 и 4 увеличението е със средно 17 лв.\n\r\nОт тази промяна Столичната община очаква да събере около 18 млн.лв. през 2020 г. \n\r\nПо думите на Фандъкова тези средства трябва да бъдат насочени към подобряване на градския транспорт и възстановяване на паркове и градини в кварталите. \n\r\nЗа осигуряване на повече средства в кварталите и ремонт на квартални улици и тротоари пък, кметът на София предлага промяна в данъка за възмездно придобиване на имущество. \n\r\nТова са средствата, които общината придобива от сделките с имоти или с автомобили, поясни Фандъкова. Според нея е справедливо тези средства да бъдат насочени към подобряване на инфраструктурата в кварталите. \n\r\nПредложението на общината е данъкът от 2,5 процента, както е в момента да бъде повишен на 3 процента. Фандъкова представи данни, според които в София годишно се правят близо 115 000 сделки с имоти и автомобили, като над половината от тях са с декларирана стойност под 2 000 лв., което означава 50 лв. данък. \n\r\nОчакваните допълнителни приходи от този данък са около 20 млн.лв., с които ще бъдат гарантирани повече средства за ремонт на улиците и тротоарите в кварталите, отчете столичният кмет. \n\r\nФандъкова ще предложи половината от тези средства да бъдат предоставени директно на районните кметове за изпълнение на техните програми за ремонт на улици и тротоари. \n\r\nОстаналата половина от средствата ще бъдат в програмата на общината за тези ремонти.", "date": "2019.11.27", "title": "Карате стара трошка? Данъкът на замърсяващите коли в София скача"}
{"url": "https://www.dnes.bg/world/2019/11/27/ubiistvo-na-jurnalistka-v-malta-predizvika-dyjd-ot-ostavki.431024", "text": "Двама министри и шефът на кабинета на премиера на Малта подадоха оставките си, съобщиха от Нова тв.\r\nНедоволство от разследването на убийството на журналистката Дафне Галиция постави правителството под натиск. Демонстранти снощи замеряха с яйца министрите. \r\n\r\nТе подадоха оставките си след като разследващите обявиха, че разпитите свързани с поръчковото убийство ще продължат. \r\n\r\nПретърсиха дома на шефа на кабинета Кийт Шембри, сред разпитваните беше министърът на икономиката Крис Кардона. Други двама министри и най- близкия сътрудник на премиера подадоха оставките си, за да не пречат на правителството, а не защото се чувстват виновни. \r\n ", "date": "2019.11.27", "title": "Убийство на журналистка в Малта предизвика дъжд от оставки"}
{"url": "https://www.dnes.bg/index/2019/11/27/vyv-varna-bankerka-otkradnala-1-mln-leva-ot-smetki-na-klienti.431031", "text": "Банкова служителка си е присвоила 1 млн. лева от сметки на клиенти. Служителката е задържана вчера във Варна, съобщи на брифинг окръжния прокурор Красимир Конов. \n\r\nПарите са превеждани в сметка, а сигнал за престъплението е подадено от самата банка.\n\r\n\"Служителката е изпълнявала длъжност за банкиране на дребно\", добави директорът на МВР комисар Даниел Пашов.\n\r\nСпоред прокурор Конов престъплението представлява особено тежък случай. \n\r\n\"Заедно с жената, която е присвоила суми на отделни вложители и се е разпоредила с тях, има засечени и други лица. Изясняват се действията на всеки от тях. Изяснява се и механизмът на присвояването. Общият брой на засегнатите не е ясен, но част от вложителите вече са известни. Разследваният период е за около три години\", каза още той. По думите му от банката са оказали пълно съдействие.\n                \n                \n                \r\nЩе се търси вариант за възстановяване на голяма част от присвоените средства. В хода на разследването са извършени много процесуално-следствени действия, разпити, претърсвания и изземвания. Разследването е в начален етап. Предстои уточняване на много обстоятелства. Служителката е задържана за 72 часа.\n\r\nЗа подобни престъпления законът предвижда наказание от 10 до 20 години лишаване от свобода, конфискация на имуществото и лишаване от права. Според прокурор Конов различни доказателства, както и около 30 000 лева са били иззети досега и от трето лице.\n\r\n\"Жената не е криминално проявена. Не е попадала в полезрението на полицията по такъв тип престъпления\", уточни още комисар Даниел Пашов.", "date": "2019.11.27", "title": "Във Варна: Банкерка откраднала 1 млн. лева от сметки на клиенти"}
{"url": "https://www.dnes.bg/sport/2019/11/27/izdignaha-liubo-ganev-za-shef-na-voleibola.431037", "text": "Инициативен комитет издигна кандидатурата на Любо Ганев за президент на Българска федерация по волейбол.\r\n\r\nНа пресконференция днес Ганев представи част от идеите си за развитие на българския волейбол.\r\n\r\nДо два дни клубовете, които подкрепят Любо Ганев, ще внесат подписка за свикване на извънредно Общо събрание на централата на 16 януари.\r\n\r\n\"Започнахме тези разговори преди две седмици и казаха, че искат промени. Трябва да заложим акцентът върху детско-юношеските школи. Една къща се изгражда от основите. От днес започвам да говоря с всички клубове. Имам доверието на голяма част от клубовете. Сигурен съм, че ще успеем да намерим общ път\", каза Любо Ганев.\r\n", "date": "2019.11.27", "title": "Издигнаха Любо Ганев за шеф на волейбола"}
{"url": "https://www.dnes.bg/obshtestvo/2019/11/27/poklonenieto-pred-stefan-danailov-shte-e-na-2-dekemvri.431034", "text": "Поклонението пред великия български актьор Стефан Данаилов ще се състои на 2 декември (понеделник) от 11.00 часа във фоайето на Народния театър „Иван Вазов“ в София.\r\n\r\nТова съобщиха от Съюза на артистите във Facebook.\n\r\n\"Благодарим ти за всичко, което остави след себе си! Благодарим ти за ролите, за уроците, за талантливите ученици, за мъдрите слова и за отношението! Оставаш в сърцата ни като един от най-обичаните и най-уважаваните!“, написаха от съюза на прощаване с Данаилов. Споделят и негова мисъл: „Животът ми не мина в преследване на цели. Аз съм артист и умея да давам, затова и получавам!\"\r\n ", "date": "2019.11.27", "title": "Поклонението пред Стефан Данаилов ще е на 2 декември "}
{"url": "https://www.dnes.bg/notifikacii/2019/11/27/myj-bere-dusha-prebit-ot-priiatelkata-si-i-dvete-i-deca.431040", "text": "Мъж е с опасност за живота, след като е нападнат от приятелката си и двете й деца, съобщи МВР София.\r\n\r\nСигнал за инцидента е подаден снощи, малко след 9 часа. Патрулка се отзовала на сигнала за семеен скандал в апартамент в Етрополе. В жилището е открит 50-годишен мъж с порезни и прободни рани по тялото и фрактура на ръката.\r\n\r\nПострадалият е транспортиран в болнично заведение, с опасност за живота. \r\n\r\nУстановено е, че скандалът е възникнал между него и жената, с която живее съвместно, като впоследствие в конфликта са се намесили и двете й непълнолетни деца.\r\n\r\nМайката, дъщерята и синът са задържани за срок до 24 часа. По случая е образувано досъдебно производство. Работата по пълното му документиране продължава.", "date": "2019.11.27", "title": "Мъж бере душа, пребит от приятелката си и двете й деца"}
{"url": "https://www.dnes.bg/obshtestvo/2019/11/27/bchk-izprashta-odeiala-palatki-i-charshafi-za-albaniia.431042", "text": "Българският Червен кръст изпраща помощ за пострадалите от земетресението в Албания, съобщиха от иституцията. \n\r\nОт БЧК ще бъдат предоставени вещи от първа необходимост - от бедствения резерв на организацията, като част от тях са от съвместния бедствен резерв с Турския Червен полумесец. \n\nВ Албания ще бъдат изпратени 1000 вълнени одеяла, 100 семейни палатки,1000 комплекта спално бельо /чаршаф, плик, калъфка/, 1000 възглавници и 100 семейни хигиенни пакета.\n\r\nБЧК е в непрекъснат контакт с Албанския Червен кръст и с Международната федерация на Червения кръст и Червения полумесец. Екипи на Албанския Червен кръст оказват първа помощ и психологична подкрепа на пострадалите в Дуръс и Туман, най-тежко засегнатите райони от земетресението.\n                    \n                    \n                \n                \n                \n                \r\nОрганизацията продължава да следи ситуацията в Албания и при необходимост е в готовност за последващо подпомагане и изпращане на издирвателни екипи с кучета от българската Планинска спасителна служба.\n\r\nХуманитарната помощ, предоставена от БЧК, ще бъде транспортирана до Албания заедно с помощта, отпусната от българската държава.", "date": "2019.11.27", "title": "БЧК изпраща одеяла, палатки и чаршафи за Албания"}
{"url": "https://www.dnes.bg/sofia/2019/11/27/prosiak-bie-hora-v-stolichniia-kvartal-liulin-2-tyrsiat-go.431043", "text": "Просяк напада хора в столичния квартал \"Люлин 2\". Според описанията на пострадалите той е висок и слаб мъж, маскиран с черен суичър, тип нинджа, съобщава полицията в София. \n\r\n\r\nВ понеделник околко 17 часа просякът поискал 5 лв. от непознат мъж. След като получил отказ, го ударил с юмрук и му разкървавил слепоочието, което довело до мисълта очевидците, че нападателят има и някакъв вид оръжие като бокс. След нападението маскираният побяхнал към 90-о СОУ. \r\n\r\nПодаден е сигнал в 9-о РУ. Преди няколко месеца в района е била обрана жена, а чужденец е пребит заради скъпия си телефон.", "date": "2019.11.27", "title": "Просяк бие хора в столичния квартал \"Люлин 2\", търсят го"}
{"url": "https://www.dnes.bg/index/2019/11/27/bankerkata-nevena-iztochila-miliona-ot-liubov-obektyt-ot-montana.431048", "text": "38-годишната банкерка от Варна превеждала присвоените от вложители пари на мъж от Монтана,  съобщиха от Апелативната прокуратура в града.\r\nЖената работила в отдел \"Банкиране на дребно“, задържана е до 72 часа с постановление на дежурния прокурор в Окръжната прокуратура във Варна.\r\nНевена Й. е привлечена като обвиняема за длъжностно присвояване на близо 1 млн. лева, като голяма част от сумата са от влогове на вложители в банката. Престъплението е в особено големи размери и представлява особено тежък случай.\r\nСредствата били превеждани на мъж от Монтана, с когото банковата служителка се запознала в интернет. За трите години виртуална връзка Невена Й. изпращала с колети по куриерска фирма присвоените средства. Освен тях тя и баща ѝ изтеглили кредити, които също били изпратени на мъжа, както и средствата от влоговете на двамата ѝ родители. \n\r\n                \n                \n                Първите средства, които изпратила на своя виртуален приятел, били лични.\n\r\nМежду банкерката и мъжа от Монтана, който се представял в разговорите в интернет като Мирослав Михайлов, не е имало нито една среща на живо. Това не е истинското име на мъжа, на когото Невена изпратила общо 970 000 лева за трите години връзка в интернет и социалните медии.\n\r\nПред разследващите Невена обяснила, че средствата били нужни на нейния интернет приятел, за да реши финансови проблеми с лихвари. Тя разполагала само с три негови снимки. Парите изпращала на името на Сергей, който бил уж негов братовчед.\n\r\nОбразуваното досъдебно производство ще установява как са били присвоени суми от срочните влогове на клиенти на банката, как са били изпращани, а и получавани от човек, който по лична карта е с други имена.\n\r\nОкръжната прокуратура във Варна ще внесе искане за вземане мярка за неотклонение \"Задържане под стража“ във Варненския окръжен съд на обвиняемата Невена Й.", "date": "2019.11.27", "title": "Банкерката Невена източила милиона от любов, обектът - от Монтана"}
{"url": "https://www.dnes.bg/zvezdi/2019/11/27/kakvo-sybra-deivid-bekym-i-emiliia-klark.431013", "text": "Дейвид Бекъм е останал възхитен след среща с Емилия Кларк. Двамата се срещнали случайно в бекстейджа след концерт на рок групата Fleetwood Mac.\r\nБившият футболист публикува селфи в актрисата от \"Игра на тронове\" в профила си в Instagram и написа: \"Отново бях малко главозамаян, когато бях в близост до Майката на драконите... Беше толкова хубаво да видя Емилия Кларк в Сан Франциско, докато бях и зашеметен и от Fleetwood Mac\".\r\n \r\nЕмилия също е била развълнувана, че се е срещнала със съпруга на Виктория Бекъм, но явно повече се е зарадвала на срещата с вокалистката на групата - Стиви Никс.\r\n \r\nАктрисата качи снимка със Стиви и написа: \"Стиви Никс, обичам те! Благодаря на Дейвид Бекъм, че запечата най-страхотния момент от живота ми досега\".\r\n \r\nЗвездата от \"Игра на тронове\" скоро сподели, че много се е разчувствала, когато е видяла на живо една от своите любимки - певицата Бионсе.\r\n \r\n", "date": "2019.11.27", "title": "Какво събра Дейвид Бекъм и Емилия Кларк?"}
{"url": "https://www.dnes.bg/obshtestvo/2019/11/27/istoriiata-na-remi-toin-istoriia-za-silata-na-choveshkoto-syrce.430980", "text": "\n\"Един ден, отивайки на работа, видях четири, видимо неглижирани деца на уличен телефон, които викаха: \"Земи ни, земи ни, земи ни...\". Беше ясно, че някой упорито отказваше да ги вземе за празниците. На другия ден беше Рождество.\"\n\r\nТака започва разказа си Мария Благоева за решението си да се посвети на забравените деца. Днес тя е заместник-председател на Националната асоциация за приемна грижа, а преди 10 години решава да промени пътя на живота си. Отказва се от добре платена работа и тръгва по пътя на неизвестното. Решава да помага на деца, останали без родители, забравени в домове, деца които на всяка жена казват \"мамо\" и копнеят за ласка.\r\n                    \n                    \n                \n                \n                \n                \n\r\n\r\n \r\n\"Имах си много хубава, добре платена работа – по професия съм инженер и работех в областта на моторните масла. Животът ми беше спокоен, безоблачен, чак скучен, когато видях тези деца. Изчаках ги да си свършат разговора, попитах ги откъде са, оказа се, че живеят в една сграда до нас, за която си мислех, че е училище и всеки ден съм минавала оттам, за да отида на работа.\", обяснява тя.\n\r\nПо-късно Мария разбира, че това е Дом за изоставени деца. На другия ден говори с директорката и ги вземе за няколко часа – прави им гощавка, торта...\n\r\n\"След този случай започнах да се оглеждам, когато минавах оттам. Един ден видях едно хлапе – негърче, което излиза оттам. Някак усетих, че това дете е абсолютно само в този свят. Отклоних колата и влязох след него в заведението. Беше пратено за кафе на учителката си. Попитах го как се казва, откъде е – започнах разговор\", продължава тя\n\r\nКупува му фъстъци, разпитва го за родителите му, а той гордо отговоря, че има баща. \"Бях озадачена – в сърцето си знаех – това дете е напълно само в този свят!“, признава тя.\n\r\n\"Децата от пансиона научиха за дома ми, направиха си пътечка до нас. У нас беше като Авраамов дом – един влезе, друг излезе, на печката винаги имаше тиган, в който непрекъснато се въртяха омлети. Който дойде, винаги беше много гладен и винаги искаше омлет. Поразпитах децата за Реми, помогна ми и един от възпитателите в дома. Оказва се, че мъжът, за когото Реми казва, че му е баща, е \"настойник\", на който нигерийски майки оставят децата си, след като ги родят и заминават за Италия. \n\r\nРеми стоеше непрекъснато вкъщи – само вечер отиваше да си преспи в дома, беше изгубен отвсякъде. Детето се вкопчи в мене като удавник за сламка - връщам се от работа, той стои и ме чака пред вратата, тогава беше на 10 години.\n\r\nДа живееш в дом е много трудно, но да си чернокож в дом за сираци е кошмар – налагаха му страхотен тормоз, най-жесток и системен  беше от мургавите хлапета.\n\r\nПокрай тези деца разбрах какво става в домовете – много по-страшни са, отколкото ние знаем и си представяме. Но там най-голямото престъпление е да се изнася информация от \"кухнята\". Те много добре знаят и всичко, което разбирах, го чувах от разговорите помежду тях. Ако задам въпрос, моментално млъкваха и се споглеждаха уплашено. \n\r\nВ началото опитвах да обясня на персонала какво се случва, но се оказа, че много добре го знаят.\" \n\r\nВ един момент Мария разбира, че по този начин не може да помогне на тези деца. Решава да вземе по-голямо жилище – регистрира фондация, тръгва по съвети, общини. Имала идея да вземе десетина деца и поне на тях да успее да помогне.\n\r\n\"Навсякъде, накъдето се обърнах, ме потупаха по рамото, пожелаваха ми успех в благородното начинание и никой не поиска да направи нещо съществено. Тогава нямах представа, че да тръгнеш в посока деца в нужда (както и животни в нужда и всичко в нужда) – е територия, в която случаен човек не може да влезе. Там има програми, финансиране...\"\n\r\nМария успява да намери къща – запустяла, изоставена, със зазидани прозорци, дворът й - пълен със спринцовки, преди била комсомолски център. Поискала имота, обещала да направи ремонт, за да настани десетина деца, за които да се грижи чрез фондацията. За отрицателно време къщата е продадена по утвърдена схема.\n\r\nПо това време се появяват и спонсори с обещания да построят къща и да я обезпечат финансово. Тогава обаче идва голямата криза, спонсорите се отказват и Мария се озовава \"в нищото\".\n\r\n\"Разбрах, че единственият начин да помогна на детето е  - приемната грижа, която по това време правеше прощъпалник - 2009 година. Този вариант ми предложиха и от Отдел \"Закрила на детето\" - Възраждане. По това време там имаше страхотен екип, който с всички сили работеше за доброто на тези деца\", признава тя.\n\r\nПроучването за одобряването й за приемен родител отнема около година. Точно тогава получила оферта за работа със заплата 2500 лв., но свързана с постоянни командировки. Само за любопитните уточнява, че по това време заплатата за приемна грижа е чисти 244 лв.\n\r\n\n\r\nРеми е настанен в дома ѝ, когато вече е на 14 години.\n\r\n\"Имах огромна съпротива от близки и роднини. Викаха ми – ти луда ли си, ние с нашите тийнейджъри не можем да се оправим, а ти взимаш тийнейджър от дом. Не съжалявам!\n\r\n\n\r\nКогато го взех, Реми постоянно криеше главата си, срамуваше се от хората. Аз бях първият човек, който започна да му обяснява, че да си чернокож в много случаи е предимство, че най-добрите баскетболисти, атлети са чернокожи. Той се пулеше срещу мен и не можеше да повярва, че някой му казва нещо добро за цвета му \", спомня си Мария.\n\r\nРеми завършва Американо-английския колеж, играе брейк и се оказва, че има страхотен талант. А у тях е пълно с медали, купи, грамоти от спечелени състезания.\n\r\n\n\r\nНаскоро е бил поканен в Брюксел, за да говори за приемната грижа. Харесали са го, защото Реми говори от първо лице за приемната грижа, при това на отличен английски език. В момента цветът на кожата му е като бонус към всичко, което прави. Канят го да снима клипове с известни певци, танцува в подгряващата група на Дженифър Лопес на концерта й у нас.\r\nГолямата битка на Мария до днес е неговото гражданство. Реми е роден в София в болница \"Шейново\", израснал по домове, но не е български гражданин.\n\r\n\"Доскоро беше никой отникъде – нямаше и нигерийски паспорт. Писах до Президентството,  Министерство на правосъдието, Държавната агенция за закрила на детето, Омбудсмана и до арменския поп\", шегува се тя. В момента има покани за участия като танцьор от много места по света, но липсата на документи му пречи да замине, продължава разказа си.\n\r\nОтговорът на директора \"Българско гражданство\" е, че случаят попада в \"Параграф 22\" и няма как да се реши.\n\r\nЕдва през 2017 г. Реми успява да се сдобие с нигерийски паспорт, след което веднага подава декларация за отказ от него, както го изисква законът ни. Така най-после момчето излиза от злополучния параграф и подава документи за българско гражданство. Сега, две години по-късно, той все още не го е получил, но вече има надежда.\r\n\"И се надяваме скоро държвавата, в която се е родил и отраснал, да го припознае като свой гражданин.\" усмихва се горчиво Мария.\n\r\nНаскоро тя го пита: \"Реми, ако сега можеш да си смениш кожата, би ли я сменил?\" Той се замисли и ми отговори: \"Не съм сигурен\".\r\n\r\n\r\nПреди 10 години, четири деца, застанали пред уличен телефон в студен  декемврийски ден, обръщат спокойния живот на Мария Благоева. Оттогава  тя  се посвещава на мисията да е приемен родител, а пътят ѝ за възстановяването на деца продължава и днес.\r\n--------------------------------------------------------\r\n", "date": "2019.11.27", "title": "Историята на Реми Тоин – история за силата на човешкото сърце"}
{"url": "https://www.dnes.bg/obshtestvo/2019/11/27/spriaha-priema-na-deca-v-intenzivno-otdelenie-niama-anesteziolozi.431053", "text": "Спрян е приемът на деца в интензивното отделение в столичната детска болница заради липса на анестезиолози. Това каза изпълняващият длъжността директор доц. Димитър Калайков.\r\nДвама от работещите в болницата анестезиолози напуснаха, а третият не може да изпълнява тази дейност, обясни лекарят пред БТА.\r\nДокато не се намерят необходимите специалисти отделението няма да работи и няма да се приемат деца нито за интензивно лечение, нито за интензивно наблюдение.\r\nДоц. Калайков е изпратил доклади за проблема до Столичната регионална здравна инспекция, Столичната здравноосигурителна каса, Центъра за спешна медицинска помощ, както и е разговарял по телефона с министъра на здравеопазването Кирил Ананиев.\r\nВ интензивното отделение две от работещите медицински сестри са на по 75 години, каза още доц. Калайков и изрази съмнение, че ще се намерят желаещи да работят в болницата заради ниското заплащане на труда.\r\n ", "date": "2019.11.27", "title": "Спряха приема на деца в интензивно отделение, няма анестезиолози "}
{"url": "https://www.dnes.bg/rusia/2019/11/27/rusiia-vtora-v-sveta-po-koncentraciia-na-bogatstvata-svyrshva-li-ploskiia-danyk.431025", "text": "Темата за облагане на богатствата на заможните хора, тъй популярна в света, още не се дискутира активно в Русия. Нищо чудно обаче това да е \"изкуствена тишина\" - много скоро нещата може коренно да се променят, поставяйки въпроса сред централните проблеми на деня.\n\r\nНапоследък все по-често се обсъжда идеята малоимотните да бъдат освободени от данък върху доходите на физическите лица. Дискусиите сочат, че при всяко положение епохата на \"плоския данък\" в Русия може скоро да свърши. Което на свой ред подтиква да се вгледаме по-внимателно в друг аспект от данъчната система - евентуалните промени в облагането на най-заможните жители на Русия, пише Исак Бекер, сп. \"Форбс\".\n                    \n                    \n                \n                \n                \n                \r\nРазлични страни се опитват да облагат богатството вече отдавна и с различен успех. Аржентина, Канада, Франция, Холандия и други страни са натрупали известен практически опит в тази сфера. Наближава и моментът този въпрос да бъде решен в САЩ. През юни т. г. \"Ню Йорк таймс\" помести писмо от най-богатите хора в Америка до кандидат-президентите на САЩ с призив да бъде въведен данък върху богатството. Там се казва по-специално, че авторите си живеят чудесно, но биха желали достойно бъдеще и за целия американски народ.\n\r\nАмериканският елит изглежда твърде своевременно е усетил и изживял предизвикателството на времето, след което адекватно е реагирал. Решил е сам \"да оглави\" трудната борба със свръхбогатството, без да чака, докато го стори някой друг.\n\r\nКак стоят нещата в Русия? Странно защо темата не доби широк отзвук - не я обсъждат активно нито печатът, нито телевизиите. При все че данъкът върху богатството е нещо далеч по-актуално у нас, отколкото в споменатата Америка или в Европа. \n\r\nПо данни на \"Глобал уелт рипорт\", изготвян всяка година от \"Креди сюис\", през 2018 г. Русия е заела второ място в света по концентрация на богатствата след Тайланд. Най-богатите 10 процента от населението притежават 82 на сто от всичките лични богатства в страната. В САЩ този показател възлиза на 76 процента. Петте процента най-имотни хора в Русия притежават 73,7 на сто от всичките лични богатства, а на 1 процент свръхбогати се падат 57 на сто.\n\r\nТова показва колко е актуален днес проблемът с разслояването на обществото и материалното неравенство. Нагласите да се търси някакво решение са твърде силни и с времето само ще растат. Сред възможните начини за смекчаване на ситуацията е въвеждането на данък богатство в Русия.\n\r\nВиждам две основни причини страната да тръгне най-вероятно по този път. Първо, хазната има нужда от допълнителни приходи. Всички разбират това. Парите не стигат, а икономиката ни се забавя вече няколко години и перспективите в развитието й засега не впечатляват никого. Но фактор номер едно у нас сега не е икономиката, а политиката. Именно тя ще диктува наложително ли е да въведем данък върху богатството, тя ще реши кога да стане това, в какви размери и по какъв начин.\n\r\nЗащото през 2021 г. ни чакат избори за Държавна дума, а след още няколко години и вот за президент. Експертите са единодушни, че в момента има голям недостиг на нови идеи, които да сплотят обществото около една или друга партия, един или друг кандидат. В този контекст идеята за данък върху богатството е същинска находка - едно на ръка ще има стремежи да бъде \"разиграна\" в предстоящия изборен цикъл.\n\r\nЛесно е да предположим, че за този данък ще гласува на практика цялата страна. Той има всички шансове да изиграе ролята на един вид \"национална идея\", обединяваща хора от най-различни възрасти и политически бои. Сега основните играчи може би нарочно го държат \"под миндера\", в резерв - поради страх от фалстарт.\n\r\nКолкото и да е странно, новият данък - стига да бъде разумно разработен и внедрен - може да е изгоден и за богатите хора в Русия. Над тях постоянно тегне заплахата от повишаване на данък доход: току се надига вълна от недоволство, че хората, печелещи 100 хиляди и 100 милиона рубли годишно, плащат все същите 13 на сто. А и сянката на приватизацията постоянно виси над бизнесмените, започнали да градят своите състояния в онези трудни времена. Данъкът върху богатството може да премахне тези въпроси или поне възможността някой сериозно да ги повдигне пак.\n\r\nА ето и ключовия проблем: колко ще се плаща? В САЩ днес е най-популярно предложението на кандидат-президента от Демократическата партия Елизабет Уорън, включено в предизборната й програма. Тя предлага много проста аритметика: за личните богатства до 50 милиона долара данъкът не важи изобщо, а всички суми отгоре се облагат с 2 на сто годишно плюс още 1 процент за богатствата над 1 милиард долара.\n\r\nЗа да усетим тези цифри, май не е зле да се поупражним върху конкретни примери, най-добре близки за нас. Нека погледнем петимата най-богати хора в Русия според класацията на \"Форбс\" за 2019 г. и се опитаме да пресметнем хипотетичния им данък богатство, изчислен по \"американската\" формула. Излиза, че Леонид Михелсон би трябвало да плати за годината 710 милиона долара, Владимир Лисин - 629 милиона, Вагит Алекперов - 611 милиона, а Алексей Мордашов и Генадий Тимченко - 601 милиона и 593 милиона съответно. Значи при това положение само петорката най-богати бизнесмени в Русия ще са длъжни да броят за годината над 3,1 милиарда долара. Почти тройно повече от всички данъци върху доходите на физическите лица в страната за 2018 г.\n\r\nМоже би има смисъл у нас да започнем с по-ниски данъчни проценти и до ги вдигаме постепенно. Според мен основният критерий за конкретните показатели трябва да е разумен компромис между интересите на обществото и интересите на най-заможните хора в страната. Ако въжето се изтегли прекомерно на едната или другата страна, това ще има дългосрочни отрицателни последици.\n\r\nДруг важен аспект от проблема е как да се изразходват събраните данъци. Мисля, че те не бива да се турят в общия кюп. Инак населението може да не усети реална полза от новия налог. Тези пари трябва да бъдат \"на показ\" - реалната прозрачност в събирането и харченето им да е на най-високо равнище. Може да бъде създаден специален фонд \"Справедливост\", средствата от който да отиват за конкретни проекти. Например, ако благодарение на тези пари спрем всеки път да събираме с шапка за лечение на болни деца в чужбина - и само това да е, ще е добре дошло.\n\r\nВъзможна е и друга практика: с парите от \"своя\" данък един или друг богат човек изгражда болница или старчески дом и на сградата се слага специална мемориална плоча за събитието. Варианти много - важното е всички тези пари да идат за добри дела и всички да можем да се убедим в това.\n\r\nСитуацията подсказва, че са налице всички шансове данъкът върху богатството да заработи в Русия в най-скоро време. Според мен това е просто неизбежно. И дано видим от него осезаема полза за милиони хора в Русия. \r\n \r\n/БТА/ \r\n ", "date": "2019.11.27", "title": "Русия втора в света по концентрация на богатствата, свършва ли плоския данък?"}
{"url": "https://www.dnes.bg/obshtestvo/2019/11/27/koleda-v-kutiia-za-obuvki-pomaga-na-deca-v-neravnostoino-polojenie.431059", "text": "Сдружение „TOGETHER FOR“ стартира инициативата „Коледа в кутия за обувки“, за да зарадва деца в неравностойно положение за коледно-новогодишните празници. Кампанията е част от вече популярна инициатива по света, а от „TOGETHER FOR“ решават да поемат предизвикателството да я осъществят в България в полза на деца от центрове за специална образователна подкрепа, деца от социално слаби семейства и сираци, на възраст от 1,5 до 18 години, пише  \n\r\nВсеки, който желае да зарадва дете за Коледа, може да го направи до 15 декември 2019 г., като следва няколко много лесни стъпки:\n\r\nИзберете от сърце играчки, дрешки, лакомства и др. по своя преценка и ги поставете в кутия за обувки. Опаковайте кутията с подаръците с красива хартия, надпишете картичка, писмо или лист с празнично послание, може да поставите и Ваша снимка и задължително посочете възрастта и пола на детето, за което е предназначен подаръкът. Занесете кутията в един от предварително организираните пунктове на кампанията, публикувани на Facebook страницата на „TOGETHER FOR“ \n                    \n                    \n                \n                \n                \n                \r\nЗа да стигнат подаръците навреме, от „TOGETHER FOR“ са привлекли доброволци, чийто брой непрекъснато се увеличава и вече ентусиастите да пренасят коледния дух и настроение са около 80. „Изключително радостни сме, че популярността на кампанията нараства с всеки изминат ден и все повече кутии с подаръци се получават от деца от детски градини и ученици от училища. Инициативата получи подкрепата и на няколко общини в страната. Благодарим на всички участници – дарители, партньори, пунктове за събиране на подаръци и доброволци, с които реализираме заедно тази добра кауза“, сподели Ралица Харизанова - координатор „Образователни проекти“ в „TOGETHER FOR“.\n\r\nЧаст от празничната инициатива ще бъде и Работилницата за опаковане на подаръци, която ще се проведе на 7 декември 2019 г. в Народно читалище „Елин Пелин“, ж.к. Мусагеница в гр. София.\n\r\n\n\r\nТел.:+359 876 424 248; e-mail: office@togetherfor.eu", "date": "2019.11.27", "title": "\"Коледа в кутия за обувки\" помага на деца в неравностойно положение "}
{"url": "https://www.dnes.bg/science/2019/11/27/koshmarite-sa-polezni-trenirat-nervnata-ni-sistema.431023", "text": "Швейцарски учени от университета в Женева установиха ползата от нощните кошмари - те тренират нервната система и я подготвят за стресови ситуации, съобщава сп. \"Хюмън брейн мапинг\".\n\r\nВ експеримента, проведен от екипа на Виржини Серпенич, взели участие 18 души. С помощта на енцефалограф специалистите измерили активността на различните участъци на мозъка. На главата на всеки доброволец били фиксирани 256 сензора. С тяхна помощ учените успели да проследят какви зони на мозъка са били задействани, когато се сънуват кошмари, предава БТА.\n\r\nВсички участници били събуждани по няколко пъти през нощта и били питани дали са имали лоши сънища. Специалистите установили два участъка, отговарящи за чувството за страх по време на сън - това са централният участък и предната поясна кора. Централната /островната/част участва при оценката на емоциите при събуждането ни и системно се активизира тогава, когато чувстваме страх в реалния живот. На свой ред предната поясна кора се задейства в онези моменти, при които човек реагира на заплаха. По този начин специалистите за пръв път успяха да докажат, че насън или в реални живот при страх се задействат едни и същи участъци на мозъка.\n                    \n                    \n                \n                \n                \n                \r\nУчените провели и второ изследване с 89 участници. Те трябвало в продължение на седмица да записват своите сънища и преживените емоции. След това експертите с помощта на магнитно-резонансна томография проверили как тестваните реагирали на сцени на насилие и бедствия. Станало видно, че колкото по-силен е бил преживеният страх по време на нощен кошмар, толкова по-малко се е активирала централната част и предната поясна кора на мозъка. Съответно човекът в такива случаи е бил по-устойчив на стрес.", "date": "2019.11.27", "title": "Кошмарите са полезни, тренират нервната ни система "}
{"url": "https://www.dnes.bg/notifikacii/2019/11/27/sydiat-shveicarec-mamil-s-kola-s-bylgarski-nomera.430996", "text": "Гражданин на Швейцария ще бъде съден в северноиталианския град Белуно за това, че 99 пъти не си платил магистралната такса, пътувайки с кола с български номер. \n\r\nСпоред в.„Кориере деле алпи” обвиненията срещу него са за измама срещу компанията „Аутостраде пер л’Италия”, която се грижи за магистралите в тази част на Апенините.\n\r\nШвейцарецът минал десетки пъти през 2017 г. по магистралата, без да си плати дължимите такси. За да измами системата, той се прилепял плътно с колата си към предния автомобил в момента, когато се вдигала бариерата, пише . \n\r\nОбщо неплатените такси били за 8000 евро. \n                \n                \n                \r\nСпоред адвоката на обвиняемия обаче няма доказателство, че именно собственикът шофирал колата.\n\r\nШвейцарецът имал жителство в България, така че не всички измами срещу магистралната компания били извършени на бариерата до Белуно. Освен това защитата оспорва и факта, че препоръчаното писмо от властите за разследването не стигнало изобщо до собственика на колата, така че ще бъде необходимо да му се връчи лично.", "date": "2019.11.27", "title": "Съдят швейцарец, мамил с кола с български номера"}
{"url": "https://www.dnes.bg/knigi/2019/11/27/politolozi-proslediavat-kak-umirat-demokraciite.431029", "text": "Сериозното изследване на американските политолози Стивън Левицки и Даниел Зиблат – \"Как умират демокрациите\" излиза у нас. Книгата се позовава на десетки примери от цял свят и отговаря на някои от най-големите страхове в нашата съвременност. Като се опират на сведения чак до края на 2018 г., авторите поставят на дневен ред най-важния въпрос: В опасност ли е демокрацията и можем ли да я спасим?\r\nПрез 2016 г. цели два пъти светът се събуди, за да посрещне шокиращ резултат. На 24 юни сутрешните новини обявиха, че Великобритания е гласувала да напусне Европейския съюз, а на 9 ноември – че Доналд Тръмп е избран за 45-ия президент на САЩ.\r\nДвата случая имаха няколко близки сходства – толкова близки, че политическите коментатори бързо се поддадоха на изкушението да очертаят паралели. Гласувалите за и против Брекзит бяха почти поравно – както гласувалите в полза на Тръмп и Хилари Клинтън.\r\n                    \n                    \n                \n                \n                \n                Резултатите от двата вота оставиха след себе си напрежение, чувство за национално разцепление, тежки външнополитически притеснения – и не на последно място, съмнения за руска намеса. Също така, преди да станат факт, и двата изхода бяха обявени за откровено невъзможни от медии и коментатори поравно.\r\nДнес, в сянката на поредно отлагане на Брекзит и заплаха от импийчмънт за Тръмп, изглежда ли като че ли нравите са се успокоили? Сблъсъците между либералната и консервативната идеология сякаш са се ожесточили. Доверието към институциите не е нараснало, напротив – „стражарите на демокрацията” са замесени в скандали, подложени на сурова критика и яростно осмиване.\r\nДемокрациите умират по различен начин: заговор, с оръжие, насилствено превземане на властта, кървава разправа. Така се е случило в Чили, Гана, Гърция. Но понякога смъртта на демокрацията идва с помощта на легитимно избран лидер – Хитлер, Чавес във Венецуела, Мусолини. Така е в Унгария и Турция – така е и в Русия.\r\nРазклатени ли са демократичните институции? Демокрацията все още ли е актуална? И може ли да отговори на променените условия, забързания ритъм и нарасналото население в нашата съвременност? Като анализират политиката на водещите световни сили, в „Как умират демокрациите” (ИК „Сиела”) Даниел Зиблат и Стивън Левицки извличат уроци за цял свят и предлагат стратегии, които трябва да се следват или да се отбягват, за да бъде защитена демокрацията.\r\n ", "date": "2019.11.27", "title": "Политолози проследяват \"Как умират демокрациите\""}
{"url": "https://www.dnes.bg/akoshtete-vqrvaite/2019/11/27/4-zodii-koito-tynat-v-bogatstvo-i-luks.431014", "text": "Няколко зодии са орисани да станат богати. Те се справят добре с финансите, умеят да планират начинанията си успешно, имат бизнес нюх и знаят как да печелят. Работливи и амбициозни са, а и имат късмет с парите.\r\n\r\n\r\n \r\nРибите просто имат много силен късмет. Дори без да се стараят особено, успяват да получат добри пари и често печелят от различни игри и томболи. Получават пари от източници, за които изобщо не са подозирали - винаги за тях е изненада, когато разберат, че могат да вземат някаква голяма сума. Дори най-дребните им начинания са успешни. Наследяват пари и имоти, за които не са имали представа, хората им връщат заеми.\r\n\r\n\r\n \r\nТези зодиакални знаци си живеят като царе. Родени са със сребърна лъжичка в устата - роднините им са заможни, имат имоти и Раците са свикнали да получават всичко материално, което желаят от малки. Затова са и по-разглезени. Богатството им се разраства с възрастта. Намират си доходоносни професии, съдбата им е да са богати.\r\n \r\n", "date": "2019.11.27", "title": "4 зодии, които тънат в богатство и лукс"}
{"url": "https://www.dnes.bg/obrazovanie/2019/11/27/zam-ministyr-ot-mon-kym-uchenici-uchete-matematika.431046", "text": "Как се управляват процесите в училище и в клас, как да си партнират учителите, учениците и родителите, и каква е ролята на директора, на неговия екип и на ученическия съвет, обсъдиха гимназисти от Средното училище \"Васил Кънчов\" във Враца със заместник-министъра на образованието и науката Таня Михайлова, съобщиха от МОН.\r\nМихайлова е била лектор по темата за мениджмънта в образованието в рамките на инициативата \"Училището и бизнесът\", при която се организират срещи с водещи специалисти в областта на мениджмънта, с анализатори, учени и предприемачи. Идеята е да се помогне на гимназистите с възможностите за успешна реализация.\r\n\"Учителите и учениците са училището, не сградата. Класната стая се управлява от учителя. Той е този, който може да научи учениците да си поставят цели и да им помага да ги изпълняват\", каза Таня Михайлова.\r\n                    \n                    \n                \n                \n                \n                Тя е провокирала учениците да разсъждават за управлението на процесите в училище и за ролята на лидерите в общността. В образованието е важна работата с човешките ресурси, всеки има различно светоусещане, отбеляза заместник-министър Михайлова.\r\nУчениците са споделили идеи за модернизиране на методите на преподаване, описали са различните стилове на управление, разказали са и за своите доброволчески инициативи, свързани с природата. В дискусията се е получил дебат за ролята на математиката.\r\nСмисълът да е учите математика е да се научите да мислите логично, каза Таня Михайлова. И разказа, че математиката може да се преподава интердисциплинарно - с български език и литература, като се чете един текст и се изчислява в дроби колко е описателен например.\r\nВажно е да има уважение между учители и ученици, е казала още заместник-министър Михайлова. По думите й учителят е приятел, човек, който насърчава и вдъхновява, но трябва да е и взискателен. Тя е подчертала, че учителската професия е стойностна, защото поставя основата, върху която се гради общността.\r\nДинка Петрова от десети \"а\" клас, която е председател на Ученическия съвет, е споделила, че ще стане учител по математика. В училището тази година ще завършат четирима ученици, които също се ориентират към педагогическата професия, е съобщил директорът Димитър Марков.\r\nВ разговора с преподавателите Таня Михайлова и началникът на РУО Галина Евденова са обсъдили възможностите за подкрепа на младите хора, които искат да станат учители. Михайлова е казала, че професионалните направления \"Педагогика\" и \"Педагогика на обучението по...\" остават сред приоритетните и е много важно младите учители да бъдат подкрепени, когато влязат в училище.", "date": "2019.11.27", "title": "Зам.-министър от МОН към ученици: Учете математика!"}
{"url": "https://www.dnes.bg/kino/2019/11/27/aktior-ot-mejduzvezdni-voini-zagubi-scenariia-si.431036", "text": "Актьор от \"Междузвездни войни: Възходът на Скайуокър\" е загубил сценария си. Режисьорът на лентата Дж. Дж. Ейбрамс разкри, че се е наложило от \"Дисни\" да откупят текста от \"Ибей\". \n\r\nДо момента са пуснати само няколко трейлъра за филма, като кадрите от всеки един са подбрани много внимателно, за да не разкрият тайни, казаха от bTV. \n\r\nЕйбрамс каза, че от \"Дисни\" са много притеснени да не излезе информация. \n\r\n„Бяха ни раздали само няколко пълни сценария, които бяха отпечатани на необичайна хартия, която не може да се ксерокопира. И един от актьорите ни – няма да кажа кой, въпреки че ми се иска – оставил сценария под леглото си“, допълва режисьорът, пишат от bTV.\n                    \n                    \n                \n                \n                \n                \r\nЧистачът прибрал текста и го пуснал в платформата за продажба на стоки \"Ибей\", където \"Дисни\" са го видели. \n\r\nРежисьора не разкрива кой от актьорите е допуснал тази грешка, но само тези с главни букви имат пълен достъп до сценария.", "date": "2019.11.27", "title": "Актьор от \"Междузвездни войни\" загуби сценария си"}
{"url": "https://www.dnes.bg/index/2019/11/27/protesti-v-gruziia-v-ochakvane-na-peti-mesiia.430883", "text": "Управляващата партия \"Грузинска мечта\" начело с олигарха Бидзина Иванишвили се озова в крайно трудно положение - в Тбилиси не стихват директно насочени срещу нея митинги с искания за предсрочни парламентарни избори по чисто пропорционална система. И протестът се подкрепя не само от радикалната опозиция, отъждествявана пряко или косвено с бившия президент Михаил Саакашвили и неговото \"Единно национално движение\", но и от категорични противници на предишната власт в Грузия, включително т. нар. проруски партии, пише Андрей Николаев от РОСБАЛТ.\n\r\n\"Мечтателите\" сами насочиха огъня срещу себе си. През лятото, докато продължаваха митингите заради постъпката на руския парламентарист Сергей Гаврилов, седнал в \"погрешното\" кресло *, Иванишвили обеща следващите законодатели да бъдат избрани по пропорционалната система, и то с нулева (!) бариера. Но щом се стигна до гласуване за промени в конституцията, то бе провалено - някои депутати на \"Мечтата\" се отрекоха от партията на олигарха и нещата загрубяха: протестни акции край парламента и други държавни учреждения, палатки на бул. \"Руставели\" и т. н.\n                \n                \n                \r\nВсичко това напомня прелюдията към \"революцията на розите\" от ноември 2003 г. Тогава обаче за символ служеха главно цветя, а днес - катинари, с които опозицията заплашва \"да заключи\" опонентите си. И за разлика отпреди 16 години този път чуждестранните \"партньори\" не полагат много старания нито да подкрепят митингуващите, нито да насърчат властта.\n\r\nЗа начало обаче да видим дали Иванишвили и сие умишлено са изиграли всички - и защо. Нищо чудно \"Грузинска мечта\" просто да се страхува от изборите догодина: въпреки изгледите да получи доста мандати в парламента те няма да й стигнат за конституционно мнозинство. \"Мечтателите\" стремително губят електорат, а хората вече не виждат в Иванишвили нов месия. Докато смесената изборна система все пак им дава някакви надежди да разширят присъствието си в законодателния орган чрез \"свои хора\" по места. Дори да не приключат с безспорна победа за сегашната власт, изборите ще й оставят шанс за решаващ глас при формирането на коалиционно правителство.\n\r\nЗащо \"Грузинска мечта\" се прости с някогашния си рейтинг и доверие? Първо, този политически субект бе поначало коалиционен, формиран от често пъти полярни сили, пълни с амбиция да доминират, но с обща задача за момента - да изтласкат Саакашвили и съратниците му от политическото поле. Не успяха напълно. Съвсем очаквано коалицията се разпадна.\n\r\nВторо, което май е най-важният фактор: не бяха изпълнени много от социално-икономическите обещания пред избирателите. Управляващите не можаха да превърнат Грузия в нормална европейска страна нито за четири, както бяха заявили, нито за седем години. Народът тъне в мизерия, националната валута е силно обезценена, безработицата и поскъпването са ужасяващи и светлина в тунела не се вижда.\n\r\nСега историята се повтаря: опозицията, чието \"сплотяване\" априори е обречено на провал - все заради несъвместимостта между прозападни сили, \"агенти на Кремъл\" и евроскептици, ще разцепи още по-дълбоко грузинския политически спектър и обществото. Тя няма единна програма; всички обединени около общата цел да отстранят от власт Иванишвили и съратниците му бързо ще се изпокарат най-малкото заради външнополитическия курс: едни \"гледат\" на Север, други на Запад, трети пък виждат Грузия неутрална. А в страната така и не се появи нова \"прогрузинска\" сила, способна да изземе повечето гласове. И населението трябва да избира между застой и - фактически - Саакашвили и неговия екип. Кое ще надделее? Примирението със сегашните управляващи (\"от страх пред Миша\") или копнежът за \"желязната ръка\" на експрезидента?\n\r\nМакар \"есенното обостряне\" в Сакартвело ** да изглежда чисто вътрешнополитическо, събитията силно се отразяват и на външнополитическите теми, тъй като може да променят \"експортната политика\" на официален Тбилиси с всички произтичащи оттук последици и реакции на ключовите играчи в Южен Кавказ. Основните са САЩ, Русия, НАТО и до известна степен - ЕС и Турция.\n\r\nНо ще припомним, че Западът не подкрепя никого в тази конфронтация. Както впрочем и Русия. Вероятно защото външните действащи лица с интереси в грузинското \"пространство\" не виждат за себе си голяма разлика кой точно ще управлява Грузия. При всички обвинения срещу Иванишвили, че \"прокарва интересите на Кремъл\", всъщност едва ли е така. Както и по времето на Саакашвили, Грузия провъзгласява за свой приоритет членството в НАТО и ЕС, макар че никой от двата блока не се е разбързал \"да я приеме в семейството\". Наистина, идването на олигарха поизглади риториката спрямо Русия - тя вече не е тъй оскърбителна, но само толкова.\n\r\nИ какво значение има за Русия и Запада кой управлява в Грузия, щом няма промени във външнополитическия й курс? Е, ако Сакартвело вземе, че тръгне към Евразийския съюз или Организацията на договора за колективна сигурност, тогава вече на Запад ще се вдигне шум заради нарушения на човешките права, корупция и т. н. Ако пък страната реално напредне към влизане в НАТО или Евросъюза, в битката ще се включи руската \"тежка артилерия\". В най-близка перспектива обаче и едното, и другото е почти невероятно.\n\r\nЗащо тогава Грузия все не може да се умири? Нека напомним, че властта тук само веднъж бе сменена легитимно, чрез избори. Може би защото манталитетът на грузинците е свързан с прекомерна нужда от месия? Отначало те припознаха като такъв първия президент на независима Грузия Звияд Гамсахурдия, но бързо го свалиха с помощта на оръжията. После в страната се върна Едуард Шеварднадзе - посрещнат бе с гигантски надежди, народът дори коленичеше публично и масово с молби да не го изоставя. Скоро обаче бе свален и той, сменен от нов месия - Михаил Саакашвили. Следващият бе Иванишвили - но хората пак не улучиха. \n\r\nБулевард \"Руставели\" отново ври и кипи, столичният център се е превърнал в палатков \"кондоминиум\", нощем тук палят огньове, танцуват и пеят, за да изтласкат Иванишвили от политиката под лозунга \"Всички против един\". С една дума, пише се сценарий за революция. \"Филмът\" по него надали ще бъде \"заснет\" тази година, но е съвсем вероятно това да стане през 2020 г., покрай вота за парламент.\n\r\nНезависимо от външната самоувереност и спокойствието на властите положението е незавидно за тях и най-важното - трагично за обикновените хора. \"Когато атовете се ритат, магаретата теглят\". И \"теглят\" вече 30 години. През това време Грузия, без да си създава кумири (включително външни), напълно можеше да стане нормална \"средноевропейска\" държава - но не би. Месията всеки път е погрешен, всички \"царе\" всъщност са голи, а страната се управлява \"на ръчен режим\".\n\r\n\r\n \r\n/БТА/", "date": "2019.11.27", "title": "Протести в Грузия: В очакване на пети \"месия\""}
