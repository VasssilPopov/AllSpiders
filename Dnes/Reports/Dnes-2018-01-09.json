{"url": "https://www.dnes.bg/akoshtete-vqrvaite/2018/01/09/telec-i-vodolei-razlichni-no-jiveeshti-edin-za-drug.364537", "text": "Интересни са връзките с хора, които много приличат на нас и такива, които са напълно различни. Подобни отношения могат да бъдат много полезни и от тях да се научим на важни житейски уроци.\r\n \r\nВ астрологията има знаци, които си приличат. Като например Водолей и Скорпион, Близнаци и Дева, Рак и Лъв и др. В подобни съюзи може да се срещне борба за надмощие и всеки от партньорите да се почувства неразбран и неоценен, но пък има несравним чар в това да срещнеш някой, който прилича на теб, а да се погледнеш отстрани може да се окаже много полезно.\r\n \r\nВ други случаи хората са много различни, дори понякога се питат дали изобщо нещо ги свързва. Но като откриваме качества, които ни липсват може да се научим на тях, подражавайки на нашия така различен познат.\r\n \r\nЕто кои зодиакални двойки са много различни, но проявяват силен интерес един към друг:\r\n \r\n \r\nОще една комбинация, която изглежда много интереснa заради различията в характерите. Въпреки че и двата знака са неподвижни и имат сходство в непреклонния си нрав, те се различават в някои много важни качества.", "date": "2018.01.09", "title": "Телец и Водолей – различни, но живеещи един за друг"}
{"url": "https://www.dnes.bg/temida/2018/01/09/okonchatelno-4-g-zatvor-za-paleja-na-tiutiuneviia-grad.364569", "text": "Окръжният съд потвърди присъдата от 4 години затвор на 44-годишният бездомник Любомир Данчев, който е единственият обвинен за запалването на тютюневите складове на ул. \"Екзарх Йосиф“ в Пловдив. Това съобщиха от пресцентъра на Съдебната палата в Пловдив.\n\nПрисъдата е окончателна и не подлежи на обжалване. \r\nБездомникът беше обвинен за това, че на 20 август 2016 г. е запалил един от тютюневите складове, като щетите са за над 11 млн. лева.\r\nПожарът е представлявал и опасност за живеещите наоколо.\r\nПредвиденото в закона наказание за това престъпление е затвор от три до дванадесет години. След като му бе повдигнато обвинение, Данчев разказа пред медии, че е сирак без покрив над главата от 1979 г. и от 35 години живее на последния етаж на една от изгорелите сгради.\r\nДанчев иска да бъде оправдан изцяло, защото твърди, че по време на пожара не е бил в сградата. \r\nЗащитата твърди, че от една незагасена цигара не може да се разрази толкова мащабен пожар.\r\nОкръжният съд обаче потвърди присъдата на първата инстанция като само промени начина на изтърпяване на наказанието от строг режим на общ, защото престъплението е извършено по непредпазливост. \r\n ", "date": "2018.01.09", "title": "Окончателно: 4 г. затвор за палежа на \"Тютюневия град\""}
{"url": "https://www.dnes.bg/zvezdi/2018/01/09/kanie-popia-na-svoia-pochitatelka-v-poslednite-i-chasove.364563", "text": "Кание Уест доказа, че има голямо сърце. Имиджът на рапъра е доста противоречив след изказвания, че е равен на Бог и различни агресивни и високомерни прояви, но след последната му инициатива категорично ще спечели любовта и на нови фенове. Съпругът на Ким Кардашян се включи през мобилното приложение FaceTime на млада фенка, която бе в последен стадий на рак.Кание случайно научил, че негова невръстна почитателка се бори с коварната болест и ѝ остава още малко време живот.Детето било в последен стадий и родителите му отчаяно се опитвали да се свържат с певеца, за да сбъднат едно от най-големите ѝ желания – а именно да осъществи личен контакт с него, пише TMZ.Уест веднага се съгласил да говори със своята фенка и миналата седмица осъществили видеовръзка. Двамата си поприказвали и момичето помолило Кание да ѝ рапира любимата ѝ негова песен \"I Love Kanye\". Разбира се, той на драго сърце се съгласил.Детето изпаднало в екстаз от онлайн срещата си със звездата. Малко след това тя починала.Още новини за звезди четете на ", "date": "2018.01.09", "title": "Кание попя на своя почитателка в последните й часове"}
{"url": "https://www.dnes.bg/world/2018/01/09/dvete-korei-se-dogovoriha-shte-vodiat-voenni-pregovori.364553", "text": "Северна и Южна Корея се договориха да водят военни преговори, се казва в съвместно изявление, след като днес двете страни започнаха официален диалог за пръв път от над две години, предаде Ройтерс.\r\nВоенните преговори бяха предложени от Сеул през юли миналата година, отбелязва ДПА.\r\nВ разговорите Южна Корея е поискала от Севера да спре враждебните действия, които изострят напрежението на Корейския полуостров. КНДР е отвърнала, че е необходимо да се гарантира мирна обстановка на полуострова и се е съгласила да води военни преговори с южната си съседка за понижаване на напрежението, съобщи Сеул.\n\n\nСеверна Корея също така се е съгласила да изпрати високопоставена делегация на Зимните олимпийски игри в южнокорейския град Пьончан следващия месец, но ръководителят на делегацията й е реагирал отрицателно на споменаването на възможността за безядрен Корейски полуостров в днешните разговори в пограничното селище Панминчжон, заяви южнокорейското правителство.\r\nСеверна и Южна Корея са се договорили да продължат консултациите на високо равнище за нормализиране на двустранните отношения, се казва в съвместното изявление след днешните разговори, цитирано от ТАСС.\r\nДвете Кореи са се споразумели още да активизират обмена в различни области.\r\nСтраните са обсъдили въпроси по възстановяването на пряката телефонна линия в Панминчжон, \"горещата\" линия на военна връзка, както и възможността за нова среща на роднини от разделени семейства, въпреки че последната точка не бе включена в съвместната декларация след днешните преговори.\r\nПостигнат е напредък и по възможността за съвместно излизане на делегациите на двете Кореи на церемониите по откриване и закриване на Олимпийските игри в Пьончан. Въпросът ще продължи да се обсъжда в следващите кръгове от двустранните преговори./БТА/", "date": "2018.01.09", "title": "Двете Кореи се договориха – ще водят военни преговори"}
{"url": "https://www.dnes.bg/technology/2018/01/09/djef-bezos-po-bogat-otkolkoto-e-bil-niakoga-geits.364528", "text": "Нетното състояние на главния изпълнителен директор и основател на Amazon.com Inc. Джеф Безос вече е в размер на 105,1 млрд. долара, става ясно от индекса на милиардерите на Bloomberg. Това се дължи на 12-месечния ръст на акциите на компанията, увеличили стойността си с 6,6% тази година, които покачиха пазарната й стойност с 57%.Според съобщения базираната в Сиатъл компания е била лидер с 89% от общите онлайн продажби сред основните търговци на дребно през празничния сезон, който обхваща петте седмици след Деня на благодарността в САЩ. Този ръст изстреля състоянието на Безос далеч над най-високата стойност на това на Бил Гейтс през 1999 г. За първи път Безос задмина основателя на Microsoft през октомври с нетното си състояние от 93,8 млрд.долара. Месец по-късно изпълнителният директор на Amazon премина за първи път и прага от 100 млрд. долара, след като началото на празничния сезон започна с Черния петък.Бил Гейтс можеше да запази първенството си, ако не се беше отказал от активи, дадени основно за благотворителната фондация на него и съпругата му Мелинда Bill & Melinda Gates Foundation. Той се е разделил с близо 700 млн. акции на Microsoft и 2,9 млрд. долара в пари и други активи от 1996 г. насам.Ако беше запазил цялото си състояние, сега Гейтс можеше да притежава над 150 млрд. долара. ", "date": "2018.01.09", "title": "Джеф Безос – по-богат, отколкото е бил някога Гейтс "}
{"url": "https://www.dnes.bg/stranata/2018/01/09/lekari-ot-obshtinskite-bolnici-na-protest-za-pari.364570", "text": "Работещи в общински болници ще излязат на символичен протест следващата седмица - на 15 януари, каза за БТА председателят на Националното сдружение на общинските болници д-р Неделчо Тотев. \r\nОсновните искания не са свързани с политически искания, подчерта д-р Тотев и уточни, че \"това е нашият последен зов за помощ към управляващите\". \r\nПротестиращите настояват лечебните заведения да получат целева субсидия от 30 млн.лв., с която да се ликвидира некоректното отношение на държавата към общинското здравеопазване през последните 10 год., каза още д-р Тотев. \r\nПо думите му тези средства трябва да се осигурят от републиканския бюджет. \r\nОт сдружението настояват още за спешно изплащане на надлимитната дейност, която за 38 общински болници, членуващи в сдружението, към октомври 2017 г. е над 5 млн.лв. и за спешно коригиране на цените на клиничните пътеки.\r\nТези общински болници имат 12 млн.лв. просрочени задължения, а пък цените на клиничните пътеки не са коригирани от 2010 год., допълни лекарят. \r\nТой добави още, че е необходимо да се организира дискусия за бъдещето на здарвеопазването, на която да се представи визията на заинтересованите страни.\r\n\r\n ", "date": "2018.01.09", "title": "Лекари от общинските болници на протест... за пари "}
{"url": "https://www.dnes.bg/notifikacii/2018/01/09/opra-uinfri-prezident-cial-holivud-veche-ia-podkrepia.364540", "text": "Прочутата американска телевизионна водеща Опра Уинфри произнесе на церемонията за наградите \"Златен глобус\" в неделя вечерта реч, подобаващ по-скоро на жена политик, а не на телевизионна звезда, и даде нов повод за спекулации, че може да се кандидатира за президент на САЩ, пише Франс прес.\r\nУдостоена с наградата \"Сесил Б. Демил\", \"Златен глобус\" за цялостни постижения, жената, позната в цял свят като Опра, избра за основна тема движението, чието начало бе поставено от аферата Уайнстийн, но отиде далеч отвъд от него.\r\nТя прокара връзка с две героини от борбата за граждански права в САЩ - Роза Паркс и Риси Тейлър - и обяви, че изгрява \"нова зора\" за жените и жените и момичетата, малтретирани от мъже.\r\nМнозина съзряха в това деветминутно изявление поврат в публичния живот на Опра Уинфри, чийто размах отдавна вече надхвърля мащабите, присъщи на една телевизионна водеща, актриса или бизнес дама - дейности, които я направиха първата чернокожа милиардерка.\n\nПървата чернокожа водеща, успяла да си пробие в телевизията преди 30 години, Опра съумя да изгради около своето име и имидж на истинска запазена марка със значително влияние в САЩ.\r\nЗапитана в неделя веднага след речта си дали смята да се кандидатира, тя отвърна, че не мисли за това, според няколко американски медии.\r\nТелевизия Си Ен Ен обаче цитира в понеделник два неназовани източника от нейното обкръжение, че 63-годишната актриса \"сериозно обмисля\" дали да участва в изборите след близо три години.\r\nИнтервюирана през март, тя направи съзнателно двусмислен намек, че изборната победа на човек от бизнеса с недвижими имоти без никакъв политически опит, Доналд Тръмп, й внушила мисълта да се включи в надпреварата.\r\nОще на другия ден нейната най-добра приятелка, водещата Гейл Кинг, увери, че това е просто \"шега\".\r\n\"Няма да кандидатствам никога за никаква политическа длъжност - заяви по-късно, през юни, самата Опра, на сайта на списание \"Холивуд рипортър\". - Решила съм вече.\"\"Нека хората да решат - каза в неделя пред в. \"Лос Анджелис таймс\" дългогодишният й партньор Стедман Греъм. - Тя със сигурност може да го направи.\"\r\n\r\nЦял Холивуд очаквано вече я подкрепя - нещо, което показаха в понеделник многобройните реакции, които заваляха след прочутата й вече реч предния ден.\r\n\"Не мисля, че тя е смятала\" да покаже такива намерения, коментира за в. \"Вашингтон пост\" актрисата Мерил Стрийп, \"но сега вече няма избор\".\r\n\"Едва ли може да го сметнем за шега, нито пък че ще се кандидатира Доналд Тръмп или Скалата\", прякор на актьора Дуейн Джонсън, който вече е подхвърлял шеги за своите амбиции във връзка с 2020 г., смята Синди Розентал, преподавател по политически науки в университета на Оклахома.\r\nСпоред участниците в проучване на института \"Пъблик полиси полинг\", публикувано през март, Опра Уинфри би спечелила през 2020 г. срещу Доналд Тръмп с 47 на 40 процента.\r\nЕлегантната шейсетгодишна жена е изцяло в крак с времето, както показват също битката й за каузата на жените, и нейният път, започнал от гражданското общество.\"За мнозина в САЩ политическият опит всъщност е недостатък\", а не коз в изборната надпревара, подчертава Синди Розентал, както доказа победата на Доналд Тръмп.\r\nКоефицентите на британската букмейкърска къща \"Уилям Хил\" показват зрелищен възход на момичето от Мисисипи, тръгнало с голямо изоставане, а сега с равни шансове с Мишел Обама.\r\n\"Ставките подсказват, че Доналд (Тръмп) трудно ще бъде победен\", коментира обаче пред АФП говорител на \"Уилям Хил\".\r\nДемократ по душа, при все че се държи на разстояние от партията, Опра е далеч по-малко популярна сред привържениците на републиканците, само 30 процента от които имат положително мнение за нея, според резултатите от проучване на университета \"Куинипиак\" от март.\r\nИмиджът й обаче е много по-консенсусен от този на Тръмп, а дарбата да показва съпричастност я превърна в най-добрата интервюираща журналистка в САЩ и е сред основните причини за нейния успех.\r\nПредприемач също като сегашния президент, тя обаче има зад гърба си доста различна кариера, а историята на живота й изглежда близка на хората.\r\n\"Доналд Тръмп наследи богатство и успя да се възползва от него\", подчертава Синди Розентал, докато Опра Уинфри \"постигна всичко само със своите собствени качества\"./БТА/\r\n ", "date": "2018.01.09", "title": "Опра Уинфри президент? Цял Холивуд вече я подкрепя"}
{"url": "https://www.dnes.bg/notifikacii/2018/01/09/netaniahu-natopen-ot-sina-si-bashta-mi-dade-na-tvoia-da-specheli-20-mlrd.364515", "text": "Един от синовете на Бенямин Нетаняху отново изигра лоша шега на баща си с потенциално неудобно изказване за бизнес връзките на израелския премиер, предаде Франс прес.\r\nВтори канал на израелската телевизия излъчи снощи записан тайно разговор, воден според нея през 2015 г. от Яир Нетаняху и негов приятел, син на Коби Маймон, един от най-богатите хора в Израел, на излизане от стриптийз бар.\r\nЯир Нетаняху и Нир Маймон, вероятно пийнали, разговарят в кола, където се намират още един младеж, Роман Абрамов, израелски сътрудник на австралийския милиардер Джеймс Пакър, шофьорът и един бодигард, уточни телевизията.\r\nПроизходът на аудиозаписа е неизвестен, но никой, дори Яир Нетаняху, не оспори автентичността му.\r\nЯир Нетаняху говори цинично за стриптийзьорки и проститутки.\r\n\"Баща ми даде на твоя да спечели 20 милиарда долара, защо не ми дадеш тогава 400 шекела\", казва Яир Нетаняху на Нир Маймон.\r\nЯир Нетаняху явно намеква за едно мащабно споразумение за разработка на газови находища, открити в Средиземно море край Израел. Бащата на Нир Маймон е сред най-видните акционери в \"Израмко\", една от компаниите участнички в проекта, посочва АФП.\r\nДумите на Яир Нетаняху бяха разпространени в момент, когато баща му е обвиняван по повод връзките си с известни богаташи. Едно от разследванията се дължи на подозрения, че израелският премиер е получавал незаконно подаръци от такива хора, включително от австралиеца Джеймс Пакър и от холивудския продуцент Арнън Милчан.\r\nДвайсет и шестгодишният Яир Нетаняху поднесе извинения с думите, че \"не е бивало да говори под влияние на алкохола\".\r\nА изказването му за газовата сделка \"е шега, всеки, надарен с малко от малко здрав разум, го схваща веднага\", заяви той в комюнике, разпространено от медиите.\r\nЛидерът на левоцентристката коалиция \"Ционистки съюз\" Ави Габай нарече записа \"ново петно върху корупционното газово споразумение\".\r\nВ комюнике офисът на израелския премиер не спомена за сделката, но заяви по повод присъствието на бодигард в колата по време на гуляя, че с охраната на премиерските деца се занимават службите за сигурност, без да се консултират със самия Нетаняху./БТА/", "date": "2018.01.09", "title": "Нетаняху \"натопен\" от сина си: Баща ми даде на твоя да спечели $20 млрд.!"}
{"url": "https://www.dnes.bg/zvezdi/2018/01/09/nasilvanata-rouz-makgauyn-niamam-vreme-za-holivudski-falsh.364511", "text": "Почти всички бяха облечени в черно на \"Златен глобус\", за да покажат своята съпричастност към движението \"Времето изтече\", насочено срещу сексуалния тормоз над жени в Холивуд. Но основните обвинителки на Харви Уайнстийн, от когото тръгна разплитането на ужасната истина, \"подозрително отсъстваха\", както отбеляза Фокс нюз.\r\nТова са Роуз Макгауън, Азия Ардженто, Анабела Шиора, Дарил Хана, Мира Сорвино, Розана Аркет. 44-годишната Роуз Макгауън осъди \"холивудското лицемерие\", визирайки черните тоалети на колежките си, съобщават редица американски и британски медии, сред които и в. \"Дейли мейл\", съобщава БТА.\r\nКореспонденцията й с италианската актриса Азия Ардженто в Twitter не остана скрита.\"Мога да говоря само от свое име, но аз не само не бях поканена на церемонията за наградите \"Златен глобус\", но и никой не поиска мнението ми за движението \"Времето изтече\", нито да подпиша отвореното писмо. Аз подкрепям инициативата, въпреки че бях изключена от нея.Явно не съм достатъчно влиятелна или холивудска - пише 42-годишната Ардженто на Макгауън. - Никой не трябва да забравя, че ти беше първата, която наруши мълчанието. Всеки, който се опитва да омаловажи това, е трол и враг на движението против насилието над жени. Ти ми даде кураж да проговоря. Винаги ще бъда на твоя страна\".\"Никой от тези изтупани хора, облечени в черно в знак на солидарност с такива като нас, нямаше да си мръдне пръста, ако аз не бях разкрила истината. Нямам време за холивудски фалш\" - е лаконичният и точен отговор на Роуз Макгауън.\"Никоя от нас не беше поканена - Анабела (Шиора), Дарил (Хана), Мира (Сорвино)...\" - включва се в разговора и Розана Аркет, която също е сред обвинителките на Уайнстийн, а отговорът на сестра й, актрисата и носителка на \"Оскар\" Патриша Аркет гласи: \"Това не е редно. Всички вие трябваше да бъдете включени в инициативата. Никой не е потърсил и моята подкрепа, но на кого му пука. Те правят нещата по техен начин, а ние ще действаме по нашия\".Сред холивудските звезди, които са били обект на сексуалните изцепки на продуцента, са също актрисите Анджелина Джоли, Салма Хайек и Ашли Джъд, които присъстваха на церемонията \"Златен глобус\", решени в черно.", "date": "2018.01.09", "title": "Насилваната Роуз Макгауън: Нямам време за холивудски фалш!"}
{"url": "https://www.dnes.bg/usa/2018/01/09/hiliadi-evakuirani-zaradi-poroite-v-kaliforniia.364572", "text": "Проливни дъждове предизвикаха наводнения в части на американския щат Калифорния,  предадеБТА като цитира  Асошиейтед прес.\r\nНай-засегнати са окръзите Санта Барбара и Вентура,  където хиляди жители бяха евакуирани заради риск от свличане на кални маси в  районите, в които миналия месец бушува най-големият пожар в  щата.\r\nМетеоролозите прогнозират, че студеният фронт, идващ от Аляска и  придружен от силни ветрове, може да донесе още обилни валежи. \r\nВ Лос Анджелис  дъждът може да е колкото е валяло през последните 10 месеца. Там бе наредено да  се евакуират обитателите на около 700 жилища.\r\nЗа окръзите Мендосино и Сонома  северно от Сан Франциско са издадени предупреждения за риск от рязко покачване  на нивото на водата във водоемите, от наводнения и свлачища. \r\nТози район също бе  засегнат през октомври миналата година от пожари, отнели живота на 44 души и  унищожили 8900 жилища и други постройки.\r\nВъв високите планински райони на  щата е издадено предупреждение за зимни условия за пътуване и шофьорите трябва  да се подготвят за бурни пориви на вятъра, ниска видимост и заснежени  пътища.", "date": "2018.01.09", "title": "Хиляди евакуирани заради пороите в Калифорния"}
{"url": "https://www.dnes.bg/mish-mash/2018/01/09/specialen-sutien-pravi-izlishen-silikona-199-i-e-vash.364527", "text": "Лягането под скалпела на пластичния хирург, за да се сдобием с ефектен, секси бюст се превърна в мода за малки и големи у нас. Сърбин обаче създаде бельо, което прави излишна оперативната намеса.\r\nСлед 14 успешни теста, изобретателят Милан Милич представи вибриращ сутиен, който уголемява и стяга, дори сближава гърдите, пише в. \"Дейли мейл\", цитиран от БТА.199 долара е цената на артикула, който е с търговска марка Enhancebra.\r\nИновацията се появила, след като Милич се постарал да угоди на приятелката си, която не харесвала бюста си, но я било страх да легне под ножа. Е, вече може да е доволна, още повече, че гърдите порастват с един размер и то само за седем дни. \r\nТози ефект се постига чрез увеличаването на циркулацията на кръвта в гърдите. Приятелката на Милич, 26-годишната Йелена Сабич, първа тествала новото изобретение, а резултатът дошъл, след като носила само по 5 минути, три дни в седмицата вибриращото бельо.", "date": "2018.01.09", "title": "Специален сутиен прави излишен силикона – $199 и е ваш!"}
{"url": "https://www.dnes.bg/world/2018/01/09/elizabet-vtora-s-kaliaska-ot-18-i-vek-no-bilo-ujasno.364571", "text": "Кралица Елизабет Втора описа като ужасен изминатия от нея маршрут с каляска при коронацията й през 1953 г., предаде БТА като цитира Франс прес. \r\nВ рамките на документален филм на Би Би Си кралицата се оплака от комфорта в каляската. \r\n\"Пътуването не бе много удобно\", каза Елизабет Втора, имайки предвид каляската, използвана при коронацията на всеки британски монарх от Джордж Четвърти през 1821 г. \r\nВъпросната каляска е построена през 18-и век и е използвана от кралицата при коронацията й, както и по други поводи, като честването на златния й юбилей на трона през 2002 г.\r\nДокументалният филм, озаглавен \"Коронацията\", фокусира вниманието върху 2 юни 1953 г., когато кралицата е коронасяна след смъртта на баща си, крал Джордж Шести, предишната година.\r\nВ лентата са използвани архивни кадри, които показват децата на кралицата, принц Чарлз и принцеса Ана, тогава съответно на 4 и 2 години.", "date": "2018.01.09", "title": "Елизабет Втора с каляска от 18-и век, но било ужасно"}
{"url": "https://www.dnes.bg/notifikacii/2018/01/09/prognoza-grisho-sledvashtiiat-1-v-myjkiia-tenis.364564", "text": "Григор Димитров ще бъде следващият №1 в мъжкия тенис, прогнозира експертът на АТР Крейг О'Шанеси в свой материал, озаглавен: \"Федерер, Надал, Димитров, Робльов: Кой ще впечатли най-много през 2018?\"\"Пъзелът най-накрая се нареди за талантливия 26-годишен българин. Той стартира 2017 като 17-ти в ранглистата, но в края на сезона достигна до №3, благодарение на спечелването на финалния Мастърс в Лондон\", пише статистикът, който базира прогнозите си върху статистическите анализи от изминалия сезон.\"През 2016 Димитров спаси едва 60% (238/397) от точките за пробив при негов сервис, което му донесе 36-о място по този показател в тура. През 2017 това число се вдигна до 70% (252/360), което го прави петият най-добре отразяващ шансове за пробиви\", отбеляза специалистът и настоява: \"Сега той е по-устойчив психически, физически по-силен и има увереност да застане  на върха\".Той посочи Ник Кирьос като тенисистът, който определено ще се завърне в топ 10, а младият руски тенисист Андрей Рубльов – като очакваният голям пробив през тази година.Същевременно според букмейкърите Григор Димитров се нарежда на четвърто място сред фаворитите за титлата от Australian Open. Първият за годината турнир от Големия шлем започва в понеделник.Залози за триумф на българския тенисист, който е поставен под №3, се приемат при коефициенти между 10.00 и 11.00. С абсолютно същите шансове е оценен и четвъртият в схемата Александър Зверев.Пред тях са единствено Роджър Федерер, Рафаел Надал и Новак Джокович.", "date": "2018.01.09", "title": "Прогноза: Гришо – следващият №1 в мъжкия тенис"}
{"url": "https://www.dnes.bg/crime/2018/01/09/policai-znael-che-ubiecyt-ot-novi-iskyr-se-nastanil-v-lukovo.364573", "text": "Полицай от Своге е знаел, че извършителят на шесторното убийство в Нови Искър  Росен Ангелов, обявен за национално издирване преди 8 години, обитава вила в Луково. Това заяви пред bTV човек от селото, който е подавал жалби. Двамата дори разговаряли. \n\n\n\r\nРосен Ангелов се заселил в Луково преди десетина години, разказват местните. Живеел във фургон във вилната зона над селото. Един ден обаче домът му се подпалил и изгорял. Малко по-късно станало ясно, че Росен Ангелов се е самонастанил във вилата, която е обитавал и до последно и се намира само на 800 метра от мястото. \r\nВъв вилната зона хората рядко посещават имотите си, но почти винаги ги намират обрани. Затова подават 2 жалби. Последния път е преди две години.\r\nПри едно от идванията съпругата ми заведе полицай от Своге до тази подозрителна къща, в която не сме виждали хора, а само пушек от комина”, каза Бойко Бошнаков. \r\nЕдва тогава разбрали, че във въпросната добре изолирана вила живее Росен Ангелов.\r\n\"Точно в тази вила по това време на оградата съпругата ми и полицай разговаряха с Росен Ангелов. Съпругата ми не е имала никаква информация, че лицето е обявено за издирване. Полицаят е казал, че няма основания да влиза в къщата”, допълни Бошнаков. \r\nАнгелов е обявен за издирване през 2009 г. заради влязла в сила присъда за блудство с малолетна\r\n ", "date": "2018.01.09", "title": "Полицай знаел, че убиецът от Нови Искър се настанил в Луково"}
{"url": "https://www.dnes.bg/kino/2018/01/09/lili-ribkata-s-nagrada-nai-dobyr-v-evropa.364544", "text": "\r\n                        \r\n                        \r\n                        \r\n                    Българският детски филм \"Лили рибката\" спечели престижната награда за \"Най-добър в Европа\". Продукцията е на сценариста и режисьор Ясен Григоров и е първият български детски игрален филм, който излиза от близо 30 години насам.\r\n\"Лили Рибката\" е приказка за необикновено дете, което се променя всеки път, щом някой го погледне право в очите.\r\n\"Участието във фестивала за \"Най-добър филм в Европа\" беше случаен изстрел в пространството, но и голяма и удовлетворителна награда за целия екип\", сподели в студиото на \"България сутрин\" режисьорът Ясен Григоров.\r\nОсвен с впечатляващ сюжет, филмът се отличава и със съчетание от ефекти, които не са използвани до момента за български филм.\r\n\"Лили рибката\" успява да събере на едно място едни от най-известните български актьори като Татяна Лолова, Николай Урумов, Койна Русева и Калин Сърменов.\r\n\"В света на клишетата, в който всички живеем и етикетите, които слагаме на случващото се около нас, филмът ни кара да се замислим за далеч по-различни и интересни неща\", обясни пред  актьорът Калин Сърменов.\r\nНа 13 януари ще бъде проведена първата медийна прожекция на филма, а останалите ще могат да го видят на 9 февруари, когато излиза в кината.\r\n ", "date": "2018.01.09", "title": "\"Лили рибката\" с награда \"Най-добър в Европа\""}
{"url": "https://www.dnes.bg/obshtestvo/2018/01/09/treti-pol-djendyr-vrajdebnostta-na-terminologichno-nivo.364551", "text": "Истанбулската конвенция трябва да се ратифицира от парламента колкото се може по-бързо. За това настояха неправителствени организации на пресконференция днес.Адвокати, психолози и експерти от Сдружение \"Алианс за защита от насилие, основано на пола\", Фондация П.У.Л.С.  - Перник, Фондация \"Български център за джендър изследвания\",  Националната мрежа за децата, в което се включват над 14 НПО-та от  цялата страна, Фондация \"Анимус\" и други се обединиха около темата, че негативната реакция на документа е поради неговото непознаване и объркване в терминологията. Всъщност неговата основна цел е да защити от насилие най-уязвимите групи - жените и децата.По думите на адв. Албена Койчева враждебната реакция срещу Конвенцията е на терминологично ниво и по-точно преводът на понятието \"джендър\" като социален пол. В текста никъде няма термин \"трети пол\", промотиране на еднополови бракове, транссексуалност или обучение, което е срещу \"българските традиции\", допълни тя.\n\n\n\n\nАдвокат Даниела Горбунова от Фондация \"Български център за джендър изследвания\" разясни: \"В член 3 на английския текст  за думата \"пол\" е употребена \"gender\", а в българския текст, който за момента е неофициален превод, думата е преведена като \"социален пол\".За да се изчисти терминологията към Конвенцията има обяснителен доклад, в който авторите дават допълнителни тълкувания на термините,  вкл. и понятието \"джендър\", обясни тя. Проблемът е, че в работния превод на  конвенцията терминът е преведен като \"социален пол\". В този доклад изрично се  казва, че терминологията касае само жените и мъжете. Идеята е, че има социално конструирани роли, поведения, действия и атрибути, които дадено общество смята за приемливи за жените и мъжете. Някои роли или стереотипи обаче раждат вредни практики и са причина за насилието срещу жени.По думите й тази терминология вече е навлязла в българското  законодателство: \"В Пътна карта за равнопоставеност  на половете, която е публикувана на сайта на МО, 32 пъти е употребена  думата \"джендър\".Целта й е да има равнопоставеност за жените и мъжете, превенция срещу насилието, оказване на помощ на пострадалите и техните деца, наказателна отговорност за насилниците, изграждане на специализирани институции, да се създаде орган за постоянно  действие и координация по тези проблеми.Към момента Конвенцията има 28 ратификации от държави членки на ЕС, 17 държави, включително България, само са я подписали и са в процес на ратификация, и само 3, които все още не са я подписали - Армения, Азарбейджан и Руската Федерация.\"Прилагането на Конвенцията не може да се случи автоматично у нас - нужни са промени в законодателството, както в гражданското, така и в наказателното право\", обясни адв. Койчева. Тя призна, че доста от принципите на документа и сега са приети от българската държава - за равенство на половете, за недискриминация по полов признак, за ненасилието.Според статистиката от 2016 година 90% от 311-те клиенти на Фондация П.У.Л.С са пострадали от насилие, основано на пол, както и техните деца. Те преди всичко страдат от домашно насилие, оказано върху жените и майките в семейството, систематично стават свидетели или подлежат на различни видове насилие, включително и сексуално.В България липсва официална статистика за жертвите на домашното насилие и насилието, основано на пола. Домашното насилие не е квалифицирано като престъпление в  Наказателния кодекс. Според данни на Фондацията у нас няма точна статистика за жертвите.Проучване на НOEMA от 2001 г. показва, че всяка четвърта българка е жертва на домашно насилие.НПО-тата твърдят, че след ратифициране на Истанбулската конвенция ще може да се въведе национална статистика за случаите на домашно насилие и насилие, основано на пола, каквато в момента липсва.", "date": "2018.01.09", "title": "Трети пол, джендър... Враждебността – на терминологично ниво"}
{"url": "https://www.dnes.bg/notifikacii/2018/01/09/30-g-ot-promenite-v-iztochna-evropa-po-demokratichna-li-e-tia.364523", "text": "Близо 30 години изминаха от демократичните промени в Източна Европа. Но те не са достатъчни. За изграждането на едно демократично общество са нужни 60 години, прогнозира навремето един германски социолог. Може би е прав.\r\nНадали някой е искал да поставя под въпрос самочувствието на източноевропейските страни-членки на ЕС. Въпреки това унгарският премиер Виктор Орбан използва гостуването си в централата на баварския Християнсоциален съюз, за да заяви ясно, че неговите сънародници смятат мюсюлманските бежанци за мюсюлмански завоеватели. \r\n\"Ние не искаме такова нещо\", заяви той. Освен това Унгария нямало да се остави да бъде принуждавана да прави нещо, което не иска, заяви той за вестник \"Билд\". Неговата страна заслужавала много повече уважение и респект - така пък Орбан отговори на критиката на председателя на социалдемократите Мартин Шулц. \r\nНяма спор: ЕС се разцепва политически. При това страните от бившия източен блок копнееха да станат членове на Общността. И оттогава изминаха само 25 години, припомня \"\". Междувременно ЕС среща все по-сериозни проблеми със своите млади членове. И обратното. Полша и Унгария одобряват брюкселската общност на ценностите само като дойна крава. Те категорично отхвърлят брюкселския централизъм и съзират заплаха в мултикултурализма на Западна Европа. Вместо това във Варшава и Будапеща се издигат новите стари ценности - родината, христянската вяра, семейството. Същите политически обществени идеали изповядват Чехия и Словакия. Постепенно възникна едно контрадвижение срещу отворените западноевропейски общества.\r\nЗад него се крие следната идея: в безкрайно глобализираното съществуване на преден план трябва отново да застане нацията. Така Виктор Орбан и неговата партия ФИДЕС дефинират ценностните стандарти за унгарската нация по новому. Те се опитват да превърнат сложния и изпълнен с усещането за заплаха свят в по-лесен. Същия курс е поел и полският премиер и председател на партията \"Право и справедливост\" (ПиС) Ярослав Качински. И двамата управляват автократично и изобщо не крият своите резерви спрямо западните общества. Виктор Орбан кръсти своята нова Унгария \"нелиберална държава\", а Качински нарича своите държавни промени \"една добра промяна\". Създава се впечатлението, че на Изток предефинират европейската идея.\r\nВследствие на това в източната периферия на ЕС се наблюдава значителен завой на дясно. Този завой е свързан само частично с икономическото положение. Предположението, че разтърсената от кризи икономика и безработицата насърчават националистическото съзнание бързо може да бъде опровергано - например в Чехия. Страната отбелязва икономически ръст от почти пет процента, а безработицата от три процента е най-ниската в целия ЕС. Това обаче не осуети чешкия завой на дясно. Подобно е развитието и в Полша. През 1990-те години средният поляк печелеше само една дванадесата част от това, което печелеше средният германец. А през 2016 година - една трета. Въпреки това национализмът в Полша е в подем. А \"Ню Йорк Таймс\" писа, че \"популизмът се е настанил в Източна Европа\".\r\nТова се дължи на факта, че след 1990-та трансформиращите се източноевропейски страни не преминаха през една социалдемократична ера, твърди известният полски политолог Пьотр Бурас. Според него, неолиберализмът изведнъж е навлязъл изцяло в раздробеното от комунизма общество. \"Нямаше социална държава, синдикатите бяха слаби и капитализмът навалезе безпрепятствено. А всичко това остави дълбоки следи. Например комплекса за малоценност на тези общества, който съществува до днес\", казва той. Писателят Земовит Шчерек казва, че поляците гледат на себе си така, както Западът гледа на тях. \"Те се чувстват малко бедни, малко изостанали и неефикасни.\"\r\nМиналата седмица новият полски премиер Матеуш Моравецки направи първата си чуждестранна визита. Не в Брюксел, а в Будапеща. И това е ясно политическо послание: Унгария е по-важна за Полша от ЕС. След това той посети и колегата си в Словакия. В Полша всъщност почти не се надигат гласове, които да призовават страната да обърне гръб на ЕС. Но въпреки това Варшава се държи като чуждо тяло в европейското семейство.\r\nМного хора смятат, че ЕС им отнема достойнството, казва полската писателка Инга Ивасьов. От Запада идвали само \"ограничения, проблеми и морални упреци\". \"В Полша все още не се обсъждат теми като равнопоставеността, светската държава и правата на малцинствата\", твърди писателката. Вместо това - в ерата на ПиС- поляците са заети най-вече със самите себе си. И тази склонност към аутизъм се забелязва отчетливо в юбилейната 2018 година, когато Полша отбелязва възстановяването на държавния си суверенитет преди 100 години. Нацията е мащаб за всичко. Варшава не иска поучения от Брюксел или Берлин. А правосъдието, според логиката на ПиС, се е подчинило на \"волята на народа\". Зад всички нови феномени на десния завой стои усещанато на поляците, че винаги са били жертва. И отговорът им гласи: патриотизъм и национализъм.\r\nУнгария върви по същия път. Премиерът Орбан назначава в правосъдната система и администрацията само верни хора. Ректорът на Централния Европейски Университет в Будапеща Майкъл Игнатиев казва, че представата, че политическата промяна през 1990-те години ще бъде последвана от демократична конституция, пазарна икономика и мултикултурализъм е били погрешна. Основаният от унгарско-американския ивнеститор Джордж Сорос университет е известен по цял свят. Това учебно заведение е трън в очите на Виктор Орбан. \"В него следват онези, на които унгарците нямат доверие. Джордж Сорос е символична личност на онзи финансов капитализъм, за когото популистите твърдят, че застрашавал традициите\", писа през декември списание \"Шпигел\".\r\nИ тук културната битка дава дълбоко отражение върху колективната идентичност. Унгария става независима държава едва през 1920 година. Младата нация се откъсна от Австро-унгарската империя и имаше да наваксва по отношение на идентичността. Завръщането на Орбан към \"унгарските традиции\" вдъхва на много унгарци сигурност и стабилност. Или както пише \"Шпигел\", той създава един свят \"без чужденци, без биоманиаци и брюкселски чиновници\".\r\nПреди 25 години мнозинството от умните европейски глави изобщо не предполагаше, че в източната периферия на ЕС може да последват подобни развития. Приемането на демократичните стандарти и свободната пазарна икономика, с или без социални елементи, минаваха за закон. През 1990 година германският социолог Ралф Дарендорф опроверга това становище. Той прогнозира, че за изграждането на едно демократично общество ще се необходими 60 години. Сега тъкмо отличниците сред новоприетите страни-членки доказват, че пътят към храмонизирането на Европа е дълъг.\r\n ", "date": "2018.01.09", "title": "30 г. от промените в Източна Европа. По-демократична ли е тя?"}
{"url": "https://www.dnes.bg/sofia/2018/01/09/sofiianecyt-chaka-zdravi-tapi-zaradi-es-niakakyv-ujas-shte-e.364533", "text": "От утре, 10 януари, ни очакват първите ограничения на движението в София във връзка с председателството ни на Съвета на ЕС. То ще продължи 3 дни, но като цяло в следващите 6 месеца ни очакват още доста такива дни.\r\nСред плановете на властта е в определени периоди да се затварят дори цели пътни артерии, например от летището до НДК. Единствено при извънредни ситуации пък може да се наложи да бъде спряно метрото в подлеза на двореца. Всичко това ще бъде \"гарнирано\" със засилено полицейско присъствие и проверки.\n\n\nВ дните преди началото на председателството ни, екипът на Dnes.bg се обърна към своите читатели с въпроса: ? В традиционната ни анкета участие взеха 1160 души.\r\nОказва се, цели 44% от анкетираните, очакват сериозни затруднения и дори пътен ужас по улиците и булевардите в София заради новата ни роля на ръководител на ЕС. \r\nДруги 9% пък допълват, че очакват малко повече трафик от обичайното, но това ще е само за няколко дни.Любопитното е, че едва 2% са оптимистите, които смятат, че Пътна полиция и общината ще си свършат перфектно работата и няма да има сериозно допълнително затруднение в движението. \r\nДруга част от анкетираните – 9%, посочват, че ходят на работа с метро или велосипед и ограничението на движението не ги касае пряко.5% пък добавят, че и да има допълнителни задръствания, те трябва да се изтърпят, защото европредседателството е за доброто на страната ни. \r\nЦели 30% пък заявяват, че изобщо не се интересуват от трафика в София и този въпрос не ги вълнува. \r\n ", "date": "2018.01.09", "title": "Софиянецът чака здрави тапи заради ЕС: Някакъв ужас ще е!"}
{"url": "https://www.dnes.bg/politika/2018/01/09/sigurnost-i-evroshefstvo-predizvikatelstvo-i-shans.364560", "text": "Четири часа продължи заседанието на Консултативния съвет за национална сигурност (КСНС), на което бяха обсъдени политиката за сигурност и отбрана на ЕС. Шест доклада са били прочетени пред участниците, обясни президентът Румен Радев.Три от тях - от военния министър Красимир Каракачанов, от министъра на икономиката, образованието и председателя на БАН.Председателството на Съвета на ЕС в контекста на Общата политика за сигурност и отбрана на ЕС е голяма отговорност, но предоставя и значителни възможности на България в няколко много важни направления -около това са се обединили всички участници в днешното заседание, свикано на \"Дондуков\" 2.Самият Радев обяви след края му, че приветства кабинетът заради това, че повиши разходите за отбрана на 2% от БВП.\"България трябва да излезе с ясни предложения. Обединихме се, че трябва да има ускорено приемане на мерки, които да идентифицират всички тези области, проекти, научни звена, предприятия. От съществена важност е в качеството си на председатели на Съвета на ЕС да покажем, че можем да изпълняваме ефективно тази роля. Затова трябва да покажем, че планираме нашата отбранителна политика по европейски образец\", каза още президентът.Според него България се нуждае от програма, която да обхване финансите на отбранителната политика и след 2024 г.\"Стигнахме до общата позиция, че България трябва да излезе с ясни предложения, които да гарантират запазването на динамиката в постигането на целите на глобалната стратегия на ЕС в сферата на сигурността и отбраната. Също така засилване на сътрудничеството в областта на отбраната между страните членки. Разбира се, способстване на тяхната пълноценна интеграция като въоръжени сили, отбранителна индустрия и наука в интеграционните европейски проекти в сферата на сигурността и отбраната. Разбира се, способстване за това българските въоръжени сили, отбранителна индустрия, малки и средни предприятия и наука пълноценно да се интегрират в процесите на изграждане на обща европейска отбрана\", добави президентът.Той уточни, че предвид динамичната среда за сигурност и състоянието на нашите въоръжени сили, са стигнали до много важен консенсус, че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности на средата за сигурност.", "date": "2018.01.09", "title": "Сигурност и еврошефство – предизвикателство и шанс"}
{"url": "https://www.dnes.bg/obshtestvo/2018/01/09/ninova-prestypleniiata-tejyk-udar-po-obraza-ni.364559", "text": "Случващото се в последните седмици е тежък удар по образа на България, особено в началото на Председателството. Това каза лидерът на БСП Корнелия Нинова след заседанието на Консултативния съвет за национална сигурност (КСНС) при президента Румен Радев.\n\nТова е била общата позиция, изразена по време на заседанието.Темата му бе за ролята на България за развитието на Общата политика за сигурност и отбрана на ЕС в контекста на Българското председателство.Според нея всички институции трябва да се обединят и да положат максимални усилия за бърза разкриваемост и процес, за да изчистим лицето на България на прага на Председателството.Нинова разкритикува правителството, което според нея фатално  закъснява и изпуска възможности за развитие на българската икономика,  производство и фирми в контекста на общата политика за отбрана на  Европа.\"Настоях в крайната декларация да бъдат сложени  срокове какви конкретни мерки да предприеме правителството, макар и  закъсняло да се даде възможност на българската икономика\", посочи тя,  цитирана от \"Фокус\".\"Заявих на министър-председателя, че ще  го подлагаме на парламентарен контрол всеки ден за това какво прави  правителството по тези срокове\", изтъкна Корнелия Нинова.Тя  посочи, че в някои от изнесените доклади е пишело, че България по време  на Председателството, обсъждайки общата отбранителна политика, ще бъде  безпристрастен посредник на разговорите.\"Европредседателството не е само посредничество, трябва да сме активен  участник във воденето на тези разговори\", коментира лидерът на БСП.Нинова не се съгласила и че ще бъдем защитник на общата позиция на  Съвета. Според нея Председателството е възможност да бъдеш не само  защитник, а участник в изготвянето на обща позиция.Тя  попитала премиера Бойко Борисов и с какво самочувствие ще бъдем  посредник на големите за отбранителна способност, като не сме си приели  собствената национална стратегия.", "date": "2018.01.09", "title": "Нинова: Престъпленията – тежък удар по образа ни!"}
{"url": "https://www.dnes.bg/obshtestvo/2018/01/09/noviiat-jivot-na-toni-koiato-se-hvyrli-pod-vlaka-blizo.364567", "text": "Екип от столични специалисти, начело с доайена в протезирането Димитър Ненчовски, пристигна в Бургас на 8 януари, за да вземе проби за протезите на 21-годишната Антония Спасова, която се хвърли под влак и загуби и двата си крака.Екипът е осигурен от Сдружение Национален алианс за интеграция и политики за здраве и активен живот след ампутации и протезиране.\n\n\n\nПротезите ще са готови след 2 седмици, уточниха столичните специалисти, цитирани от \"\".\r\nВъпреки тежката си съдба, Тони посрещна медиците с лъчезарна усмивка, обнадеждена, че скоро ще дойде моментът, в който пак ще стъпи на крака.\r\nСлед това тя ще трябва да премине през труден период на адаптация. Първият етап ще бъде в отделението по рехабилитация към УМБАЛ Бургас. Едва когато младото момиче свикне с новите си крака, ще замине на специална рехабилитация в София, обясниха от сдружението.\r\nМеждувременно Антония започва да изработва мартенички и бижута, които ще се продават на специален щанд в центъра на Бургас. Така самата Тони ще си помогне в набирането на средства за лечение и възстановяване.\r\nДва месеца след отчаяния опит да сложи край на живота си, скачайки пред влак в Бургас, Антония Спасова се чувства много по-уверена, с огромно желание да води отново пълноценен живот.\r\nНай-голямото желание на 21-годишната Антония след протезите е да си намери работа. От малка тя е свикнала да се справя сама с житейските трудности, след като е изоставена от родителите си и израства в социални домове за сираци.\r\nТя иска и да учи социални дейности, за да помага на деца със съдба като нейната.\r\n", "date": "2018.01.09", "title": "Новият живот на Тони, която се хвърли под влака - близо!"}
{"url": "https://www.dnes.bg/akoshtete-vqrvaite/2018/01/09/pazete-se-ot-nai-golemite-manipulatori-v-zodiaka.364556", "text": "Има хора, които могат да бъдат толкова убедителни, че да ви накарат да направите всичко. Те са толкова добри, че дори няма да разберете, че сте били манипулирани дълго след като това се е случило. По-скоро ще останете с впечатлението, че идеята е ваша.\r\nЕ, тези черти се срещат по-често сред представителите на някои зодии. Кои са най-големите манипулатори в зодиака?\r\nРодените под този знак ще ви убедят не само като ви обяснят колко забавна е молбата им, но и като споделят намерението си да ви възнаградят.\r\nТе наистина ще бъдат наранени от отхвърлянето на техните идеи, така че ако откажете, очаквайте гневът им бързо да се възпламени.\r\nПрепоръчително е няколко минути да останете встрани от тях, за да не се изгорите. След това пред вас ще се разкрие слънчевата личност, която познавате.Вижте кои са останалите в ", "date": "2018.01.09", "title": "Пазете се от... най-големите манипулатори в зодиака"}
{"url": "https://www.dnes.bg/zvezdi/2018/01/09/djilian-andersyn-sys-zvezda-do-deivid-duhovni.364536", "text": "Звездата, която Джилиан Андерсън получи, е 2625-ата на Алеята на славата в Холивуд. На церемонията по откриването й присъстваха актьорите Брайън Фулър и Джоел Макхейл, който нарече 49-годишната актриса \"културна икона\". Актрисата избра за събитието рокля в цвят металик, щедро разкриваща плътта й. \r\nПо време на изказването си Андерсън не пропусна да спомене \"пламенно независимата\" си героиня Дейна Скъли от \"Досиетата Х\", която я направи популярна. Актрисата припомни, че късметът я навестил именно, когато се срещнала със създателя на сериала - Крис Картър, както пише \"Дейли мейл\", цитиран от БТА.\r\n\"Дейна Скъли се оказа модел за подражание, от какъвто имаха нужда жените - не само обект на мъжко желание, но волева, умна, смела, отдадена на професията си и пламенно независима\", споделя Джилиан Андерсън, която благодари и на \"идеалния си платоничен партньор\" в сериала Дейвид Духовни, с когото е прекарала 25 години от живота си и чиято звезда на холивудската Алея на славата се намира в близост до нейната.", "date": "2018.01.09", "title": "Джилиан Андерсън със звезда до Дейвид Духовни"}
{"url": "https://www.dnes.bg/health/2018/01/09/syvetyt-na-direktorite-na-mbal-v-lovech-hvyrli-ostavka.364561", "text": "Съветът на директорите на МБАЛ \"Проф. д-р Параскев Стоянов\" в Ловеч подаде колективна оставка. Новината съобщи председателят му Даниела Коларова пред БТА.Коларова е депозирала молбата си за напускане в здравното министерство още в края на миналата година, а вчера това са направили и изпълнителният директор на болницата д-р Анка Георгиева и членът на съвета Теодора Пенкова.Мотивът на Коларова да подаде оставка е липсата на приемственост в стратегията и подхода между предишния екип на здравното министерство и настоящия. Тя си тръгва и защото била игнорирана като специалист и експерт при вземането на решения след идването на новото ръководство на министерството.Коларова каза още, че ще настоява в най-кратки срокове да бъде свикано извънредно общо събрание на акционерите, за да бъде избран нов Съвет на директорите и старият да бъде освободен от отговорност.Очаква се утре в ловешката болница да бъде представен новият й прокурист.", "date": "2018.01.09", "title": "Съветът на директорите на МБАЛ в Ловеч хвърли оставка"}
{"url": "https://www.dnes.bg/stranata/2018/01/09/myj-pochina-krai-varnensko-selo-padna-ot-motopeda-si.364545", "text": "Неизвестен до момента мъж почина на пътя Оброчище-Кичево, близо до варненското село Осеново.\r\nИнцидентът станал около 9:30 часа сутринта. \r\nМъжът бил с мотопед без регистрационни табели, пише \"\".\r\nПо време на движението паднал на пътя и починал на място. Не е имал документи у себе си.Изясняват се обстоятелствата и детайлите около инцидента, самоличността на мъжа, както и причините за смъртта му. По случая има образувано досъдебно производство.", "date": "2018.01.09", "title": "Мъж почина край варненско село, падна от мотопеда си"}
{"url": "https://www.dnes.bg/health/2018/01/09/koi-vodi-v-edna-uspeshna-partniorska-vryzka.364542", "text": "Не можем да очакваме, че години наред връзката ни ще тече без проблеми. Човешките взаимоотношения, дори любовните, имат своите пикове и падове. Това, че сме се врекли на някого не значи, че няма да ни се случи скарване, а и какви по-нормални отношения могат да се очакват от партньорските от време на време да има спорове... Всъщност, здравата връзка показва не липсата на конфликти, а желанието да се преодолеят трудностите заедно. Любовните отношения са също като да се впусне двойка в танц – те изискват да се водят: понякога води единият, понякога другият, в едното – жената, в другото – мъжът... Надграждането на отношението един към друг в двойката единствено може да съхрани любовта свежа. Семейството е екипна работа, все пак! А щом сте двама, сте екип при всички случаи.1. Всеки един проблем във връзката се заражда поради лоша комуникация. Ако постоянно сте на телефона си, втренчени в телевизионния екран, освен че се разминавате заради работните ви смени, едва ли ще имате възможност за пълноценна комуникация помежду си. Как бихте могли да се справите с този проблем? Създайте си общ семеен график. Нека часът за лягане на децата да е твърд и да ви оставя време за общуване като двойка вечерно време. В този часови пояс се откажете от служебните разговори и поглеждането в екрана, за да проследите резултата на поредния мач. Приятелките също могат да почакат до утре. ", "date": "2018.01.09", "title": "Кой води в една успешна партньорска връзка?"}
{"url": "https://www.dnes.bg/akoshtete-vqrvaite/2018/01/09/udi-harelsyn-za-trymp-nai-goliamoto-bedstvie.364534", "text": "Звездата от \"Зрителна измама\" се присъединил към вечерята на Джеси Вентура, който беше губернатор на Минесота и Тръмп – президентът на САЩ.\r\n \r\nУди споделя в списание Observer: \"Говорихме си за тежката вечеря, която трябва да преживеем. Тръмп говореше единствено и само за пари. След 45 минути излязох навън и запалих марихуана. Мислех си: \"Е, не. Как ще преживея това?' Не очаквах да бъде толкова зле, а тук е скапаният президент\".\r\nАктьорът има либерални виждания в политиката, но е страстен активист в опазването на околната среда и споделя, че Тъмп е \"най-голямото бедствие, което някога се е случвало\".Уди също казва, че наскоро е отказал пушенето на трева, защото прекалено замъглявало съзнанието му.", "date": "2018.01.09", "title": "Уди Харелсън за Тръмп: Най-голямото бедствие!"}
{"url": "https://www.dnes.bg/notifikacii/2018/01/09/jenstveni-myje-myjki-momicheta-feminizmyt-syzdal-tretiia-pol.364479", "text": "В нашата епоха се наблюдава особен феномен - обличаме в нови думи старите ситуации, пише Ерик Земан от \"Фигаро\". Френската литература винаги е създавала образи на жени с \"мъжка\" физика, както казваше Флобер, и още повече \"женствени\" мъже. Това полово антредьо беше подигравано, уязвявано с лоши шеги, рядко изтезавано. Решихме да го приемем сериозно, дори трагично, измисляйки израза \"неутрален пол\": нито мъж, нито жена; трети пол, пише \"Труд\".\n\n\nНашата епоха има също тази особеност да иска от съдията мнението му за всичко. Това нахлуване на съдебната власт би скандализирало революционерите от 1789 г., които смятаха, че съдията е само \"устата на закона\". Но нашите модерни прогресивни дейци са убедени, че управлението на съдиите е най-доброто от републиканските ценности и на правовата държава. Не е учудващо, че тази история с \"неутралния пол\" – какъвто един човек поиска да бъде вписан в документите му за самоличност – стигна до Касационния съд (съдът отхвърли искането му, бел. пр.). \r\nХарактеристика на нашата епоха е, че приема много сериозно тези сексуални истории, с които се забавляваха на драго сърце развратните ни предци.Вече няма разлика между местни и чужди, нито между мъже и жени. Ние създаваме едно неразличимо същество, без отечество, без корени, същество \"без качества”, за което вярваме, че ще бъде по-свободно, докато то ще бъде всъщност само по-празно.\r\nФеминизмът се съдържаше в думите на Симон дьо Бовоар: \"Не се раждаш жена, ставаш такава\".Този първоночален конструктивистки феминизъм породи теорията за рода, скъпа на Джудит Бътлър, която смята, че не трябва да бъдем определени от сексуалната си природа – която всъщност е \"социална конструкция\", измислена от мъжете, за да оправдаят господството си над жените – а от своята индивидуална воля, от суверенния си избор. \r\nФеминизмът завършва със сексуално обезразличаване и хомосексуални или транссексуални искания, въпреки възмутения вой на някои феминистки, искрено ужасени от чудовището, за чието създаване са допринесли.\r\n ", "date": "2018.01.09", "title": "Женствени мъже, мъжки момичета... Феминизмът създал третия пол!?"}
{"url": "https://www.dnes.bg/sport/2018/01/09/koutinio-oshte-se-chudi-koi-nomer-da-si-izbere.364538", "text": "Най-скъпата покупка в историята на Барселона Филипе Коутиньо още не е избрал номера, с който ще играе през новия сезон, твърдят близки на играча пред вестник \"Спорт\".\r\nВчера се появиха информации, че техничарят ще се спре на №14, но това все още не е потвърдено от лагера на каталунския колос и самия футболист, който искал няколко дни за размисъл.\r\nОсвен 14-ката, на Коутиньо ще бъдат предложени още два номера - 7 и 24. Бразилецът иска да се възползва от трите седмици почивка, които ще има заради мускулната си контузия.\r\nНомерата 7 и 14 се освобождават заради почти сигурното напускане на Арда Туран и Хавиер Масчерано. Първият не попада в плановете на треньора Ернесто Валверде, а вторият иска ново предизвикателство.\r\n ", "date": "2018.01.09", "title": "Коутиньо още се чуди кой номер да си избере"}
{"url": "https://www.dnes.bg/world/2018/01/09/proskubanoto-koledno-dyrvo-na-rim-stava-zaslon-za-kyrmachki.364574", "text": "Проскубаното коледно дърво на Рим ще бъде използвано за изграждането на дървен заслон за кърмещите майки, предаде ДПА.\r\nЕлхата, която гражданите подигравателно нарекоха \"Мизерника\", ще има \"нов живот\", съобщиха от общината. Дървото ще бъде демонтирано от площад \"Венеция\" вечерта в четвъртък и ще бъде нарязано. \r\nЧаст от дървения материал ще послужи за изработката на сувенири и произведения на изкуството.\r\nРешението за бъдещето на 21-метровия норвежки смърч се очакваше с нетърпение от обществеността, но съобщението беше направено след известно объркване. През деня работници свалиха коледната украса от елхата, но след това я поставиха обратно, тъй като общината не беше категорична в плановете си.\r\nКоледното дърво в италианската столица струваше 48 000 евро. Много бързо обаче игличките му опадаха и то изглеждаше много жалко в сравнение с величествените елхи на Ватикана или на Милано. \r\nЗлочестият му вид обаче му спечели поддръжници и то дори се сдоби с акаунт в Туитър. Някои закачиха насърчителни послания по клоните му.\r\n ", "date": "2018.01.09", "title": "Проскубаното коледно дърво на Рим става заслон за кърмачки"}
{"url": "https://www.dnes.bg/stranata/2018/01/09/banica-s-kysmeti-raztopena-moneta-za-bereket.364554", "text": "Разтопена монета в новогодишната баница – този нетрадиционен късмет споходи семейство от Силистра по празниците.Даниела Митева решава да сложи за късмет в новогодишната баница монета. Приготвя корите и сиренето по традиционна рецепта. Слага и стотинка от един лев.Температурата на фурната е 200 градуса.\"Монетата се падна на мъжа ми, той си помисли, че е полепнало нещо по нея, то се оказа, че просто монетата е разтопена\", разказва пред bTV Митева.На този фон последните данни на централната банка сочат, че от януари до септември миналата година са задържани малко над 600 фалшиви монети. Най-много са тези от 50 стотинки, а най-малко от 2 лева.", "date": "2018.01.09", "title": "Баница с късмети: Разтопена монета за... берекет"}
{"url": "https://www.dnes.bg/health/2018/01/09/golemi-dozi-vitamin-d-za-hubost-i-zdrave.364547", "text": "Атакуването на организма с големи дози витамин D се превръща в доказан революционен метод за борба със затлъстяването и не само. Още повече, че е подходящ за 18 и 70-годишни хора. \r\nИзводът се прави от резултати от клинични изследвания, направени от американски учени, които показват, че терапията с този витамин понижава артериалната ригидност на кръвоносните съдове, което е сред първите признаци за тежки заболявания на сърдечносъдовата система.\r\nУчени от Медицинския колеж към университета на Джорджия в Огъста заключили, че затлъстяването е сред главните причини за понижаване нивото на витамин D в организма, съобщава БТА.След като средната доза витамин D била увеличена 6 пъти, терапията за хора със сериозно наднормено тегло продължила 4-6 месеца, като едновременно са атакувани и здравословни проблеми, свързани с болести на сърцето, щитовидната жлеза и нивото на кръвната захар в организма.Не по-маловажно е, че този витамин е безценен за красотата - коса, нокти, кожа... Основен източник на витамин D е слънцето, но все пак е зима, колкото и мека да е тя. Затова подсказваме, че вариант за набавянето му са по-мазните риби, червено месо, фреш от портокали, жълтък, различни видове сирена...  \r\n ", "date": "2018.01.09", "title": "Големи дози витамин D за хубост и здраве"}
{"url": "https://www.dnes.bg/balkani/2018/01/09/policai-v-rumyniia-obvinen-v-pedofiliia-prizna-vina.364514", "text": "Румънски полицай, който бе обвинен в сексуално посегателство срещу две деца в Букурещ, призна деянието, както и още едно сексуално нападение срещу 7-годишно дете през 2012 г., съобщава информационният сайт Зиаре.\r\nСъобщението бе направено снощи от адвоката на полицая, след като заподозреният бе задържан за 24 часа, а днес ще бъде изправен пред съда с предложение за налагане на мярка 30-дневен предварителен арест. \r\nМъжът бе заловен в понеделник, след като бяха разпространени кадри от камери за видеонаблюдение, които показват сексуално посегателство срещу петгодишно момиченце и деветгодишното му братче в асансьор в жилищен блок на 5 януари. Мъжът бил разпознат от колегите си, които са подали сигнал.\r\nАдвокатът на обвинения каза, че той е опитал да обясни действията си с \"проблемите, които имал\".\r\nМъжът се казва Еуджен Стан и работи от 10 години в Пътна полиция, където е бил прехвърлен от жандармерията. Женен е и има две деца.\r\nМиналата година е опитал да насили една жена, а през 2012 г. е извършил сексуално посегателство спрямо 7-годишно дете в същия район на румънската столица, съобщава сайтът Зиаре, цитиран от БТА.\r\nМинистърът на вътрешните работи Кармен Дан заяви днес, че очаква оставки, информира сайтът.\r\n\"Ще имаме среща със специалисти от Центъра за психологическа проверка. Вчера изпратих искане, но до момента имам само информацията, с която разполагате и вие\", каза Кармен Дан пред журналисти. \"Не видях никой да прави крачка назад. Вероятно са оценили, че няма отговорност\", коментира министърът на вътрешните работи.\r\nТя съобщи, че е разговаряла снощи с премиера Михай Тудосе и го е информирала за ситуацията и предприетите мерки.\r\nГоворителката на румънското МВР Моника Дажбог каза вчера, че вътрешният министър Кармен Дан е дала срок до сряда на началника на Пътна полиция да обясни колко сериозни са били психологическите тестове, през които е минал заподозреният, и как е възможно от 1990 г., откогато той работи в системата, да не е забелязано поведението му. ", "date": "2018.01.09", "title": "Полицай в Румъния, обвинен в педофилия, призна вина"}
{"url": "https://www.dnes.bg/health/2018/01/09/bobovite-kulturi-meso-za-veganite-no-ne-samo.364500", "text": "Ако съдим по честотата, с която ги консумираме и отношението на повечето хора към тях, спокойно можем да заявим, че бобовите култури са сред най-подценяваните хранителни продукти по света, при това напълно незаслужено. Бобовите храни са отличен източник на белтъчини, фибри и витамини от групата В. Освен тях обаче съдържат и редица микроелементи и антиоксиданти. Всичко това ги превръща в първи избор като алтернатива на месото при вегетарианци и вегани. Проучванията доказват, че бобовите култури действат много добре за поддържане на кръвната захар и кръвното налягане в норма, за понижаване на холестерола и подобряване на чревното здраве. Бобовите култури са обособени в отделно семейство в растителния свят (Fabaceae). В него попадат десетки различни продукти. Ето кои са най-пълноценните източници на полезни хранителни вещества сред бобовите храни.  В 100 г нахут се съдържат около 200 калории, което няма как да постави тази култура сред нискокалоричните и бедни на въглехидрати храни. Тези калории обаче идват от бавно усвоими сложни въглехидрати. В допълнение с високото съдържание на белтъчини и фибри и ниското съдържание на мазнини, това превръща нахута в прекрасна алтернатива на месото. Много полезно би било периодично приемът на месни продукти да се заменя именно с прием на нахут. 100 г нахут осигуряват около 75% от препоръчителния дневен прием на манган и фолиева киселина и около 30% от дневната доза мед и желязо.", "date": "2018.01.09", "title": "Бобовите култури – \"месо\" за веганите, но не само"}
{"url": "https://www.dnes.bg/stranata/2018/01/09/i-ot-shumen-nad-10-bona-poletiaha-ot-terasa-za-apashite.364512", "text": "71-годишна жена от Шумен е поредната жертва на телефонна измама. Тя получила обаждане по телефона и била заблудена, че се провежда полицейска акция и хвърлила през терасата на жилището си 10 096 лева с идеята, че съдейства на полицията, съобщиха от ОДМВР-Шумен.Добре познатата в последно време схема била приложена около 18:00 часа в понеделник. На домашния телефон на жената позвънил непознат. Съобщил, че нейна близка е пострадала в инцидент и са необходими средства за лечение. 71-годишната жена се усъмнила и решила, че става въпрос за измама. Непознатите започнали да я заплашват по телефона, че ако не предаде парите, у тях ще отидат хора, които ще нанесат побой на нея и близките ѝ. Малко след това на телефона позвънил мъж, който се представил за полицай. Обяснил на жената, че в града са засечени измамници. По думите на \"полицая\" част от групата била задържана, но останал още един на свобода. В групата бил намерен тефтер, в който бил вписан нейният телефонен номер и жената била тяхна потенциална жертва. Обяснил ѝ, че трябва да съдейства на полицията измамникът да бъде заловен. За целта я склонил да се съгласи на това, което искат измамниците. Дал указания да събере в торба всички налични пари, да ги хвърли през терасата, за да успеят полицаите да го задържат на място с парите и да влезе в затвора. \r\nЖената повярвала на \"полицая\" и с идеята, че помага да бъде заловен измамникът, сложила в торба 10 096 лева. Хвърлила ги през терасата на шестия етаж на апартамента си. След като не ѝ се обадили, че измамникът е задържан, се обадила на свои близки и те подали сигнал в полицията. По случая е образувано досъдебно производство за измама.Ако някой ви иска пари по какъвто и да е повод по телефона, бъдете сигурни, че става дума за измама. Молим всички да обяснят на по-възрастните си родители, баби и дядовци, че когато получат подобно обаждане трябва да затворят телефона и да се свържат с близките си. Ако не успеят, нека да звъннат на телефон 112. Да не предоставят информация по телефона за налични пари и ценности и по никакъв повод да не казват къде живеят. Измамниците не разполагат с никаква друга информация, освен с телефонния номер, който набират на случаен принцип. Ако получат заплахи при отказ да предоставят искани парични средства, да затворят телефона и да се обадят на телефон 112.Призоваваме хората да запазят спокойствие, ако получат заплаха по телефона - това е част от сценария на измамниците. След заплахата обикновено следва друго обаждане, в което измамниците се представят за полицаи, като искат съдействие от гражданите. Така хората се доверяват на напълно непознати - измамници.Инструкциите, които се дават, са парите да бъдат оставени пред входните врати на жилищата или да бъдат хвърлени през терасите. Това се правело с цел да се запази живота на хората, тъй като можело при задържането да се наложи използване на оръжие. Добре е да се знае, че всъщност това се прави с една единствена цел - да не могат потърпевшите от измамите да видят кой се доближава до дома им да вземе парите, както и да не могат да дадат след това описание на мулетата в полицията.", "date": "2018.01.09", "title": "И от Шумен: Над 10 бона полетяха от тераса за апашите"}
{"url": "https://www.dnes.bg/obshtestvo/2018/01/09/policai-posreshtat-evrochinovnici-s-protest-za-zaplati.364513", "text": "Полицаи ще протестират в деня на официалното откриване на Българското председателство на Съвета на ЕС.От СФСМВР съобщиха, че на 11 януари от 16:30 до 17:00 часа протестиращите служители в МВР ще \"посрещат\" делегациите с винили на кръстовището на бул. \"Брюксел\" и бул. \"Цариградско шосе\", и на кръстовището на Орлов мост.\n\nПротестните действия ще продължат в 18:15 часа в района на Народния театър \"Иван Вазов\", където ще се проведе официалната церемония за началото на председателството.Униформените искат увеличение на основните възнаграждения с 15% и нов Закон за МВР.Следващата дата, на която ще протестират членовете на СФСМВР, е 25 януари, когато ще се поведе среща на министрите на вътрешните работи от ЕС в България. Протестът ще започне в 11:00 часа в района на НДК.Успоредно с това СФСМВР продължава своята кампания с билбордове, съдържащи послания към пристигащите делегации. ", "date": "2018.01.09", "title": "Полицаи посрещат еврочиновници с протест за заплати"}
{"url": "https://www.dnes.bg/notifikacii/2018/01/09/kak-da-bydem-v-dobra-forma-na-vsiaka-vyzrast.364432", "text": "Как се промени фигурата ви през годините? Със сигурност сте забелязали, че с всяка изминала година е все по-трудно да се поддържа едно и също тегло, което да е здравословно.Това се дължи на промените в метаболизма. Какви са те в различните периоди от нашия живот и какво бихме могли да направим, за да останем в добра форма?Най-често в тази възраст се наблюдава най-високото ниво на метаболизъм в покой (когато не правим нещо кой знае какво специално). Но добрият метаболизъм в този възрастов период зависи разбира се както от генетичните фактори, така и от нивото на човешката дейност.Освен това, не бива да се забравя, че до около 25-годишна възраст, процесът на интензивен растеж на костите продължава, така че калориите се изгарят доста активно.Приближавайки 30-те, консумацията на нездравословни храни се забелязва с добавяне на няколко сантиметра в проблемните области. Още по-близо до 30 години излишъци под формата на висококалорични храни водят до появата на ненужни сантиметри в проблемните области. Въпреки това, редовните упражнения и разумното хранене ще помогнат да се върнете бързо към добрата форма.", "date": "2018.01.09", "title": "Как да бъдем в добра форма на всяка възраст?"}
{"url": "https://www.dnes.bg/world/2018/01/09/koreite-vyzstanoviavat-goreshtata-vryzka-mejdu-voennite.364516", "text": "Северна и Южна Корея решиха днес, в първите си разговори от две години, да възстановят военната телефонна връзка помежду си, съобщи южнокорейски представител, цитиран от Франс прес.\n\nАгенцията припомня, че преди няколко дни бе възстановена цивилна телефонна линия между Сеул и Пхенян.Северна Корея съобщи, че е завършила техническата поддръжка за възобновяване на работата на военната линия на западното крайбрежие при границата с Южна Корея, заяви южнокорейският заместник-министър на националното обединение Чхун Хе Сун.\"Решихме да започнем отново да ползваме тази военна телефонна линия от утре в 08.00 ч. сутринта\", уточни той. /БТА/", "date": "2018.01.09", "title": "Кореите възстановяват \"горещата\" връзка между военните"}
{"url": "https://www.dnes.bg/technology/2018/01/09/alibaba-stava-publichna-kompaniia-i-v-honkong.364525", "text": "Ма направи коментара по време на събитие в понеделник, в отговор на изявление на лидера на Хонконг Кари Лам, която посочи, че се надява Alibaba да обмисли листване в Хонконг.“Смелостта да говорим по този начин показва силен ангажимент, така че със сигурност ще разгледаме сериозно пазара в Хонконг“, обясни Ма.Говорителката на Alibaba твърди, че няма повече подробности за това какво може да включват плановете за листването.Alibaba имаше рекордно първично публично предлагане в Ню Йорк през 2014 г. на стойност 25 млрд. долара, след като Хонконг - първоначалното предпочитано място, отказа да приеме структрата ѝ на управление, където самоконтролиращата се група от старши мениджъри управлява по-голямата част от назначенията в борда.Борсата в Хонконг обяви още през декември, че започва да подготвя промени, които ще бъдат обявени за публични консултации през първото тримесечие на 2018 г.Поправките предвиждат „иновативни“ китайски компании с пазарна капитализация над 10 млрд. хонконгски долара и преди това листнати в Ню Йорк, на Nasdaq или в Лондон, да имат възможност за второ листване в Хонконг. От борсата обаче все още не са дефинирали кои фирми са „иновативни“.Само 3% от листванията в Хонконг през последното десетилетие, по пазарна стойност, са били на компании от т.нар. „нова икономика“ в сравнение с 47% на борсата в Ню Йорк.Банкери очакват обемите на търговията при вътрешните компании като Alibaba да нараснат в Хонконг в резултат от промените.", "date": "2018.01.09", "title": "Alibaba става публична компания и в Хонконг"}
{"url": "https://www.dnes.bg/world/2018/01/09/sniag-pokri-piasycite-v-pustiniata-sahara.364519", "text": "\r\n                        \r\n                        \r\n                        \r\n                    За трети път за последните 40 години сняг покри пустинята Сахара, съобщи .\r\nСнеговалежът е започнал в неделя сутринта в района на град Айн Сефра в северната част на Алжир. \r\nНа места снежната покривка е достигала до 40 см, но преспите не са се задържали дълго.", "date": "2018.01.09", "title": "Сняг покри пясъците в пустинята Сахара"}
{"url": "https://www.dnes.bg/sofia/2018/01/09/zov-ot-fandykova-kato-ima-smog-toplete-se-na-tok.364522", "text": "В дни като днешния, с двукратно замърсяване с фини прахови частици, гражданите, които могат да се го позволят, да се отопляват на ток, а не с дърва и въглища, призова столичният кмет Йорданка Фандъкова.\r\nТя заяви, че има уверение от екоминистерството, че до новия отоплителен сезон ще бъдат готови стандарти за въглища и дърва, за да не се използват некачествени, които замърсяват.\nПо думите й каквито и мерки да се вземат за транспорта, основният проблем е отоплението с твърдо гориво.\r\nКметът на столицата се надява още следващата седмица екокомисията на Столичния общински съвет да разгледа краткосрочните мерки, които са предложени за справяне с мръсния въздух.\r\n\"Приемането им ще позволи в дните с двойно превишаване на замърсяването, както е в последните дни, пътуването с градския транспорт със \"зелен\" билет да струва 1 лв., а ако замърсяването е като в Скопие, той да е безплатен\", поясни Фандъкова.Кметицата каза още, че е засилен контролът в квартали, в които за отопление се горят гуми. \r\n ", "date": "2018.01.09", "title": "Зов от Фандъкова: Като има смог – топлете се на ток!"}
{"url": "https://www.dnes.bg/cars/2018/01/09/hyundai-ne-si-igrae-nov-krosouvyr-na-vodorod.364518", "text": "Корейският производител Hyundai Motor Company официално представи новия си кросоувър на водородни клетки, който се казва Hyundai Nexo. Премиерата на модела се състоя по време на изложбата за потребителска електроника CES в Лас Вегас.В компанията определят Nexo като \"технологичен флагман, който ще играе важна роля в плановете на Hyundai за внедравянето на 18 екологични автомобила на световните пазари до 2025 г\". Продажбите му ще стартират до края на годината.\r\nАвтомобилът е оборудван с най-модерни системи за помощ на водача, включващи камери за кръгов обзор, разположени от всички страни на автомобила. Те показват картина от областите, които са извън обсега на традиционните огледала, като тя се излъчва директно на екран в салона.Освен това всъдеходът Hyundai Nexo става първият модел на корейската марка със система за автоматично настройване на кормилното управление така, че то да поддържа лентата на движение.\r\nДруга особеност е функцията Highway Driving Assist, използваща датчици и данни от навигацията за автоматична настройка на скоростта. В оборудването на водородния кросоувър влиза и система Remote Smart Parking Assist, помагаща паркирането на автомобила.", "date": "2018.01.09", "title": "Hyundai не си играе – нов кросоувър на водород!"}
{"url": "https://www.dnes.bg/stranata/2018/01/09/za-nepravilno-izprevarvane-shofiorite-shte-olekvat-s-10-tochki.364504", "text": "Ново завишаване на санкциите за нарушение на пътя готви властта. Една от идеите е за неправилно изпреварване да се отнемат 10 контролни точки на шофьора, вместо досегашните 8.10 точки ще се вземат и и за шофиране в насрещното платно по магистрала или скоростен път.Тези предложения са част от промени в наредбата за контролните точки. Новите идеи са обявени за обществено обсъждане, пише \"\".\n\nВ края на миналата година депутатите решиха, че шофиране в насрещното ще се наказва със 1000 лв. глоба и отнемане на книжката за 3 месеца.Когато същото нарушение е извършено повторно, глобата е 4000 лв., а книжката ще се взема за 6 месеца.В промените в наредбата е предвидено още младите шофьори да получат максималния брой точки две години след като са взели книжка.Ако през това време тя им е отнета, този период няма да се причислява към стажа.Броят на контролните точки ще се възстановява с 1/3, ако водачът премине допълнително обучение. Това ще може да се случва само веднъж в годината. Точки ще се връщат и ако докаже, че е платил глобите си. \r\n ", "date": "2018.01.09", "title": "За неправилно изпреварване: Шофьорите ще олекват с 10 точки?"}
{"url": "https://www.dnes.bg/notifikacii/2018/01/09/s-goresht-kotlon-v-glavata-taka-e-ubita-jenata-ot-okorsh.364529", "text": "Вчера сутринта близки на 67–годишната Айшегюл Салиева подават сигнал в полицията, че нещо се е случило в дома им. Отишли да я търсят, но съпругът й Джебраим ги върнал. \r\nПотърсили я пак и се усъмнили в поведението му. Дошлите униформени установили смъртта на жената, а наличните доказателства били безспорни, че извършителят на убийството е именно съпругът й.\n\nЗадържан е първо за 24, а след това мярката му е удължена на 72 часа. Предстои прокуратурата да внесе искане за постоянна мярка за неотклонение \"задържане под стража\".\r\nВсе още няма данни от аутопсията за причината за смъртта на жената. По непотвърдена информация е била пребита от бой – с горещ котлон е била удряна в главата. Имало е и прободни рани. \r\nДжебраим е привлечен като обвиняем, като наказанието, което предвижда законът е затвор от 15 до 20 години, доживотна присъда или доживотен затвор без право на замяна, съобщи говорителят на Окръжна прокуратура в Силистра Ивелин Чафаланов, цитиран от \"\" .\r\nХора от село казват, че семейството се е заселило в Окорш преди малко повече от 10 години. Настанили се в къщата на свой племенник. Имали син, на когото не били биологични родители. Говорят, че проиграл техния имот на комар. Племенникът им бил откупил дължимото, продал после къщата и ги взел при себе си. Съседите казват още, че Джебраим бил психично болен, но не бил освидетелстван. Непрекъснато тормозел жена си за пари, които харчел за пиене. Гонил я от къщи, спяла по комшии.По думи на кметът на селото Емилия Кралева, Айшегюл често се е оплаквала от побоите у дома. Искала била да затворят съпруга й в психиатрия.", "date": "2018.01.09", "title": "С горещ котлон в главата – така е убита жената от Окорш"}
{"url": "https://www.dnes.bg/stranata/2018/01/09/sriadata-idva-s-oblaci-i-mygli-no-bez-dyjd.364520", "text": "През следващото денонощие над страната ще преобладава облачно, в равнините и мъгливо време. Само на отделни места ще превали слаб дъжд. Ще духа слаб до умерен вятър от източната четвърт. Минималните температури ще бъдат между 0 и 5 градуса, максималните - между 4 и 9 градуса, прогнозират синоптиците от НИМХ към БАН.Над планините ще преобладава облачно време. Ще духа умерен, по билата и силен вятър от юг-югозапад. Максимална температура на височина 1200 метра около 5 градуса, на 2000 метра - около 2 градуса.\r\nНад Черноморието ще бъде предимно облачно, преди обяд на места и мъгливо. Ще духа до умерен вятър от изток-югоизток. \r\nМаксимални температури на въздуха 8-9 градуса. Температурата на морската вода ще е 10 градуса. Вълнението на морето ще бъде 3-4 бала.", "date": "2018.01.09", "title": "Срядата идва с облаци и мъгли, но без дъжд"}
{"url": "https://www.dnes.bg/sofia/2018/01/09/sofiia-niama-kak-da-ne-se-vliubish-ako-ia-vidish-ot-myglata.364517", "text": "Европа идва! При нас, на крака! А ние ще я посрещнем с надежда, с прочутото българско гостоприемство, шопска салата, с присторена и нагласена липса на трафик и... мръсен въздух и мъгла.Преди няколко дни Министерството на българското председателство на Съвета на Европейския съюз представи клиповете, с които България ще се рекламира през следващите 6 месеца. Прекрасни видеа, с хубавото мото: \"България – няма как да не се влюбиш\". Бихме добавили – ако можеш да я видиш от мъгла.\n\nВ София мъглата е чест спътник на зимата, има си и климатични особености, но за мръсния въздух никой не обича много да говори. В съседно и братско Скопие например, в последния месец здраво се вдига аларма за качеството на въздуха. Дори градският транспорт там бе обявен за безплатен от кмета на града заради лошото качество на въздуха, а освен това бе наредено улиците в града да се мият ежедневно. Тук обаче градски транспорт безплатен няма, само декларираме готовност, защото така е по-лесно. А улиците ще ги мием през април и май. То е излишно сега, пада дъжд и те сами се мият! Но за сметка на това замазваме очите с твърдото размахване на пръст към стари автомобили, защото явно те са единственият виновник за мръсния въздух.Е, вече спокойно може да кажем, че македонците са измислили и мръсния въздух, да ни олекне, че там е по-зле и... да погледнем и нашата градинка. А в нея официалните институции, които проверяват замърсен ли е въздухът, или си мълчат (а може би се заглушават), или дават ведри данни за утринна свежест. А независимите измервателни станции показват точно обратното – сериозно замърсяване и то не само в София... Е сега на кого да вярваме в крайна сметка?И ако утре посрещнем гостите си от Европа в такава задушаваща мъгла, какво ще им обясним? Че дишат кристално чист въздух от Витоша ли? Сигурно ще им кажем, че софиянецът вече е толкова богат, че има по няколко коли и ги кара едновременно. Ама пък като ги пуснем по празните булеварди \"Брюксел\" и \"Цариградско шосе\" (защото нали ще спираме целия трафик, барабар с автобусите, че да не притесняваме гостите) как да ни повярват?Най-добре просто да им кажем: Драги гости, добре дошли в столицата на най-бедната страна в ЕС, където хиляди домакинства се отопляват през зимата на дърва и въглища, последните с много ниско качество. А още по-неприятното – където има квартали, където се горят гуми, парцали и пластмаса, за да се топлят през зимата. А общината е безсилна да направи нещо срещу това. Но за сметка на това пък се бори здраво с трошките по улиците. Поне на думи. Друго и да не е, поне паяци да ги вдигат има бол. Друг е въпросът, защо като глобяваме и събираме пари от едно, не можем и не искаме да глобяваме и събираме пари от друго?Всъщност, може би вместо да ремонтираме НДК-то, трябваше да направим една красива сграда на Витоша – хем чисто нова, хем на чист въздух за гостите, хем да видят как се строи успешно в планината, хем да се влюбят в София... ако изобщо я видят отгоре от мъглата.Пък дано ни дадат и малко акъл как да дишаме по-чист въздух. Ако стане това може пък и да поработим в тази посока. Защото утре гостите ни ще отседнат в най-хубавите хотели на София, в стаи с отлична гледка, ще погледнат през прозореца и накрая... няма да видят нищо от нея, не дай си Боже. Язък ни за усилията! И как да ни обикнат, като даже няма да ни видят. Макар че, казват, то най-хубавото било невидимо за очите...", "date": "2018.01.09", "title": "София – няма как да не се влюбиш. Ако я видиш от мъглата!"}
{"url": "https://www.dnes.bg/notifikacii/2018/01/09/poreden-etap-vyv-voinata-na-taksitata-v-sofiia.364530", "text": "Таксиметровата компания \"OK Супертранс\" отново се оплаква от имитация в Комисията за защита на конкуренцията (КЗК), вижда се от на регулатора. Компанията е подала искове за забрана на нелоялна конкуренция срещу \"О.К. Супертайм\" и \"О.К. Суперстарс\". Производството по двете жалби е образувано днес (9 януари).Това не е първата жалба на софийската таксиметрова компания, която е в основата и на иска, който спря дейността на Uber в България.\"OK Супертранс\" е на пазара от 1993 г. и периодично се оплаква от свои конкуренти, които използват имена, звучащи близко до нейното, или използващи стикери, които наподобяват на стикерите върху нейните коли.През 2008 г. КЗК наложи четири глоби от по 150 хил. лева на таксиметрови компании за имитация. Санкционирани бяха \"ОК Марчик\", \"ОК СуперЛукс\", \"ОК Софтранс\" и \"ОК Супершанс\".През пролетта на 2016 г. регулаторът санкционира още един конкурент на таксиметровата компания - \"СК Стилтранс\", за нелоялна конкуренция. Глобата беше в размер на 50 хил. лева.През 2015 г. \"ОК Супертранс\" подаде и жалба в КЗК за дейността на Uber в България. По това искане две години по-късно регулаторът отсъди, че компанията за споделено пътуване нарушава конкуренцията на пазара.В своите заключения досега от КЗК посочват, че поведението на санкционираните фирми може да заблуди потребителите.По отношение на сегашните казуси производството вече е започнало, но няма посочен срок, в който регулаторът да се произнесе има ли нарушение на Закона за защита на конкуренцията, или не. ", "date": "2018.01.09", "title": "Пореден етап във войната на такситата в София  "}
{"url": "https://www.dnes.bg/obshtestvo/2018/01/09/spasiha-bremenna-s-mozychna-tromboza-rodi-uspeshno.364526", "text": "Жена, която по  време на бременността си е получила мозъчна тромбоза, роди благополучно момиченце.На 5 януари майката е била стабилизирана и спасена, заедно с плода, благодарение на сложна инвазивна процедура.Тя е проведена от мултидисциплинарен екип, включващ инвазивен кардиолог, невролог, анестезиолог и гинеколог, съобщиха от УМБАЛ \"Св. Анна\" в София.Точно в 12,12 ч. днес на бял свят се е появила малката Калина, която е с перфектните мерки 3160 грама, 50 см. Бебето е родено с Цезарово сечение. И то, и майка му са в добро състояние. ", "date": "2018.01.09", "title": "Спасиха бременна с мозъчна тромбоза, роди успешно!"}
{"url": "https://www.dnes.bg/stranata/2018/01/09/kzp-proveri-ne-prodavat-cigari-v-blizost-do-uchilishta.364472", "text": "След  редица публикации в социалните мрежи за продажба на алкохол и цигари на  територията на училища, Върховната административна прокуратура  разпореди масови проверки в цялата страна на търговски обекти.  Проверките бяха проведени както от Комисията за защита на потребителите  (КЗП), така и МВР.  \n\r\n                    \r\n                    \n\nСлед  редица публикации в социалните мрежи за продажба на алкохол и цигари на  територията на училища, Върховната административна прокуратура  разпореди масови проверки в цялата страна на търговски обекти.  Проверките бяха проведени както от Комисията за защита на потребителите  (КЗП), така и МВР.  \n\n\n\n\r\n                        \r\n                        \r\n                        \r\n                    След редица публикации в социалните мрежи за продажба на алкохол и цигари на територията на училища, Върховната административна прокуратура разпореди масови проверки в цялата страна на търговски обекти. Проверките бяха проведени както от Комисията за защита на потребителите (КЗП), така и МВР.\"Извършихме 796 проверки, като 650 са с МВР. Установени са 122 нарушения с 80 акта срещу тях. Вървим към санкции на нарушителите. Няма случай на продажба на тютюневи изделия в близост до училище. Има два случая, в които са се продавали насипни цигари в сравнителна близост до училища. Повечето проблеми са с ценоразписа на търговските обекти\", обясни председателят на КЗП Димитър Маргаритов.В студиото на \"България сутрин\" гостът отбеляза, че до преди година санкциите били драстично високи, дори прекалено високи, за да постигнат своя ефект. От 100 000 лева, глобата се намали на 10 000 лева. Това е далеч по-допустима и възможна санкция, подчерта Маргаритов пред.\"Кампанията приключи с тези резултати, тъй като ни бе поставен срок. Но проблемът, разбира се, излиза от рамките на една кампания\", категоричен бе той.", "date": "2018.01.09", "title": "КЗП провери: Не продават цигари в близост до училища!"}
{"url": "https://www.dnes.bg/notifikacii/2018/01/09/sasht-izstreliaha-i-izgubiha-shpionskiia-si-spytnik.364473", "text": "Американски шпионски сателит, изстрелян с ракета на американската частна компания \"Спейс Екс\" от космодрума \"Кейп Канаверал\" във Флорида, не е достигнал орбита и се смята за напълно изгубен, съобщиха двама американски служители, цитирани от Ройтерс.\r\nСекретният шпионски сателит, произведен от корпорацията \"Нортроп Груман\", не е могъл да се отдели от втората степен на ракетата \"Фалкон 9\" и се предполага, че се е разпаднал или е паднал в океана, казаха служителите, пожелали анонимност.\nСателитът с кодово название \"Зума\" струва над 1 млрд. долара. Компанията-производител сама е решила с каква ракета да бъде изстрелян. \r\nЗапочнало е разследване, но засега няма индикация за саботаж или някаква друга намеса, довела до провала, посочиха служителите.\r\nГоворител на \"Нортроп Груман\" каза, че компанията \"не коментира (космически) мисии от този вид, но засега прегледът на данните сочи, че ракетата е функционирала нормално\".\r\nПрез май м.г. с подобна ракета, произведена от компанията Space Exploration Technologies, ръководена от Илън Мъск, бе изстрелян друг сателит на Пентагона. Това бе първият път, когато министерството на отбраната на САЩ използва ракета на частната американска компания.\r\nКато цяло през 2017 г. \"Спейс Екс\" извърши рекорден брой изстрелвания - 18. Малко преди вчерашното първо за тази година изстрелване \"Спейс Екс\" и Пентагонът не отговориха на журналистическите въпроси за естеството на мисията. Компания \"Нортроп Груман\", изработила апарата, посочи само, че клиентът е американското правителство, а \"товарът\" ще бъде изведен на ниска орбита, без да прави повече уточнения. /БТА/\r\n ", "date": "2018.01.09", "title": "САЩ изстреляха и изгубиха шпионския си спътник "}
{"url": "https://www.dnes.bg/world/2018/01/09/protesti-sreshtu-skypotiiata-i-visokite-danyci-v-tunis.364471", "text": "Един човек бе убит снощи при сблъсъци между силите за сигурност и протестиращи в град недалече от едноименната столица на Тунис, предаде държавната информационна агенция ТАП, цитирана от Ройтерс.\r\nПротестите срещу покачването на цените и данъците са избухнали в град Тебурба, на 40 км от Тунис. Пет души са ранени и са докарани в болница.\r\nСпоред местни жители, цитирани от Ройтерс, протестите са обхванали около 10 града в северноафриканската страна на брега на Средиземно море. /БТА/\r\n ", "date": "2018.01.09", "title": "Протести срещу скъпотията и високите данъци в Тунис"}
{"url": "https://www.dnes.bg/sofia/2018/01/09/puskat-marshrutka-sofiia-ikonomicheska-zona-bojurishte.364480", "text": "Маршрутка ще свързва от утре Икономическа зона Божурище със столицата, Божурище и още няколко населени места. Новата спирка на обществения транспорт се намира на Второ кръгово кръстовище в зоната, съобщиха от НКИЗ.Редовната транспортна линия се открива благодарение на съвместните усилия на \"Национална компания индустриални зони\" ЕАД и Община Божурище.\n\n\nС нея за първи път се осигурява обществен транспорт за индустриалната зона и работещите там вече ще разполагат с по-бърза и лесна връзка със София (до метростанция \"Сливница\"), както и със селата в района.Първият рейс към индустриалната зона в работни дни е в 6:35 час от метростанция \"Сливница\", а последният – в 19:10 часа. Обратно, от Божурище към София първият микробус потегля в 6:20 ч., а последният – в 19 ч.Всички обслужващи коли са оборудвани с постоянен GPS и видео контрол, както и с климатична и отоплителна система в пътническите помещения. Отличителен знак на автомобилите е логото на Община Божурище.Представеното първоначално разписание може да търпи промени, с цел по-доброто и оптимизирано обслужване на гражданите, уточниха от фирмата превозвач.Преди време от НКИЗ съобщиха, че предстои и удължаването на бул. \"Царица Йоана\" в \"Люлин\" до кв. \"Божурище\" като така ще се създаде пряка връзка между столицата и района.", "date": "2018.01.09", "title": "Пускат маршрутка София – икономическа зона \"Божурище\""}
{"url": "https://www.dnes.bg/football/2018/01/09/sram-misidjan-zadyrjan-za-poboi-nad-68-godishen.364478", "text": "Една от звездите на Лудогорец Върджил Мисиджан си навлече сериозни неприятности в родината си Холандия. Бързоногият футболист е заподозрян в нападение на 68-годишен мъж на паркинг в град Розенал. Вследствие на спречкването пострадалият е с двойна фрактура на глезена и нарaнявания на лактите.\r\n24-годишният играч пък е бил арестуван, но впоследствие е бил освободен от ареста. В момента срещу него тече производство, като на 30 март Мисиджан ще бъде изправен пред съда в Бреда, .\r\n\"В момента тече разследване. Клиентът ми е заподозрян. Само мога да кажа, че според свидетелските показания той е действал при самоотбрана\", разкрива пред bndestem.nl адвокатът на Мисиджан.\r\nВерсията на потърпевшите е по-различна. Съпругата на Рон ван Акелиен разказва, че той с нищо не е провокирал Мисиджан и отрече твърденията на свидетели, че футболистът е бил обиждан на расистка основа.\r\n\"Съпругът ми учтиво го помоли да си премести колата, тъй като запречваше пътя. В отговор другият мъж свали очилата си и го удари. Моят съпруг с нищо не го беше провокирал. Травмата му е сериозна. Лекарите бяха шокирани, след като видяха глезена му. Извършителят на това деяние е знаел какво върши. Явно е бил професионалист\", разказва жената.\r\nСъпругата показа и снимка на глезена на мъжа си. \"Лекарите бяха шокирани. Извършителят трябва да е знаел точно какво прави. Било е професионално направено. Съпругът ми има мебелен магазин от 1974 година. Той е под къщата до входа на комплекса. Автомобилът ни е отзад. Трябва да минеш през портата, за да излезеш. Няколко души използват изхода, но за жалост често се случва хората да паркират автомобилите си отпред. Това се случи в петък вечер. Видях и веднага обясних от прозореца, че съпругът ми трябва да мине оттам. Но шофьорът каза, че ще отнеме само две минути и отказа да премести колата.\"\r\nСлед мелето полицията е арестувала Мисиджан, който е разпитан и после освободен. \"Изслушахме го и след това го освободихме\", обяви говорител на полицията.", "date": "2018.01.09", "title": "Срам! Мисиджан задържан за побой над 68-годишен"}
{"url": "https://www.dnes.bg/kino/2018/01/09/opra-uinfri-kandidat-za-prezident-na-sasht-prez-2020-a.364482", "text": "Американската телевизионна звезда Опра Уинфри произнесе пламенна реч на церемонията по връчването на наградите  вчера, когато тя получи наградата \"Сесил Б. Демил\" - \"\"  за цялостни постижения. Речта й бе бурно аплодирана и веднага породи  спекулации в медиите и социалните мрежи, че Опра Уинфри може да се  кандидатира за президент на САЩ през 2020 г., предаде ДПА.Актрисата, кино и телевизионна продуцентка, дългогодишна  телевизионна водеща, изпълнителна  директорка на собствена кабелна  телевизия получи признанието като модел за подражание и човек, подкрепял  включването на силни женски образи в киното и телевизията. В речта си  при приемането на наградата Опра  обяви настъпването на нова ера за  жените и момичетата, малтретирани от мъже.\n\n\n\n\"И когато новият ден най-накрая настъпи, това ще е благодарение  на много прекрасни жени, много от които са в залата тази вечер, а и на  някои забележителни мъже, които се борят упорито да станат лидери и да  ни отведат във времето, когато на никого няма да се налага да казва \"аз  също\" отново\", каза Уинфри, имайки предвид движението в социалните мрежи  срещу сексуалния тормоз. Тя изтъкна и примера на жени, борили се за  гражданските права в САЩ.Веднага след тази пламенна реч в Тwitter се появи хаштагът #Ophra2020. Самата Уинфри опроверга след церемонията спекулациите, че може  да се кандидатира за президент, съобщи Блумбърг. Но нейният дългогодишен  партньор каза, че тя не е изключила категорично тази възможност.\"Зависи от хората, които ще решат\", каза Стедман Греъм пред в. \"Лос  Анджелис таймс\". А Си Ен Ен цитира двама приятели на 63-годишната  медийна звезда, които казват, че тя действително мисли да се кандидатира  като демократ и че нейни приближени я подтикват да обяви това свое  намерение.Не за първи път има подобни спекулации за Уинфри. В интервю за  Блумбърг от миналия март тя каза, че победата на Доналд Тръмп на  президентските избори я е накарала да преосмисли мнението си, че липсата  й на опит в управлението може да бъде пречка пред нейното евентуално  влизане в политиката.Уинфри е милиардер и е популярна в САЩ благодарение на дългогодишното си шоу, носещо нейното име, припомня БТА.", "date": "2018.01.09", "title": "Опра Уинфри – кандидат за президент на САЩ през 2020-а?"}
{"url": "https://www.dnes.bg/sofia/2018/01/09/spirat-vodata-v-chast-ot-jk-liulin-1-na-10-ianuari.364486", "text": "На 10 януари 2018 г. (сряда) във връзка с изместване на уличен водопровод на ул. „Христо Иванов“, жк. „Люлин“ 1, се налага спиране на водоподаването от 9:30  до 21:30 часа на клиентите на „Софийска вода”, живеещи в района на:\r\nбл. 3, бл. 6, бл. 7, бл. 8, бл. 9 вх. В и вх. Г и магазин „Фантастико“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на магазин „Фантастико“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.01.09", "title": "Спират водата в част от жк. \"Люлин\" 1 на 10 януари"}
{"url": "https://www.dnes.bg/sofia/2018/01/09/kola-i-avtobus-se-udariha-na-botevgradsko-shose.364487", "text": "Лек автомобил с бургаска регистрация и автобус №79 на градския транспорт са катастрофирали на бул. \"Ботевградско шосе\", предава\"Фокус\". \r\nИнцидентът е станал към 7:35 часа в района на автобусна спирка близо до кръстовището с улица \"Скъта\".При катастрофата няма пострадали, щетите са само материални. Няма закъснения на автобусите, движещи се по тази линия от градския транспорт. През последното денонощие е загинал един човек при катастрофа, а 22 души са ранени.В страната са станали 20 ПТП-та и един от пострадалите е с опасност за живота.На територията на София са регистрирани шест тежки и 149 леки произшествия. Ранени са шестима души.Пътните настилки в по-голямата част от страната са сухи, на местата с мъгла - влажни, а по усойните и планински райони частично заскрежени и обработени, информира още МВР.", "date": "2018.01.09", "title": "Кола и автобус се удариха на \"Ботевградско шосе\""}
{"url": "https://www.dnes.bg/notifikacii/2018/01/09/iaponski-astronavt-porasnal-v-kosmosa-s-9-sm.364483", "text": "Японският астронавт Норишиге Канаи пораснал с 9 сантиметра по време на 3-седмичния си престой в космоса на борда на Международната космическа станция /МКС/, съобщава ТАСС.\r\nАгенцията цитира страничката на Канаи в Тwitter. В нея той написа: \"Днес имам важно съобщение. Проведох медицински прегледи на МКС и се оказа, че моят ръст се е увеличил с 9 сантиметра. Издължил съм се и то само за три седмици\", отбелязва астронавтът.\r\nДори когато бил в училище в средните класовеq Норишиге не бил пораствал толкова много. Сега Канаи се притеснявал как ще се побере с новия си ръст на кораба \"Союз\" при връщането му на Земята.\r\nЯпонското космическо ведомство припомни, че поради липса на гравитация в космоса ръстът на човека се увеличава с 1-2 сантиметра. Но досега не било наблюдавано издължаване с 9 сантиметра.\r\nНа 19 декември миналата година с пилотирания кораб \"Союз\" на борда на МКС пристигнаха руснакът Антон Шкаплеров, американецът Скот Тингъл и японецът Норишиге Канаи. По план този екипаж ще работи в орбита около четири месеца. /БТА/", "date": "2018.01.09", "title": "Японски астронавт пораснал в космоса с... 9 см"}
{"url": "https://www.dnes.bg/obshtestvo/2018/01/09/ubiistva-pohishteniia-mutrenskite-vremena-oshte-li-sa-v-bylgariia.364476", "text": "\r\n                        \r\n                        \r\n                        \r\n                    Вчера пред офиса му в столичния квартал \"Манастирски ливади\" бе разстрелян Петър Христов, който е собственик на една от най-големите млекопреработвателни фирми у нас. Преди дни пък бе извършено жестоко шесторно убийство в Нови Искър, след което според МВР издирваният нападател се е самоубил.\n\n\n\nВ \"България сутрин\" адвокат Рангелов свърза събитията от последните дни с отвличането на сина на бизнесмена Тони Златков - Адриан, както и стрелбата срещу един от шефовете в НАП Иво Стаменов, като по думите му тези случаи показват, че мутренските времена не са си отивали.Убийството на Петър Христов ще бъде изключително трудно за разкриване. Очевидно е поръчково и извършителят е доста квалифициран, убеден е Людмил Рангелов.Смята се, че убитият 49-годишен бизнесмен е свързан с делото срещу \"Наглите\" и е помагал за разкриването на престъпната група.\"Ако добросъвестно е искал да помогне на властите и е достигнал до информация, по-скоро е действал като гражданин, а не като бизнесмен. Бил е в комфорт с околните, свободен, самоуверен, с много интензивни контакти, движил се е без охрана. Всичко това говори, че не е имал притеснения\", каза още юристът.\"Не знам дали се връщат мутренските времена, но е време е държавата да се завърне! Не съм предполагал, че така ще започне новата година. Шесторното убийство в Нови Искър травмира цялата нация, не сме свикнали да стават такива зверски неща. В обществото се насажда чувство за перманентен страх и несигурност\", каза пред бившият депутат и телевизионен водещ Росен Петров.\"Убихме МВР и службите за сигурност, и вече 27 години се опитваме да ги реанимираме доста безуспешно. Агентурата е разбита. Направихме така, че \"сътрудник на МВР\" да звучи мръсно, грозно. Когато системата за сигурност е разбита, тогава можем да очакваме всичко\", каза още Росен Петров.", "date": "2018.01.09", "title": "Убийства, похищения... Мутренските времена още ли са в България?"}
{"url": "https://www.dnes.bg/televizia/2018/01/09/bremennostta-na-kralicata-delikatna-za-upravlenieto-vyv-viktoriia.364491", "text": "В седми епизод на сериала \"Виктория\" ще видим, че бременността на кралицата поставя под въпрос деликатната тема за управлението на страната - когато тя избира Албърт за държавен глава в случай на нейна смърт, Торите са възмутени от перспективата да бъдат управлявани от немски принц.На свой ред Албърт продължава отчаяно да иска повече настояща власт и предлага пътуване до бързо развиващата се северна част на страната в опит да вземе по-глобално участие. Въпреки съмненията на Виктория по повод жаждата за власт на съпруга си, тя се съгласява.Далеч от очакванията за вълнуващо пътешествие,  Алберт е унижен от домакините на Торите и объркан от безразличието на Виктория. В тази враждебна среда Албърт намира разбиране в лицето на сър Робърт Пийл и за неговата наслада той е поканен да посети железопътна линия на новия си познайник.Съвсем наясно с трайната омраза от страна на кралицата политика на Торите, Албърт трайно приема предложението. Виктория обвинява мъжа си в предателство. Но посещавайки железопътните открития, тя вижда, че е сгрешила и осъзнава, че Албърт е ценен човек, с когото тя може да сподели настоящата си власт.Гледайте \"Виктория\" всеки делник от 19:50 часа по телевизия\r\n ", "date": "2018.01.09", "title": "Бременността на кралицата – деликатна за управлението във \"Виктория\""}
{"url": "https://www.dnes.bg/eu/2018/01/09/s-ranichka-na-gyrba-princesa-sharlot-trygna-na-gradina.364488", "text": "Принцеса Шарлот - дъщерята на принц Уилям и съпругата му Кейт, днес  започна да посещава детска градина близо до двореца Кенсингтън в  Лондон, предаде Ройтерс.На снимки, направени от бременната й майка, се вижда, че  двегодишната Шарлот е усмихната, преди да започне да посещава частната  детска градина Уилкокс в Кенсингтън, пише БТА.На сайта си детската градина се представя като традиционна,  стремяща се да поддържа \"високи стандарти, отлични постижения и добри  маниери\". Таксата е 3050 британски лири (4072 щатски долара) на срок за  сутрините и 1800 лири за следобедите.Принц Уилям също е ходил на детска градина, за разлика от други  членове на кралското семейство. Синът му принц Джордж го последва, а  през септември м.г. тръгна и на подготвително училище.Принцеса Шарлот е четвърта по ред в наследяването на престола след  дядо си принц Чарлз, баща си принц Уилям и брат си принц Джордж.", "date": "2018.01.09", "title": "С раничка на гърба: Принцеса Шарлот тръгна на градина"}
{"url": "https://www.dnes.bg/obshtestvo/2018/01/09/lipsa-na-pari-no-i-na-jelanie-maiki-izostaviat-decata-si.364468", "text": "Всеки месец 86 майки изоставят децата си на грижите на държавата, показват данни на Агенция за социално подпомагане (АСП).\"От началото на годината до края на ноември са били изоставени 950 деца, което е приблизително същият брой спрямо 2016 г.\", обясниха пред от АСП.Практиката на социалните работници показва, че най-честите причини майките да изоставят децата си са липсата на пари или нежеланието да се грижат за наследника си.\"Имахме случай, в който момиче на 17 години от сравнително заможно семейство, което й беше поставило ултиматум – или да изостави бебето си, или да напусне дома си\", разказаха социални служители.Те оказали на момичето психологическа подкрепа и му осигурили временен подслон в звено \"Майка и бебе\". През миналата година социалните са спасили от изоставяне 2057 българчета. Това са случаите, при които служителите от отдел \"Закрила на детето\" насочват майките към различни социални услуги като защитени жилища, звена \"Майка и бебе\" и дневни центрове. Там жените получават покрив, храна и дрехи. В случай, че спасените от изоставяне деца са във възраст за посещение на ясла и градина, то социалните подпомагат настаняването му в съответното заведение.\"На майката помагаме да си намери работа, за да може да се подпомогне адаптацията й в нормална среда\", твърдят социални работници.Те отчитат, че с всяка изминала година броят на успешните случаи на превенция от изоставяне нараства. През 2012 г. социалните са работили с 4332 жени, желаещи да оставят хлапетата си на грижите на държавата. Въпреки усилията на социалните половината жени са изоставилите децата си, пише \"Монитор\".Миналата година само 30% от случаите са завършили с настаняване на детето в приемно семейство или Дом за сираци.Друга положителна тенденция, която отчитат от Агенцията за социално подпомагане е, че все повече хлапета се връщат в биологичните си семейства. Тази мярка се прилага за всички изоставени хлапета, за които няма декларация за отказ от родителски права.За 11-те месеца на годината експертите са успели да реинтегрират 595 деца при родните им майки или баби. За сравнение - през 2012 г. броят им е бил около 300.", "date": "2018.01.09", "title": "Липса на пари, но и на желание: Майки изоставят децата си!"}
{"url": "https://www.dnes.bg/stranata/2018/01/09/otkriha-choveshki-skelet-v-plevnia-vyv-vidinsko.364505", "text": "Човешки скелет е открит в село Арчар, съобщиха от полицията във Видин. \r\nОколо 15:30 ч. вчера жена от Видин е сигнализирала в полицейския участък на Арчар, че е открила в плевнята на наследствения си имот в селото човешки череп. При огледа на място разследващите установили човешки скелет. Останките били транспортирани във видинската болница. При първоначалния оглед, в присъствието на съдебен лекар, не били констатирани следи от насилие. По случая в РПУ - Видин е образувано досъдебно производство.", "date": "2018.01.09", "title": "Откриха човешки скелет в плевня във Видинско"}
{"url": "https://www.dnes.bg/bulgaria/2018/01/09/za-aec-belene-varianti-mnogo-parlamentyt-shte-reshava.364489", "text": "БАН са проиграли 6 варианта за бъдещето на АЕЦ \"Белене\" - от най-тежките условия, през междинни, до най-благоприятния вариант. Всички те предвиждат и различен вид финансиране. Крайната дума ще има парламентът.Това обяви проф. Александър Тасев, от екипа, разработил доклада, пред bTV.\n\nБАН разсекрети доклада си за бъдещето на АЕЦ \"Белене\" в началото на тази година. В окончателната версия заключението е, че при определени условия проектът може да е успешен.Няколко месеца по-рано обаче изтече друг документ, според който проектът АЕЦ \"Белене\" е обречен на провал.Тасев обясни, че в доклада е имало клауза за конфиденциалност, защото има много данни, които са търговска тайна. В момента тези данни са в черно в публикувания на сайта на БАН доклад.Документът, изтекъл през септември, е с най-тежките условия за изграждане на втората централа.\"Не е имало натиск от страна на правителството за изводите в доклада\", категоричен е проф. Тасев.Той уточни, че договорът за изработване на доклада е за 2,5 млн. лв. Участвали са 46 експерти плюс 7 института на БАН.\"Два пъти повече в евро щеше да струва, ако го беше разработила международна финансова институция\", обясни проф. Тасев.", "date": "2018.01.09", "title": "За АЕЦ \"Белене\": Варианти много, парламентът ще решава"}
{"url": "https://www.dnes.bg/crime/2018/01/09/otkradnaha-7-000-leva-ot-tovaren-avtomobil.364490", "text": "Над 7 000 лева са откраднати от тежкотоварен автомобил от складова база в Бургас, съобщиха от Областната дирекция на МВР.\r\nОколо 13:30 часа в понеделник във Второ Районно управление – Бургас, е получено съобщение от 35-годишен софиянец за това, че по време на разтоварване на стока в складова база, разположена на ул. \"Одрин\", от купето на тежкотоварен автомобил \"Мерцедес\" със софийска регистрация е изчезнала голяма сума пари.\r\nПо данни на тъжителя сумата е 7 607 лв. служебни пари и лични документи. \r\nРаботата по случая продължава от служители на Второ Районно управление – Бургас.", "date": "2018.01.09", "title": "Откраднаха 7 000 лева от товарен автомобил"}
{"url": "https://www.dnes.bg/notifikacii/2018/01/09/versiia-petyr-hristov-porychan-ot-osyden-na-zatvor-dojivot.364460", "text": "Разстрелът на Петър Христов се разследва в няколко направления - бизнес интереси, личен мотив, както и неговото съдействие по различни криминални случаи. Няма информация той да е получавал заплахи за живота си и се е движел без охрана. \r\nНова версия, по която работят униформените е конфликт между Христов и и осъдения на доживотен затвор по делото \"Килърите\" Георги Вълев, твърди \"\". Двамата са от Велико Търново и са стари конкуренти. На 1 декември Върховният касационен съд потвърди доживотната присъда без право на замяна за Вълев. Според обвиненията той е подбудител за убийствата на адвокат Петър Лупов и шуменския бизнесмен Румен Рачев.Година преди убийствата между него и Петър Христов е имало напрежение заради спорове за имоти.\n\n\n\n\nПо време на делото \"Килърите\" Вълев неведнъж споменавал Петър Христов като човека, който има интерес от ареста му. В последната си дума преди присъдата на първа инстанция в окръжния съд в Шумен Вълев твърди, че е рекетиран от Христов и брат му Димитър Манолов. Братът на Христов бил поискал от Вълев да им отдаде под наем негов имот. Той предложил да го купят, но братята отказали. 2 месеца по-късно Вълев е арестуван в операция \"Килърите 2\".\r\n\"Възможно е от затвора да се поръча убийство. Доказателство за това е акция на ГДБОП от миналата година. Тогава беше разбита престъпна група, чийто ръководител бе лишен от свобода - Стефан Гевгелийски от бандата на Сако. Жертвите са две - надзирател, който почина след побой, и лекар, който изготвил експертиза за здравословното му състояние\", казва източник на изданието.\r\nПолицията и прокуратурата вече проверяват конфликтите между Вълев и Христов. И двамата са собственици на заведения и апетитни терени във Велико Търново и Арбанаси, които са близо един до друг. И Христов, и Вълев са на \"ти\" с всяка местна власт и политици от национално ниво.\r\nСред версиите за убийството на Петър Христов е и неговата бизнес дейност. Той е управител и член на съвета на директорите в над 30 реално действащи дружества, повечето от които нямат финансови проблеми, нито спорове около собствеността. Той е инвестирал в строителството, притежавал е една от най-големите мандри в страната - \"Лактима\", участвал е в обществени поръчки, има охранителна фирма. Проявявал е и интерес към строителството на пътища и вероятно той е щял да се яви на търговете за разширяването на пътя Русе - Велико Търново, както и лот на автомагистрала \"Хемус\".\r\nВчера стана ясно, че Христов е човекът, който помага да бъде разкрита бандата \"Наглите\", която в продължение на 3 години отвлече 13 души, уби двама, поиска почти 40 милиона евро откуп и успя да прибере над 3 милиона. В далечното минало е бил съдружник с разстреляния на остров Аруба Поли Пантев в бизнес с производство на млечни продукти. Приносът на Петър Христов е, че прави връзката между новия екип разследващи служители на ГДБОП и човек от престъпния свят, директно свързан с \"Наглите\". Това е Валентин Михайлов-Ихтиманския, който участва в някои от отвличанията и в охраната на част от жервите на групата.\r\nУбийството на бизнесмена Петър Христов е поредното за преразпределение на бизнес територии, заяви пред \"Фокус\" проф. Николай Радулов, водещ експерт по национална сигурност.\r\n\"Сега с намаляване на евросредствата, защото те не са безкрайни, ще има преразпределение на съществуващите пари. Средствата, с които ще могат да оперират такъв тип хора, ще бъдат доста ограничени в рамките на държавния бюджет и битката за всяка поръчка ще бъде много люта. Така че, познавайки нашата действителност и виждайки как МВР се разглобява на съставните си части, според мен най-лошото още не е дошло. \"Първият изстрел\" по този капитал беше по моделиера Антов – КРИБ тогава даде ултиматум на правителството да разкрие убиеца, съответните служби декларираха, че са по следите му, но нищо не се случи – нито КРИБ продължи с протестите си, нито убиецът беше намерен. И едно друго съмнение, което съществува в хората – сегашният закон за борба с корупцията изглежда като инструмент за преразпределяне на средствата\", коментира проф. Радулов. \r\nТой подчерта, че големият проблем на криминалните и специалните служби у нас е липсата на агентура. Радулов изтъкна набиращата сила опасност обществото да се радикализира в резултат от безсилието на МВР да събере доказателства в такива криминални случаи.", "date": "2018.01.09", "title": "Версия: Петър Христов поръчан от осъден на затвор доживот?"}
{"url": "https://www.dnes.bg/notifikacii/2018/01/09/vyrgala-za-razstrelianiia-hristov-beshe-mi-kato-brat.364463", "text": "\r\n                        \r\n                        \r\n                        \r\n                    ", "date": "2018.01.09", "title": "Въргала за разстреляния Христов: Беше ми като брат!"}
{"url": "https://www.dnes.bg/stranata/2018/01/09/bulka-hitrusha-pred-syda-mamila-merakliia-ot-turciia.364461", "text": "Мнима булка от русенско село застава на подсъдимата скамейка за измама. 39-годишната жена успяла да измами и да източи само за седмица 1550 евро от турски гражданин с 1550 евро. \r\nМъжът бил голям мераклия да си вземе жена и се хванал на въдицата на нашенката. Русенската районна прокуратура вече внесе в съда обвинителния акт срещу Айтен, съобщава \"Монитор\".\r\nАйтен и Мехмед се запознали в интернет. В началото на 2015 г. жената си направила профил с цел да заблуди някой наивник с обещание за женитба и по този начин да си набави средства. Отначало двамата комуникирали по скайп на турски език, след това започнали да се чуват по телефона. \r\nПри тези разговори Айтен обещавала на Мехмед, че ще се омъжи за него. Заблудила го, че не й достигат средства по различни причини – престой в болнично заведение, за шофьорски курс и други. За по-малко от седмица мъжът й превел общо 1550 евро. \r\nКогато на 11 май 2015 г. Мехмед дошъл в България да търси жената на живота си, установил, че тя е изчезнала.\r\n ", "date": "2018.01.09", "title": "Булка-хитруша пред съда, мамила мераклия от Турция"}
{"url": "https://www.dnes.bg/zvezdi/2018/01/09/veneta-raikova-se-zakani-niama-da-pomirisvam-myj.364462", "text": "Венета Райкова продължава да загатва за намеренията си след изненадващия й статус във Facebook, че се развежда със съпруга си Тихомир. Двамата оставят зад гърба си 13-годишен брак, от който имат син - Патрик.Блондинката се закани, че през следващите няколко години въобще няма да търси връзки с други мъже.\n\n\"Това ще правя и следващите десет години - ще си гледам детето, ще си правя интервютата и ще си пиша книгите. С мъжете приключих, нито ще ходя по срещи, нито ще се запознавам с някого, личен живот нямам и няма и да имам\", написа Райкова в социалната мрежа.\r\nОсвен подкрепа в трудния й личен момент, нейни почитатели изразяват и съмнение, че ще устои цяло десетилетие без половинка. Още повече, че преди да сключи брак с Тихомир, Райкова бе една от най-известните мъжемелачки в родния шоубизнес. Като си подбираше предимно половинки, които могат да й донесат добавена стойност - малко повече медийно внимание извън ролята й на тв водеща.\r\n ", "date": "2018.01.09", "title": "Венета Райкова се закани: Няма да помирисвам мъж!"}
{"url": "https://www.dnes.bg/world/2018/01/09/sreshta-za-istoriiata-severna-i-iujna-koreia-shte-se-pomiriavat.364464", "text": "Първият кръг от диалога за нормализация на отношенията между Република Корея и КНДР започна тази сутрин в граничния пункт Панминчжон в демилитаризираната зона, разделяща на две Корейския полуостров, съобщи южнокорейското министерство на обединението, цитирано от Ройтерс и ТАСС.\r\nСъобщава се, че главна тема на първите от декември 2015 г. междукорейски преговори ще бъдат някои практически крачки по подобряването на отношенията между Сеул и Пхенян и в частност евентуалното участие на спортисти на Северна Корея в предстоящата през февруари т.г. зимна олимпиада в южнокорейския зимен курорт Пьончан.\r\nВ съставите на делегациите на двете страни има по пет души. Делегацията на Юга се води от министъра на обединението Чхо Мьон Кьон, а на Севера - от председателя на комитета за мирното обединение Ри Сон Гвон. Те се събраха в триетажния Дом на мира от южнокорейската страна на демаркационната линия.\r\n\"Надявам се преговорите да донесат ценни резултати\", заяви при откриването на срещата Ри Сон Хвон. После лидерите на двете делегации си стиснаха ръцете.\r\nПо пътя към Панминчжон лидерът на южнокорейската делегация каза пред репортери, че тя е готова да обсъжда и подновяването на срещите на семействата, разделени от Корейската война преди над 60 г. Някои високопоставени южнокорейски служители, цитирани от Ройтерс, дори се надяват, че двете Кореи могат да се договорят за участие под едно знаме при откриването на олимпиадата. Чхо не каза нищо по този въпрос, но се усмихна пред репортерите и, посочвайки дипломатическото си куфарче, добави: \"Нося в него известен багаж\".\r\nТози първи официален контакт между двете страни от над 2 г. стана възможен, след като миналата неделя севернокорейският лидер Ким Чен Ун в обръщение към нацията нареди \"да бъдат създадени всички необходими условия за подобряване на отношенията с Юга и да се води политика, която да позволи пробив в делото за мирното обединение\". Южнокорейският президент Ким Дже-ин приветства предложението и на свой ред предложи да започнат преговори възможно най-скоро.\r\n\"Става дума не само за нормализация на междукорейските отношения, а и за помирение на нацията, за нейното доброволно обединение\", отбеляза по повод на предстоящата среща държавната агенция КЦТА в Пхенян, цитирана от ТАСС.\r\nНезависимо от ограничения дневен ред, засягащ предимно \"спортния\" въпрос, срещата се наблюдава най-внимателно от световните лидери в очакване на някакъв сигнал за намаляване на напрежението на Корейския полуостров, изострило се заради севернокорейските ядрени и ракетни изпитания, нарушаващи резолюциите на Съвета за сигурност на ООН, посочва Ройтерс.\r\nСАЩ, които държат 28 500 войници в Южна Корея още от края на Корейската война, отначало се отнесоха хладно към идеята за междукорейски срещи. Според Държавния департамент във Вашингтон, Пхенян \"може би се опитва да вбие клин\" между САЩ и Южна Корея и да отслаби американския натиск над Северна Корея да се откаже от разработката на ядрени ракети, способни да нанесат удар по територията на САЩ.\r\nНеотдавна обаче президентът Доналд Тръмп нарече новите разговори \"нещо добро\" и посочи, че до тях се е стигнало в резултат на неговата \" твърда и силна\" позиция. Той каза, че би желал тези разговори да надхвърлят темата за олимпиадата, и добави, че \"в подходящ момент ние ще се присъединим към тях\".\r\nСАЩ и Южна Корея се съгласиха да отложат редовните си съвместни военни маневри за след олимпиадата като усилия за намаляване на напрежението и евентуалното разкриване на поле за дипломация.(БТА)", "date": "2018.01.09", "title": "Среща за историята: Северна и Южна Корея ще се помиряват"}
{"url": "https://www.dnes.bg/zvezdi/2018/01/09/nina-dobrev-na-29-bylgarskata-krasota-v-holivud.364386", "text": "\nНа 9 януари рожден ден празнува младата българска актриса с канадско гражданство Нина Добрев. Родена през 1989 година в София, тя започва своята кариера в киното още през 2006 година.\r\nТя е трикратна носителка на награда \"Изборът на публиката“. Най-известна е с ролите си на Мия Джоунс в „Деграси: Следващо поколение“ и Елена Гилбърт/Катрин Пиърс в американския сериал \"Дневниците на вампира\".\r\n\r\nНина е родена в София, но едва на две години емигрира заедно със семейството си в Торонто, Канада.\r\nАктрисата има по-голям брат Александър. Баща й Константин е компютърен специалист, а майка й Михаела е художничка.\r\nМакар и израснала далеч от България, Нина говори свободно български език.\r\nКато ученичка играе балет и художествена гимнастика и участва в джаз класове.\r\nКариерата си Добрев започва като модел и с участия в реклами, а впоследствие започва да се явява и на прослушвания за различни роли в киното и телевизията\r\nПо време на снимките на \"Дневниците на вампира\" през 2010 г. започва връзка с екранния си партньор в сериала Иън Сомърхолдър.", "date": "2018.01.09", "title": "Нина Добрев на 29: Българската красота в Холивуд"}
{"url": "https://www.dnes.bg/world/2018/01/09/trymp-imal-rekordni-postijeniia-shte-se-bori-za-vtori-mandat.364465", "text": "Президентът на САЩ Доналд Тръмп безусловно смята да се кандидатира за втори мандат в Белия дом на изборите през 2020 т., защото постиженията му говорят сами за себе си, каза пред журналисти снощи неговият заместник - говорител Хоган Гидли, цитиран от ДПА.\r\nТой говори пред представители на медиите на борда на президентския самолет, с който Тръмп пътуваше за среща с фермери в Нешвил - столицата на щата Тенеси. Те го попитаха за коментар на словото на популярната телевизионна водеща Опра Уинфри в Лос Анджелис в неделя. То бе изтълкувано от много наблюдатели като заявка за възможно нейно кандидатиране на президентските избори през 2020 г. от Демократическата партия.\r\n\"Ние бихме приветствали всеки съперник на президента в борбата му за преизбиране, независимо дали това е Опра Уинфри или някой друг\", каза Гидли. Той уточни, че не знае дали Тръмп е гледал речта на телевизионната звезда, която е сред най-популярните медийни личности в САЩ и е първата чернокожа жена-милиардер, владееща собствено киностудио, тв канал и списание.\r\n\"Който и да се кандидатира срещу Тръмп, той ще се изправи срещу един президент, който има рекордни постижения за рекордно кратък срок досега в Белия дом\", подчерта говорителят.\r\nВ словото си 63-годишната Опра Уинфри каза: \"Много великолепни жени, намиращи се в тази зала, а и някои много достойни мъже, решително се борят, за да станат лидери\". (БТА)", "date": "2018.01.09", "title": "Тръмп имал рекордни постижения, ще се бори за втори мандат"}
{"url": "https://www.dnes.bg/stranata/2018/01/09/oblachno-i-lek-dyjd-dnes-temperaturite-do-13-gradusa.364466", "text": "Днес над страната ще преобладава облачно време и на отделни места ще превали слаб дъжд. Образувалите се на места в низините мъгли около обяд ще се разсейват. Временни разкъсвания на облачността ще има над югозападните райони. Ще духа до умерен вятър от изток-североизток. \r\nМаксималние температури между 5 и 10 градуса, в крайните югозападни райони до 12-13 градуса, сочи прогнозата за времето на Националния институт по метеорология и хидрология при БАН.\r\nНад Черноморието ще бъде предимно облачно и главно по южното крайбрежие ще превали слаб дъжд. Ще духа умерен североизточен вятър. Максималните температури ще са 8°-9°. Температура на морската вода е 9°. \r\nНад планините ще има разкъсана облачност, без валеж. Ще духа до умерен югоизточен, по най-високите върхове запад-югозападен вятър. Максималната температура на височина 1200 метра ще е около 8°, на 2000 метра – около 4°.", "date": "2018.01.09", "title": "Облачно и лек дъжд днес, температурите – до 13 градуса"}
{"url": "https://www.dnes.bg/sofia/2018/01/09/fandykova-i-moskovski-rejat-lentata-na-pytia-do-letishteto.364467", "text": "Министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. \"Брюксел\" до летище София, съобщиха от Министерство на транспорта. Лентата ще бъде прерязана тази сутрин в 9:30 часа.\r\nПроектът с обхват от бул. \"Брюксел\" до ул. \"Мими Балканска\" е на обща стойност 13,7 млн. лв. с ДДС, а финансирането е осигурено от бюджета на Министерството на транспорта, информационните технологии и съобщенията. \r\nСтроителните дейности стартираха през септември 2016 г., а срокът за пускане на няколко пъти беше удължаван. Първоначално пътната връзка трябваше да бъде готова през октомври, след това през ноември, беше удължена и за трети път до края на миналата година. Последният обявен срок беше за февруари тази година, но трасето е готово два дни преди официалното откриване на българското председателство на ЕС.\r\nВ обхвата на дейностите е включено изграждането на директно скоростно трасе от бул. \"Брюксел\" до Терминал 2 на летище София и две пътни връзки до Терминал 1.", "date": "2018.01.09", "title": "Фандъкова и Московски режат лентата на пътя до летището"}
{"url": "https://www.dnes.bg/index/2018/01/09/receptata-dnes-file-ot-riba-s-parmezanova-korichka.364383", "text": "3 рибни филета по ваш избор1 чаена лъжичка масло½ чаша настърган пармезан1/4 чаша майонезаняколко стръка зелен лукняколко стръка копър1 чаена лъжичка лимонов соксол, черен пипер на вкус  Предварително загрейте фурната на 180 градуса. В тавичка поставете хартия за печене или алуминиево фолио. Капнете върху него малко зехтин. Овкусете рибните филета с малко сол и черен пипер. Поставете в тавата и запечете за 8-10 минути. През това време комбинирайте в кухненски робот маслото, пармезана, зеления лук, лимоновия сок, копъра, майонезата и накрая малко черен пипер. След като минат 10 минути, извадете рибата и я намажете с майонезената смес. Запечете отново до получаването на златиста коричка. Сервирайте с гарнитура по ваш избор.", "date": "2018.01.09", "title": "Рецептата Dnes: Филе от риба с пармезанова коричка"}
{"url": "https://www.dnes.bg/world/2018/01/09/phenian-prashta-sportisti-i-delegaciia-na-olimpiadata.364469", "text": "Северна Корея обяви на преговорите с Южна Корея, че ще изпрати спортисти и делегация на високо равнище на Зимната олимпиада в Пьончан, в Южна Корея идния месец.\n\n\nПхенян ще изпрати в Пьончан също танцьори, музиканти и демонстрационни екипи по таекуондо.\r\nВ първите от две години преки преговори между двете Кореи, които се състояха тази сутрин в граничния пункт Панминчжон в демилитаризираната зона, Сеул предложи преговори между представители на въоръжените сили на двете страни за намаляване на напрежението, както и събиране на разделени семейства по случай Лунната Нова година следващия месец./БТА/", "date": "2018.01.09", "title": "Пхенян праща спортисти и делегация на Олимпиадата"}
{"url": "https://www.dnes.bg/stranata/2018/01/09/za-3-g-broiat-na-nevrystnite-rodilki-se-udvoi.364470", "text": "Двойно се е увеличил броят на непълнолетните родилки в София и големите градове на страната през последните три години, пише \"Монитор\".От 46 момичета под 18-годишна възраст, които са се сдобили с рожби преди три години в Университетската акушеро-гинекологична болница \"Майчин дом\", през миналата година броят достига 84.Това съобщи главният експерт по социални въпроси в болницата Екатерина Христова и уточни, че приоритетно тези бременни се наблюдават в университетската болница, тъй като предвид възрастта са предимно рискови бременности.Сред родителите там има и 17 годишно момиче, което се сдобило с трети наследник.Само две от тях са оставили децата си за осиновяване.", "date": "2018.01.09", "title": "За 3 г.: Броят на невръстните родилки се удвои!"}
{"url": "https://www.dnes.bg/sofia/2018/01/09/evropa-ide-pyrvata-tapa-v-sriada-zatvoreni-bulevardi-zakriti-spirki.364474", "text": "До ден – първата тапа заради председателството ни на Съвета на ЕС в центъра на София.Забраните за паркиране около Народния театър, където в четвъртък ще е церемонията за старта на председателството, ще почнат в сряда и ще продължат до петък. \r\nОт 17:30 ч в сряда до отпътуване на делегациите в петък се забранява паркирането по участъка от ул. \"Ген. Гурко\" между ул. \"Г. С. Раковски\" и ул. \"Княз Александър I\".\n\nСъщата забрана, но до приключване на събитията в четвъртък ще има за улиците: \"Княз Александър I\", \"Аксаков\", \"Дякон Игнатий\", \"Кузман Шапкарев\", \"Славянска\", \"Г. Бенковски\" и \"И. Вазов\". От 6:30 ч в четвъртък няма да се спира и на пл. \"Княз Александър I\", а от 17:30 ч. - на улиците \"Доспат\", \"Баба Неделя\" и \"Д-р Хр. Стамболски\".\r\nПо преценка на КАТ по всички тези улици може да се спира и движението.\r\n\"В следващите 6 месеца по преценка на КАТ при преминаване на делегациите ще се спира движението по булевардите \"Брюксел\", \"Цариградско шосе\", \"Евлоги и Христо Георгиеви\" и \"България\". Ограничението ще е за няколко минути, докато минат делегациите. \r\nПрез този период ще има и задържане на градския транспорт. Затова проведохме инструктаж на диспечерите в Центъра за градска мобилност как да се действа в такива ситуации, за да няма натрупване на чакащи по спирките\", обяснява за \"\" зам.-кметът по транспорта на София Евгени Крусев.В тези случаи по трасето на засегнатите линии ще има резерв от коли, които максимално бързо след пускането на движението да превозят чакащите по спирките.Възможно е някои коли на градския транспорт да пропуснат няколко спирки, от които пътниците вече са били качени от друг автобус и да се включат в обслужването на линията от третата ѝ спирка например. Мерките ще се тестват в сряда.\"Затова, ако граждани видят празен автобус, нека да знаят, че това не е своеволие на водача, а има диспечерско разпореждане за пропускане на спирки. Опитваме се да направим максимално удобна за хората организация на градския транспорт по време на председателството, да осигурим обслужването на линиите на относително равен интервал и да няма струпване по спирките\", каза Крусев.Най-засегнати от временното спиране на движението ще са автобусите 72, 76, 204 и 604, които минават през няколко булеварда, по които ще се движат делегациите.", "date": "2018.01.09", "title": "Европа иде! Първата тапа – в сряда... затворени булеварди, закрити спирки"}
{"url": "https://www.dnes.bg/notifikacii/2018/01/09/gorsov-za-ubitiia-petyr-hristov-toi-spasi-jivota-na-manuela.364475", "text": "\r\n                        \r\n                        \r\n                        \r\n                    \"Петър Христов спаси живота на дъщеря ми Мануела, ще му бъда признателен цял живот. Той беше изключително харизматична личност, помагаше не само на семейството ми, а и на много други хора\", сподели пред бащата на ранената през 2007 г. в катастрофа с Максим Стависки Мануела Горсова.Момичето от Велико Търново продължава да е в будна кома, а убитият бизнесмен беше основен благодетел на семейството в борбата им за възстановяването ѝ.\n\n\n\n\"Изключително грозно е, че хора, които никога не са го виждали, не го познават, започнаха да му слагат епитети. Аз лично не мога да открия никаква логика в убийството на Петър Христов и дори не мога да предположа какъв би могъл да бъде мотивът за него\", коментира още Красимир Горсов.Oт вчера във Велико Търново коментарите за показното убийство на Петър Христов са разнопосочни. Хората разказват, че са го познавали като един от най-влиятелните бизнесмени в региона. Той стартира бизнеса си в зората на 90-те години с охранителна фирма, която съществува и до днес.През годините Христов беше свързван основно с млекопреработвателната си фабрика.\"Никога не съм очаквал, че някой би посегнал на живота му. Той направи много за хората и заслужаваше да бъде уважаван и обичан\", каза дядото на Мануела Горсова.Това, което близките до бизнесмена хора разказват е, че той не е чувствал заплаха и никога не се е движил с охрана.Разследването по случая продължава. Полицията издирва извършителя. Основните версии, по които работят разследващите са свързани с неговия бизнес.Стрелъц е произвел 8 изстрела по Петър Христов – три куршума го улучват в корема, три в тила, един в главата и един във врата.", "date": "2018.01.09", "title": "Горсов за убития Петър Христов: Той спаси живота на Мануела!"}
{"url": "https://www.dnes.bg/notifikacii/2018/01/09/vijdali-li-ste-elena-izcheznala-e-mvr-ia-izdirva.364493", "text": "Полицията издирва 43-годишна жена от София. Елена Димитрова Димитрова е напуснала дома си на 19 декември миналата година и оттогава е в неизвестност.Елена е висока около 160 см, с кафяви очи, черна, дълга до раменете коса.Била е облечена в оранжево яке, сив панталон, обута в тъмно кафяви ботуши.Умоляват се всички, които могат да дадат информация за издирвана, да се обадят на тел.112, тел. 02/ 9821260, 02/ 9821290, 02/ 9821179 или в най-близкото поделение на МВР.", "date": "2018.01.09", "title": "Виждали ли сте Елена? Изчезнала е, МВР я издирва"}
{"url": "https://www.dnes.bg/za-da-se-razbirame/2018/01/09/mechtaiat-i-viarvat-kakvo-e-da-si-idealist.364434", "text": "Има два вида хора: такива, които не се интересуват от хорското мнение и такива, които се вълнуват. Вторият тип хора обикновено са личности, които искат всичко в света да е идеално. Всички да са щастливи, удовлетворени от живота, усмихнати, добри, сбъдвайки мечтите си.Идеалистите са част от хората, които променят света, това е сигурно. Но както във всяко нещо, монетата има и друга страна. Да бъдеш идеалист в един далеч не съвършен свят е трудна мисия. Има своите предимства, но и много недостатъци. Вижте кои са те.Безспорно един от големите плюсове на идеалистите е, че те не се задоволяват с малко. Те държат всичко да е изпипано, да е перфектно направено и изпълнено, и докато не постигнат това ниво на съвършенство, не се успокояват. Тази вътрешна енергия и мотивация ги движи напред, не ги оставя никога в застой и прогресът им е в кърпа вързан.Постигането на щастие е мисия номер 1 в живота на всяко човешко същество. Стремежът към хармония и идеален живот прави хората по-чувствителни и съпричастни към останалите.", "date": "2018.01.09", "title": "Мечтаят и вярват! Какво е да си идеалист?"}
{"url": "https://www.dnes.bg/stranata/2018/01/09/mlad-myj-zagina-udaren-ot-tok-pri-remont.364510", "text": "28-годишен мъж е загинал в Дулово, ударен от ток при ремонтни работи, съобщиха от Инспекцията по труда в Силистра.Инцидентът е станал в дома на собственика на фирма, за която загиналият е работел и е имал трудов договор.По случая се извършват проверки.\r\n ", "date": "2018.01.09", "title": "Млад мъж загина, ударен от ток при ремонт"}
{"url": "https://www.dnes.bg/stranata/2018/01/09/zemedelska-tehnika-izgoria-pri-pojar-v-selo-krai-tyrgovishte.364498", "text": "Земеделска техника е изгоряла при пожар в търговищкото село Алваново, съобщават от Областната дирекция на МВР. \r\nСигналът за огъня, възникнал в стопанска постройка, е получен след 17 часа в понеделник и е погасен четири часа по-късно. Няма пострадали хора.\r\nСградата е собственост на местната земеделска кооперация, а в резултат на пожара са унищожени 1400 кв. м. покривна конструкция, два трактора и една сеялка. Спасени от огъня са други селскостопански машини - зърнокомбайн, две сеялки, торачка, хедер за зърнокомбайн и др.\r\nИзясняват се причините за възникване на пожара. Днес се извършва оглед на местопроизшествието от оперативно-следствена група на Районното управление в Търговище.\r\nСлучаят се разследва в досъдебно производство.", "date": "2018.01.09", "title": "Земеделска техника изгоря при пожар в село край Търговище"}
{"url": "https://www.dnes.bg/balkani/2018/01/09/skopie-s-bezplaten-gradski-transport-zaradi-smoga.364496", "text": "Скопие е третият по замърсеност на въздуха град в света след Дака, Бангладеш и Калкута, Индия. Концентрацията на фини прахови частици в македонската столица е продължително време над допустимите норми, особено в квартал Лисиче, където са измерени концентрации от 12 пъти над допустимото. \r\nВ сила са извънредни мерки за намаляване на замърсяването на въздуха. Сред тях са безплатен градски транспорт, спиране на строителните работи, интензивно миене на улиците, засилен контрол, ограничаване на  работата на автошколите, съобщават македонските медии. \r\nКметът на Скопие Петре Шилегов призова да не се използват превозните средства, без това да е необходимо, гражданите да се организират и да използват общ транспорт, както и за отопление да не се използват отпадъчни материали, а само сухи дърва.", "date": "2018.01.09", "title": "Скопие с безплатен градски транспорт заради смога"}
{"url": "https://www.dnes.bg/sofia-film-fest/2018/01/09/bez-milost-na-fatih-akin-idva-na-sff.364507", "text": "Буквално преди часове творбата на Фатих Акин \"Без милост\" спечели Златен Глобус за най-добър чуждоезичен филм на 2017, а вече е ясно и, че е част от тазгодишния София Филм Фест. Продукцията е част от 22-ото издание и ще е представен с гала прожекция.Премиерата на филма беше преди няколко месеца в официалния конкурс на Кан. А Даян Крюгер, с роля в първия немскоезичен филм в кариерата си, беше удостоена с наградата за най-добра актриса.У нас филмите на Акин са били представени на София Филм Фест. Гледали сме \"Сбогом Берлин\", Раната\", \"Храна за душата\", \"Музиката на Истанбул\" и \"На прага на Рая\".В \"Без милост\" героинята на Крюгер е отчаяна и решена на всичко жена, която държи на възмездие за избитото си семейство и жестоко наказание за нео-нацистката групировка \"National Socialist Underground\".Фатих Акин споделя пред Variety, че за него \"Без милост\" е изключително личен филм. \"По някакъв начин аз се оказвам в групата на \"другите\" в Германия, заради произхода си. Имам черна коса, родителите ми са от Турция – аз съм сред перфектните мишени за подобни ксенофобски атаки. Преди няколко години се появи списък в един уебсайт на име Nuremburg 2.0, там бяха изброили политици, артисти, хора на изкуството, и моето име фигурираше като мишена за нео-нацистите. Именно това ме провокира да напиша сценария и да снимам този филм – това е моят своеобразен ответен удар на безумието, на което сме свидетели…\"\r\n\"Докато политически натоварената история ще събуди вълна на възмущение от престъпленията, провокирани от омраза, които представя свръх-реалистично, това, което провокира съпреживяване на ужаса, е изпълнението на великолепната Даян Крюгер – с най-сериозната и силна роля в кариерата си до момента, в образа на храбрата, изпълнена с разрушителна емоция, непримирима Катя, която жадува за справедливост и отмъщение...\", пише за него Дебора Йънг в \"The Hollywood Reporter\".\r\nВ програмата на 22-рия София Филм Фест ще имате възможност да видите и \"Квадратът\" на Рубен Йостлунд, както и \"Нелюбов\" на Андрей Звягинцев – още две от творбите, номинирани от Холивудската чуждестранна преса за престижните награди \"Златен Глобус\" за чуждоезичен филм.\r\n ", "date": "2018.01.09", "title": "\"Без милост\" на Фатих Акин идва на СФФ"}
{"url": "https://www.dnes.bg/stranata/2018/01/09/postradalite-sled-navodneniiata-v-burgasko-izostaveni-sme.364502", "text": "\r\n                        \r\n                        \r\n                        \r\n                    Пострадалите от наводненията в Бургаско излизат на бунт. Жителите на село Черни връх се оплакват, че само част от деретата са почистени, а отнесените пътища са единствено посипани с чакъл.\r\n\"Искаме да се донесе достатъчно пръст, за да се заградят дворовете ни и да се направят огради. Това е четвъртото наводнение за 10 години. Ние сме изцяло изоставени. Настояваме да дойдат хидроинженери, които да определят как ще се отклони реката, защото всичко отново се наводнява след един дъжд\", настоя Велика Колева пред репортера на Стилияна Георгиева.\r\nСинът на Велика – Димо Колев – уточни, че въпреки съвестните действия на кмета на селото, ситуацията има нужда от експертната намеса на държавата.\r\nВ съседното село Ливада вече има подписка, изискваща държавата да вземе спешни мерки, а ако това не се случи, жителите са готови да излязат на протест.\r\n ", "date": "2018.01.09", "title": "Пострадалите след наводненията в Бургаско: Изоставени сме!"}
{"url": "https://www.dnes.bg/art/2018/01/09/aferata-uainstiin-shte-se-nishti-i-na-oskar-ite.364499", "text": "Джими Кимъл обяви, че със сигурност в своя монолог като водещ на церемонията на \"Оскар\"-ите, която ще се състои на 4 март, ще спомене за секс скандала, който тръгна от продуцента Уайнстийн.\r\n\"Темата ще бъде част от сценария, освен ако атомна бомба не падне над Калифорния!\", пошегува се комикът.Джими Кимъл обеща още, че ще направи всичко възможно на тазгодишната церемония да не се получи гаф и да не бъдат объркани носителите на златната статуетка, предаде Франс прес, цитирана от БТА.\r\nМиналата година, при обявяването на престижното отличие за най-добър филм беше погрешно връчено първоначално на \"La La Land\", докато истинският победител в категорията всъщност бе \"Лунна светлина\".\r\nАко и тази година се допусне подобен гаф, \"всички служители на телевизия Ей Би Си, която предава на живо награждаването, трябва да бъдат уволнени!\", отсече Кимъл.", "date": "2018.01.09", "title": "Аферата \"Уайнстийн\" ще се нищи и на \"Оскар\"-ите"}
{"url": "https://www.dnes.bg/televizia/2018/01/09/djazmeni-po-koleda-v-tanc-na-ryba.364495", "text": "В следващите епизоди на \"Танц на ръба\" ще видим, че музикалната банда и техните приятели са съкрушени от хоспитализирането на Джеси и я посещават на смени. Луис е разпитан от полицията за случилото се в нощта на нападението, а той им казва, че е видял Джулиън, който се е предполагало, че трябва да пътува за Париж.Джазмените трябва да свирят на коледния обяд в кралския хотел без Джеси, но настроението им се оправя след като разбират, че тя е излязла от кома.В новогодишната нощ Лейди Кремоун организира събитие в имението си. Всички са силно учудени от появата на Джулиън, който обявява, че е работил върху нова бизнес идея във Франция. По време на партито Луис споделя на Сара, че е видял Джулиън в хотела в нощта на нападението над Джеси, която по-късно умира в болницата...Гледайте \"Танц на ръба\" всеки делник от 20:40 часа по телевизия \r\n ", "date": "2018.01.09", "title": "Джазмени по Коледа в \"Танц на ръба\""}
{"url": "https://www.dnes.bg/sofia/2018/01/09/s-nova-otsechka-terminal-2-sofiia-shte-pesti-vredni-emisii.364508", "text": "\n\r\n\"Това е много важен обект за София и за връзката с Терминал 2 от гледна точка на това, че облекчава движението в района\", заяви Фандъкова на откриването на новопостроената пътна връзка.\n\n\r\nТя увери, че отсечката ще спести и допълнителни емисии, тема, по която говорим всеки ден. \r\n\"Искам да подчертая, че се довърши един от занемарените в миналото обекти. Едно пространство в София, покрай което не ни се искаше да минаваме, но ни се налагаше\", коментира кметът и благодари на министър Ивайло Московски и министър-председателя Бойко Борисов за поетия и изпълнен ангажимент за проекта. \r\n\"Пожелавам безаварийно пътуване, да внимават шофьорите. Нека да се съобразяват с пътната обстановка и правилата за движение. Надявам се и \"Пътна полиция\" да контролира, за да няма произшествия\", посочи Йорданка Фандъкова. \r\n\"Освен за гражданите на София, това трасе е важно за развитието на туризма в София. След като свързахме летището с метрото, посредством него и с града, сега имаме и тази пътна връзка, за да може София да бъде привлекателна и гостоприемна за много туристи\", каза още кметът.\r\nПроектът е с обхват от бул. \"Брюксел\" до ул. \"Мими Балканска\" и е на обща стойност 13,7 млн. лева с ДДС, като финансирането е осигурено от бюджета на Министерството на транспорта, информационните технологии и съобщенията, каза министър Ивайло Московски.\r\n\"По-големият поток от пътници е свързан с Терминал 2 и тази директна пътна връзка заедно с алтернативата и на столичното метро в голяма степен ще облекчи трафика\", посочи транспортният министър Иеайло Московски. Той благодари на изпълнителите на обекта, заради високата сложност на пътната естакада.\r\n\"Връзката на бул. \"Брюксел\" с Летище София се отваря точно за европредседателството на България и пожелаваме безаварийно пътуване на всички и успех на Председателството\", каза още Ивайло Московски.\r\nБулевардът има обща визия с досега изградения участък, има шумоизолираща стена и е с две платна. За него ще се грижи Летище София, към чиято структура новият пътен участък принадлежи, съвместно със Столична община.", "date": "2018.01.09", "title": "С нова отсечка (Терминал 2) София ще пести вредни емисии"}
{"url": "https://www.dnes.bg/stranata/2018/01/09/vyzrastna-jena-uchastva-v-akciia-s-10-bona-v-torbichka.364503", "text": "81-годишна жена е станала жертва на телефонна измама в Силистра, съобщиха от Областната дирекция на МВР.След телефонно обаждане от мъж, представящ се за полицай, тя приела да участва в \"акция\" за залавяне на телефонни измамници. Според инструкциите на мнимия полицай жената поставила в торбичка 10 000 лева и я окачила от външната страна на портата си.След като напразно чакала обратна връзка, на следващия ден подала сигнал в полицията. Образувано е досъдебно производство.", "date": "2018.01.09", "title": "Възрастна жена участва в \"акция\" с 10 бона в торбичка"}
{"url": "https://www.dnes.bg/obshtestvo/2018/01/09/dyrjavata-shte-podpomaga-biznesa-zaradi-skypiia-tok.364492", "text": "Заради очакваното поскъпване на тока за индустрията от 1  февруари държавата е заделила над 280 милиона лева,  за да подпомогне  бизнеса. Това каза енергийният министър Теменужка Петкова пред БНТ.По-високите  цени са от  30 до 60 на сто, заради което много производители  предупредиха, че ще  поскъпнат хранителните продукти. Очакват се и протести.\n\n\n\"Свободният пазар, както всеки друг, има цени, които се определят от търсенето и предлагането. Години наред цената, която плащаше бизнесът, беше по-ниска от тази, която плаща потребителят. Тук става въпрос за пазарни отношения, държавата не може да я регулира. Цената на тока е вид стока и трябва да се свикне да се търгува с нея\", каза Петкова.По думите й това, което държавата може да направи, е да предприеме действия, в случай че получи сигнал за картелни действия и нарушаване на конкурентоспособността, и да извърши проверка.Тя призова при съмнение за изкривяване на пазара участниците да  алармират контролните органи.\r\nСпоред Теменужка Петкова няма недостиг на електрическа енергия. Министърът обясни още, че вече са проведени две срещи между представители на бизнеса, търговци на електроенергия и производители. Целта е да бъде потърсена причината за изкривяването.\r\n  ", "date": "2018.01.09", "title": "Държавата ще подпомага бизнеса заради скъпия ток"}
{"url": "https://www.dnes.bg/politika/2018/01/09/bylgariia-posrednikyt-mejdu-es-i-turciia-vyzmojno-li-e.364484", "text": "\r\n                        \r\n                        \r\n                        \r\n                    В момента мирният диалог с Ердоган е много полезен, подчерта бившият министър на културата Вежди Рашидов. Той бе един от представителите на българската делегация, водена в Истанбул от премиера Бойко Борисов, за тържественото откриване на възстановената българска църква \"Свети Стефан\".По време на празничното събитие България пое нелеката задача да бъде посредник между ЕС и Турция по пътя на южната ни съседка към европейското семейство.\n\n\n\"Турция също е на Балканите и гранични с нашата държава. Не бива да сме настроени много лошо... Естествено е българският премиер да води една мирна политика с граничещите с Европа държави. Не подценявайте Ердоган, той е много сериозен политик\", коментира Рашидов пред .Той посочи, че между България и Турция има много добра дипломация и липсва напрежението.\"Защо да не дойде Ердоган като откриваме български паметник? Турция от 50 години кандидатства за ЕС, а Борисов поддържа мира с нашите съседи\", отбеляза той.Вежди Рашидов коментира и показния разстрел в София на бизнесмена Петър Христов. Той призна, че не се е познавал лично с 49-годишния мъж, но е чувал само добри неща за него.\"Проблемът е обществен, трябва да се реши през правителството. Лошото е, че няма разкрития - това показва, че уличното правораздаване е по-силно от законовото. Хората се убиват за пари, за територии...\", каза Рашидов и предположи, че убийството е свързано с бизнес интереси.Бившият министър на културата препоръча да се занижат очакванията към започващото европредседателство на България. По думите му това е една чиновническа работа и ако топката е по-ниско, ще бъде по-полезно.\r\n ", "date": "2018.01.09", "title": "България – посредникът между ЕС и Турция. Възможно ли е?"}
{"url": "https://www.dnes.bg/sofia/2018/01/09/evropo-shte-ti-pratim-shalchetata-i-shopskata-v-koleti-ne-idvai.364506", "text": "Още утре София ще е под блокада, евроблокада. Булеварди ще бъдат затворени, автобуси ще бъдат спирани, може и метрото да притвори вратите.Ще се изсипят едни хорица – чиновници от 28-те страни еврочленки и услужлива България, ще затвори София, че да ги пренесе до МС, НС, НДК-то, Народния театър... да видят хората, да се дивят на... безлюдната ни столица.\n\n\nА нас, простосмъртните столичани – кучета ни яли. Кой помисли за това как ще отидем на работа, а после – как ще се приберем?Ключови булеварди ще бъдат closed: \"Цариграско\", \"България\", \"Брюксел\", столичният център ще бъде засипан с кашпи и прегради и защо? За да дойдат едни лелки и чичовци, да си вземат шалчетата, вратовръзките, да отморят на наш гръб в някой хотел, да друснат хорце, да хапнат шопска и кавърма и да си отидат по живо, по здраво.А ние, затворени в автобусите и по колите си, ще преглъщаме смога над София, в очакване униформените да отпушат трафика и да се докопаме до работните си места.А бизнесът на онези, които ежечасно пресичат София нашир и длъж, за да зареждат магазини, да разнасят пратки, да ремонтират телевизори и климатици например? Дали ще издържи, а?Може и еврочиновниците да не са ни виновни, те хората си щъкат по света, виновни са ни родните чиновници и полицията, която в угода не едните, ще навреди на другите.Вместо да оправяме за 45 млн. лева непоправимия НДК, за тия пари да им бяха спретнали една заличка до ВИП-а на летището, да си идват, да си бъбрят и да си ходят. И без това от нас не зависи кой знае какво.Ще речете Brexit, Западни Балкани, Турция... теми, които ще са на дневен ред у нас.Нито Великобритания ще си тръгне сега, нито Албания ще получи дата за ЕС, нито Турция ще види скоро Брюксел отблизо.Да не говорим, че високите евроглави (Юнкер, Туск, Таяни...) ще дойдат на два пъти у нас – веднъж на 11 януари, и веднъж в средата на май, но ние ще сме под блокада – цели 6 месеца.25 хиляди европейци щели да дойдат. Да не идват, ще им пратим по колети шалчетата и шопската, но София да е отпушена.Или пък родните чиновници и униформени да организират трафика така, че да няма засегнати. Което май е доста по-трудно...", "date": "2018.01.09", "title": "Европо, ще ти пратим шалчетата и шопската в колети. Не идвай!"}
{"url": "https://www.dnes.bg/sofia/2018/01/09/dondukov-pak-v-remont-popraviat-novite-problemi.364546", "text": "\nПрясно ремонтираният булевард \"Дондуков\" отново е... в ремонт.\nРаботници поправят проблемни места, за които вчера алармираха от неправителствената организация \"Спаси София\".Дупки, неравности и разпаднати делинеатори на велоалеята - това се вижда по открития преди по-малко от месец булевард, съобщиха от организацията и показаха снимки.Днес дефектите се отстраняват, вижте в галерията ни как!\r\n ", "date": "2018.01.09", "title": "\"Дондуков\" пак в ремонт, поправят новите проблеми"}
{"url": "https://www.dnes.bg/art/2018/01/09/kolieta-obeci-grivni-rodeni-v-synishtata.364453", "text": "\nКолиета, обеци, гривни... Всички бижута, направени от Моника Миленова, са същински произведения на изкуството. Зад изящния им вид стоят полимерна глина, паста-машина за равиоли, различни видове бои, дори черен пипер, както и други подправки от кухнята, и още екстри. Но без богата фантазия и любов не става, е теорията на авторката.\"Никой не ме е насочвал да рисувам или да скулпурирам - откровена е учителката в столична детска градина, която от 1-2 години е открила таланта си. - Видях красиви бижута, които исках, но не можех да си позволя - бяха твърде скъпи. Купих си полимерна глина, започнах да гледам уроци в интернет, имах паста-машина...Така започнах, но при първите опити виждах, че бижутата ми не са такива, каквито исках да бъдат. След още търсене в социалната мрежа, разбрах, че ми е необходима акрилна точилка, която е без грапавини – като стъкло е гладка, както и зъболекарски инструменти, които си взех от базар за дентална апаратура в столицата.Снабдих се със скалпел, който не нарушава структурата на глината, не замазва фигурата, а реже точно. В процеса на работа се убедих, че без тези инструменти няма как да постигна съвършенство. Както и без да си изучил  тънкостите в процеса на работа - да знаеш осовни правила, кои инструменти да използваш\".Температурата, на която се изпича материала, също е важен момент в създаването на изделията от нея. А точните градуси са оказани на всеки пакет с глина, като най-високата температура е 135 градуса.Глината е с различен състав - може да имитира и сребро. Затова материалът е с много фини сребърни частици, които не са естествени. Продава се глина и с истинско сребро, но се търгува на висока цена у нас, а и пещите, при които се пече, също струват скъпо.\"Често насън ми идва идеята за конкретно бижу – ставам и го правя или просто скицирам видението и си пиша кое какъв цвят да бъде. Има и толкова много неща, които виждам, харесват ми и искам да ги направя, не да плагиатствам. Когато прибавя поне три елеммента от себе си, моделът става мой. Наистина може да направиш манисто или камък, да го комбинираш със сребро, кожа или с нещо друго.Започвам от нищото – само с парче глина, но идеята е в главата ми - разказва Моника. - С паста-машина разточвам глината, а за да избият качествата й, трябва да я полимеризирам. Този процес става чрез многократно разточване – от 20 до 40 пъти трябва да го повториш, за да стане материалът лесен за обработка.От начало глината е мека като пластелин, след това тя се изпича и се втърдява. Важно е да \"нацелиш\" правилната температура, за да не се рони и чупи изделието, а да остане здраво и  дълготрайно. Разбира се, стават и грешки, ако глината не е достигнала необходимата поляризация.\" \r\nСледва оцветяването на бижуто, което става с пасти и вакси, акрилни бои, както и с метализирани перлени пудри. Е, може и с керамични бои да се оцветява. Използва се бижутерско лепило за прикрепяне на металните части на накита, а някои са с дупка, в която се промушва метален синджир, кожена каишка или друга, има и такива, които се изпичат със самата бижутерска тел.\r\nАвторката на тези красиви бижута прекарва и доста време в различни музеи, откъдето взаимства идеи. Изложени са много полускъпоценни камъни, които тя претворява с глина и цвят. Моника обаче е категорична, че никога не може да направи точно копие на вече създадено от нея бижу с камък.Затова всеки камък по своему е единствен, а бижутата са вечни, стига да не се къпем с тях. Цените на накитите също са достъпни, в зависимост дали са единични или са комбинирани, например гривна с пръстен или с обеци...", "date": "2018.01.09", "title": "Колиета, обеци, гривни... родени в сънищата"}
{"url": "https://www.dnes.bg/politika/2018/01/09/vedno-sled-ksns-borbata-sreshtu-prestypnostta-slaba.364548", "text": "Въпреки че темата на днешното заседание на КНСН беше свързана със сигурността и еврошефството ни, темата за показните убийства от последни седмици също е била сложена на масата.\n\n\n\nПрезидентът Румен Радев призна в изказването си след заседанието, че извън КСНС заедно с министрите, шефовете на службите и на парламентарните групи, са обсъдили и тревожното натрупване на тежки криминални престъпления напоследък.\"МВР полага всички усилия за тяхното разкриване,но всички се обединихме около позицията, че е нужна още по- добра координация между институциите и усъвършенстване на модела за борбата с престъпността, така че да бъде гарантирана сигурността на българските граждани$, отсече държавният глава.Както Dnes.bg писа на 31 декември 2017 г. Росен Ангелов разстреля шестима души в Нови Искър. След това се оказа, че той е бил обявен за издирване заради блудство с малолетно момиче преди години, но така и не е бил намерен на нито един от адресите си. Ангелов, наречен от близките си Горският човек, е обитавал вила в село Луково, където се бил настанил.При масирана акция в крайна сметка беше намерен трупът му в друга изоставена къща наблизо, като основната версия е, че се е самоубил.Вчера пък показно в София беше убит бизнесменът Петър Христов. Той беше разстрелян близо до офиса на \"Лактима\", чийто собственик беше, минути след 10 часа.Освен версиите, свързани с бизнеса и личния му живот се проверява и дали убийството е извършено заради оказвано от него съдействие за разкриване на тежки престъпления, защото той е един от хората заради които беше разкрита бандата за отвличания \"Наглите“.", "date": "2018.01.09", "title": " Ведно след КСНС: Борбата срещу престъпността – слаба! "}
{"url": "https://www.dnes.bg/notifikacii/2018/01/09/petyr-hristov-razstrelian-s-pistolet-skorpion.364535", "text": "Оръжието, с което вчера беше убит бизнесменът Петър Христов, е чешки картечен пистолет \"Скорпион\". Това съобщи БНР по информация от свои източници.\n\n\nПредстоят обаче и съответните полицейски експертизи, които да потвърдят това заключение.На мястото на убийството са открити седем гилзи. Освен версиите, свързани с бизнеса и личния живот на Петър Христов, се проверява и дали покушението е извършено заради оказвано от него съдействие за разкриване на тежки престъпления.", "date": "2018.01.09", "title": "Петър Христов разстрелян с пистолет \"Скорпион\"?"}
{"url": "https://www.dnes.bg/za-da-se-razbirame/2018/01/09/kak-da-namerite-istinskata-liubov-v-socialnite-mreji.364436", "text": "Истина ли е, че човек може да открие мечтаната любов онлайн? Може ли да има съвършената връзка само с един партньор до края на живота си? Разбира се, че да. Човек не трябва да спира да търси щастието чрез всички канали и да се примирява с неподходящи партньори и връзки.Ако мечтаете за истинската любов, вижте някои полезни съвети от хора, които вече са я открили чрез мрежата.„Не очаквайте напасването да се случи мигновено. Не бъркайте любовта с комфорт и тотално сходство в характерите и начина на живот. Прекалено нереалистичните очаквания водят до големи разочарования. Не насилвайте нещата и не се опитвайте на всяка цена да промените партньора си, така че да заприлича на вас по навици. Това ще съсипе обичта ви.“, Е. Ф. 34„Ако все още търсите любовта чрез различни социални мрежи и сайтове за запознанства, попълнете обмислено профила и интересите си. Бъдете искрени в описанието на характера си и нещата, които харесвате. Така ще ви е по-лесно да откриете сродна душа, когато ви потърси някой, който се интересува от сходни неща.“ Т. Ф. 37", "date": "2018.01.09", "title": "Как да намерите истинската любов в социалните мрежи?"}
{"url": "https://www.dnes.bg/notifikacii/2018/01/09/koka-v-chorapa-metadon-vyv-frizera-amfetamin-v-hladilnika.364539", "text": "Хасковлия беше задържан след като бе спипан с кокаин в чорапите, амфетамин в хладилника и метадон във фризера.46-годишният мъж бил спрян около 19 часа на 8 януари на улица \"Хасковска\" в Димитровград.При проверка на \"Алфа Ромео\"-то му криминалистите открили 1,25 грама метаамфетамин до ръчната спирачка.При обиск, скрити в чорапите на мъжа, са открити 10,40 грама кокаин, съобщи \"Дарик\".Полицията обискирала и дома на хасковлията, където открила още дрога. Укрит в хладилника, опакован с хартия, бил открит 450 грама амфетамин. Във фризера пък мъжът съхранявал 3 стъклени шишенца, които според думите му е метадон.В една от стаите са били открити и 4,45 грама канабис, електронна везна, както и други предмети за употреба на наркотици.По неофициална информация арестуваният е Генчо Гинев, който живее в жк \"Орфей\". Той е криминално проявен.Криминалистите са иззели и преправен газов пистолет-9мм с видимо отстранен от цевта разпръсквач, както и 37 боеприпаси, 2 от които преправени с поставени метални сачми.", "date": "2018.01.09", "title": "Кока в чорапа, метадон във фризера, амфетамин в хладилника"}
{"url": "https://www.dnes.bg/notifikacii/2018/01/09/razstrelyt-na-biznesmen-posred-bial-den-emblematichen.364555", "text": "След бруталното убийство на бизнесмена Петър Христов посред бял ден в София МВР шефът Валентин Радев призна, че е разтревожен.\n\n\n\n\nТой обясни, че полицията продължава да работи по няколко версии, като една от основните е свързана с неговия бизнес и личен живот.До този момент няма информация да е заплашван, а криминалистите разпитват близките му.\"Всичко по случая с Петър Христов ни тревожи, особено в началото на Председателството на ЕС. Случаят е емблематичен\", коментира министърът.\"Петър Христов е бил известен бизнесмен, уважаван човек. Имаме и нова информация от граждани, които го познават\", посочи той.Радев отсече, че разследващите правят всичко възможно, за да стигнат до причините за разстрела на бизнесмена, който беше убит с няколко куршума минути след 10 часа вчера близо до офиса на една от фирмите му – \"Лактима\". \"За нас е важно, че има убийство, без значение на кой човек е. Това е човек, убит показно в центъра на София и това ни притеснява\", коментира Валентин Радев.\"Само преди 10 години знаете какво стана с \"Килъри\", с \"Нагли\". Хубавата новина е, че и съдът работи заедно с нас и има ефективни присъди. От четирима, трима са с доживотни присъди\", посочи вътрешният министър.\"Работим активно и по този случаи, и по случаите с банкоматите. Скоро ще чуете резултата\", каза още той.А за шесторното убийство в Нови Искър Радев обясни, че има около 95 експертизи и макар че не всички са готови,  основните сочат, че самоубилият се Росен Ангелов е авторът на екзекуцията. Според него всякакви други версии са спекулации.\"По телевизията се наслушахме на спекулации във връзка с убийствата. Благодаря на медиите, които допуснахме много близо, може би минахме границата, но това няма значение. Обществеността беше информирана, притеснението беше общо\", посочи Валентин Радев.Той допълни, че утре ще бъде направено изявление от прокуратурата, главният секретар на МВР и други експерти, които да сложат край на спекулациите по случая с доказателствата, които са безспорни в момента.", "date": "2018.01.09", "title": "Разстрелът на бизнесмен посред бял ден – емблематичен "}
{"url": "https://www.dnes.bg/index/2018/01/09/deniat-v-snimki-9-ianuari.364552", "text": "\n", "date": "2018.01.09", "title": "Денят в снимки – 9 януари"}
{"url": "https://www.dnes.bg/stranata/2018/01/09/do-kraia-na-tazi-sedmica-dyjdovna-esen-zimata-idva-posle.364521", "text": "Времето до края на седмицата ще е облачно и дъждовно, само по високите части на страната може да превали сняг. Следващата седмица обаче ни очаква динамично време, което след сряда може да доведе истинската зима.Това сочи краткосрочната прогноза за времето, цитирана от \"Дарик\".До четвъртък тази седмица ще е облачно и не много студено. След това се очакват валежи в низите и сняг в планините. Температурите ще се понижат, но няма да е много студено.Петък и събота над страната ще е облачно, с превалявания от дъжд и в планините от сняг.В южните и югоизточни райони в събота ще паднат по-обилни валежи.Петък през нощта срещу събота е възможно да превали и сняг по високите полета. Ще се усили вятъра и ще духа доста силно през уикенда.В неделя за кратко ще има стабилизиране на времето, но ще бъде доста по-студено. Сутрин температурите ще падат под 0 градуса.Следващата седмица времето ще е динамично. След сряда е възможно да имаме доста сериозни зимни обстановки.Ще се образуват няколко средиземноморски циклона, които ще доведат до валежи от сняг.", "date": "2018.01.09", "title": "До края на тази седмица – дъждовна есен! Зимата идва после?"}
{"url": "https://www.dnes.bg/notifikacii/2018/01/09/cvetanov-za-ubitiia-hristov-pritesniavashe-se-za-naglite.364558", "text": "Убитият Петър Христов не е споделял, че е бил заплашван. Единственото му притеснение е било относно \"Наглите\", тъй като е спомогнал за тяхното залавяне. Това стана ясно от думите на лидера на ПГ на ГЕРБ Цветан Цветанов след КСНС при президента.\n\n\n\n\"Имахме възможност с неговата гражданска позиция да се разкрият тежки криминални престъпления. Ако мотивът на това престъпление е ответна реакция, това не е добър знак за държавата и обществото\", коментира Цветанов.\"Не е бил свързан с някакви престъпления, за да можем да бъдем укорими или служителите, които са имали възможност да работят с него. Никога не е споделял за евентуални заплахи. Единствените му притеснения бяха по отношение на \"Наглите\", когато излезе, че той е подпомогнал разследването\", добави той.Цветанов уточни, че Петър Христов не е бил член на ГЕРБ или кандидат за депутат, а симпатизант. Той допълни, че е правил едно единствено дарение за партията, което е декларирано в Сметната палата, но никога не е имал политически амбиции.Вторият в ГЕРБ настоя, че Петър Христов е достоен човек.\"Именно Петър Христов е човекът, помогнал на семейството на Мануела Горсова. Бил е винаги много ангажиран с великотърновския регион. Уучаствал е в много благотворителни акции, но никога не търсеше публичност за това, което правеше\", каза Цветанов.", "date": "2018.01.09", "title": "Цветанов за убития Христов: Притесняваше се за \"Наглите\""}
{"url": "https://www.dnes.bg/index/2018/01/09/eko-elektrokoli-shte-voziat-evrochinovnicite-u-nas.364541", "text": "Електрически автомобили са готови да обслужват делегатите на Българското председателство, съобщиха от ресорното министерство.   \r\nКолите Renault Zoe ще бъдат позиционирани на паркинга на Терминал 2 на Летище София утре в очакване да бъде даден старт на трансферите.\r\nС нулеви СО2 емисии в рамките на шест месеца автомобилите ще осигуряват ежедневни трансфери на пристигащите за събитията от календара на Българското председателство гости на София от летището до НДК и хотелите, в които са настанени.\r\nНачало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел. Двамата подписаха договор за партньорство през декември, според който Renault предоставя 15 електрически автомобила и шофьори за тях на Българското председателство.Специален информационен пул на летището ще насочва пристигащите делегати Категория В и С (експерти в работните групи и участници в сесиите от парламентарното измерение) към трансферните автомобили, които са специално брандирани.\r\nЗа целите на трансферите на Летище София са инсталирани и три нови зарядни станции Schneider Electric. След председателството те ще могат да бъдат използвани от всички, които искат да заредят електромобилите си, докато изчакват пристигащите пътници.\r\n ", "date": "2018.01.09", "title": "Еко: Електроколи ще возят еврочиновниците у нас"}
{"url": "https://www.dnes.bg/business/2018/01/09/restart-na-koncesiiata-za-letishte-sofiia-do-mesec.364524", "text": " Концесията на Летище София може да бъде рестартирана след месец, каза транспортният министър Ивайло Московски. Днес, заедно с кмета на София Йорданка Фандъкова, той откри новопостроената пътна връзка от бул. \"Брюксел\" до Терминал 2 на Летище София.Новият срок за пускането на концесията на столичното летище е бил изяснен на работна среща с консултантите от Световната банка и Европейската банка за възстановяване и развитие (ЕБВР), каза министърът. \"Най-вероятно не по-рано от месец ще са готови с анализите. Когато са готови, преглеждаме ги и рестартираме процедурата. Надявам се до края на председателството да приключим с подаването на офертите\", каза Московски. Припомняме, че концесията на летището беше прекратена с решение на Министерския съвет по време на служебното правителство на Огнян Герджиков с мотива, че обявената процедура не защитава достатъчно добре публичния интерес. Идеята е със средствата от концесията, внесени като еднократна такса, да бъде оздравено финансовото състояние на БДЖ. Тя беше лансирана от втория кабинет \"Борисов\" и дори заложена в бюджета за 2016 г.  ", "date": "2018.01.09", "title": "Рестарт на концесията за Летище София – до месец"}
