{"url": "https://www.dnes.bg/index/2019/09/04/tehnologiite-pri-uchenicite-prekrasen-sluga-i-losh-gospodar.419146", "text": "Доколко полезни или вредни са съвременните технологии за учениците. Имат ли място забраните, за какво трябва да внимават родителите и как да се осъществи балансът. Преди началото на учебната година  потърси отговори на тези въпроси от преподавателя завършила началното, средното и академичното си образование в Англия, но върнала се да живее и преподава в родината. В практиката си тя е работила с ученици от различни възрастови групи както в чужбина, така и в България.\r\n\r\nКатегорично \"Да!\". Нима развитието на човечеството започва през 1994 г., когато интернет става масов?! Въпросът не е дали могат, а дали е нужно да се развиват без интернет и технологии. На този въпрос отговарям с \"Не!\" Не е нужно учениците да ходят до библиотеката и да носят купища книги у дома, ако същата информация е достъпна в интернет.\r\r\n                \r\n                \r\n                Не е нужно да се купуват дискове с детски образователни песнички, при положение че повечето са достъпни в YouTube. Това, върху което трябва да се фокусираме, е как да използваме технологиите така, че да бъдат наистина помощно средство за децата ни, вместо вреда за тях.\r\n\r\nЩе използвам две сравнения. Първото е, че съвременните технологии са като емоциите – те са прекрасен слуга и лош господар. Ако технологиите се използват, за да ни служат, те са добри и полезни; ако ние робуваме на тях, тогава трябва да се предприемат мерки. Ако човек не може да прекара няколко часа сред природата, без да си поглежда смартфона, или ако усеща, че умът му блуждае с мисли за социалните мрежи, когато води физически разговор или прекарва време с близки, явно става дума за пристрастяване. Както всяко едно пристрастяване, то може да бъде третирано, ако не бъде омаловажавано, а бъде назовано с правилното му име.\r\nВторото сравнение, което ще използвам, е паралелът между технологиите и лекарствата. Едно лекарство е полезно, когато се употребява по предназначение от съответния човек. Така и технологиите са полезни за хора, които имат нужда от тях, но вредни за тези, които нямат такава нужда – визирам децата, особено в началните класове.\r\nНаучно доказано е, че екраните са пагубни за умственото развитие на децата в предучилищна възраст – \"първите седем“, които всички знаем колко са важни. Едно дете, което все още не пише грамотно и четливо с химикалка, няма работа пред компютър. Същото важи за дете, което все още не е развило едно основно ниво на математическа грамотност. Изключение на това правило са уроците по компютърна грамотност.\r\nСъщо така, едно лекарство е полезно само когато се употребява в правилната доза – ако е твърде ниска дозата, не се постига лечебен ефект, ако е твърде висока, лекарството се превръща в отрова. Така и с технологиите. Ако децата имат ниска компютърна грамотност, те ще бъдат ограничени в своята професионална реализация, когато пораснат. От друга страна, ако развият зависимост към технологиите, ще имат нисък академичен успех, което също ще повлияе на кариерното им развитие. Технологиите трябва да бъдат много точно дозирани, особено за учениците. \n\r\n\r\nСпоред мен, ако говорим за забрани, ние приемаме и се съгласяваме с едно неправилно тълкувание на \"интернет\" и неговите функции. Интернет не е забавление, за да бъде забраняван. Ако децата са го използвали предимно като забавление, това е грешка на родителя. Ние, възрастните, трябва да издигнем в умовете на децата ни едно ново, правилно и полезно описание на интернет. Интернет е пособие, което ни помага в образованието, в работата и в комуникацията. Както всяко едно пособие, то се използва при нужда.\r\nКомпютърът у дома има тази функция. Ако детето иска да играе компютърни игри, има геймърски центрове за целта, където има компютри, приспособени за тази цел. Разбира се, родителят е отговорен да постави граници колко време детето му може да прекара в тези центрове.", "date": "2019.09.04", "title": "Технологиите при учениците - прекрасен слуга и лош господар! "}
{"url": "https://www.dnes.bg/eu/2019/09/04/boris-djonsyn-poiska-predsrochni-izbori-na-15-oktomvri.421855", "text": "Британският премиер Борис Джонсън предложи днес свикване на предсрочни избори на 15 октомври, в случай че претърпи ново поражение в парламента заради Brexit, предаде Франс прес.\n\r\nПо време на остра размяна на реплики в Камарата на общините Джонсън предизвика лидера на опозицията Джереми Корбин да подкрепи произвеждането на избори на 15 октомври, \"за да може хората в тази страна да изразят мнението си\".\n\r\nПредложеният от опозицията \"законопроект за капитулация\", който ще бъде гласуван по-късно днес, \"ще подкопае способността на страната да преговаря\" с Европейския съюз, каза премиерът пред парламента.\n\r\n\"Това правителство възнамерява да постигне споразумение с нашите приятели в Брюксел\", каза Джонсън, цитиран от ДПА.\n\n\n\r\n                    \n                    \n                \r\n                \r\n                \r\n                Премиерът изтъкна, че остава убеден, че лидерите на ЕС ще се съгласят от споразумението за напускане да отпадне оспорваният \"предпазен механизъм\", който гарантира отворена граница между Северна Ирландия и Република Ирландия след Brexit.\n\r\nПравителството в Лондон планира да постигне споразумение с ЕС за Brexit на срещата на високо равнище на ЕС на 17 октомври, заяви премиерът Джонсън в изказването си в парламента.\n\r\nКорбин беше домакин днес на среща на опозиционните партии, на която каза, че лейбъристите няма да \"се хванат на номерата на Борис Джонсън\" и няма да подкрепят нови избори, докато не се убедят, че заплахата от Brexit без сделка не е отстранена, предаде Ройтерс.\n\r\nПървият министър на Шотландия Никола Стърджън каза, че опозицията трябва да прокара законопроекта за блокиране на Brexit без сделка и след това да форсира произвеждането на избори, преди да бъде прекратена сесията на парламента.\n\r\nЗа да бъде определена дата за предсрочни избори, правителството се нуждае от подкрепата на две трети от депутатите, което означава, че това е възможно само при подкрепа на лейбъристите, пише БТА.", "date": "2019.09.04", "title": "Борис Джонсън поиска предсрочни избори на 15 октомври"}
{"url": "https://www.dnes.bg/sofia/2019/09/04/policiiata-zadyrja-myj-za-ubiistvoto-na-43-godishen-v-stolicata.421854", "text": "Имаме заподозряни и задържани лица във връзка с убийство на 43-годишен мъж в столицата, съобщи главният секретар на МВР Ивайло Иванов по време на изслушване във Вътрешна комисия, предаде Фокус.\n\r\n\"Убийството, което нашумя, стана в неделя. . Доста жестоко убийство, с много използване на сила. За съжаление той още не е разкрит, но мисля, че работата, която се извършва и от това, което знаем до момента, ще се увенчае с успех. Имаме запозодрени лица, обявени за издирване лица, задържани, с които се работи\", допълни още Иванов.\r\nТой прогнозира, че случаят върви към разрешаване.\r\nВъв връзка с телефонните измами, главният секретар на МВР посочи, че .\r\n\"Много важна част от нашата работа е разяснителната кампания и превенцията\", допълни още Иванов.", "date": "2019.09.04", "title": "Полицията задържа мъж за убийството на 43-годишен в столицата"}
{"url": "https://www.dnes.bg/kino/2019/09/04/gnevnite-ptici-otletiaha-po-visoko-ot-kod-angelyt.421800", "text": "Втората история на съжителството между прасетата и гневните птици, разказана в \"Angry Birds: Филмът 2\" продължава да е най-гледаният филм у нас, сочат обобщените данни от киносалоните. За десетте дни на екраните у нас историята, в която прасета и птици се съюзяват срещу заплахата от ледения остров на орлите е гледана от вече 33 910 зрители и има 304 505 лева приходи.\r\nНа втора позиция е първата премиера от миналия уикенд - \"Код: Ангелът\". Третия поред филм за агент Банинг, който отново е замесен в история, свързана с президента на САЩ и сериозна заплаха срещу него, е гледан от 7 176 зрители и има 69 822 лева приходи, пише БТА.\r\nТрета позиция е за филма на Куентин Тарантино - \"Имало едно време... в Холивуд\". След три седмици на екраните у нас филмът с Брад Пит и Леонардо Ди Каприо в главните роли е гледан вече от 58 704 зрители и има 557 007 лева приходи.\r\n                    \n                    \n                \r\n                \r\n                \r\n                Четвърто място сред най-гледаните филми е за \"Бързи и яростни: Хобс и Шоу\" - десетият поред филм от екшън-поредицата. Случващото се с двамата агенти - британски и американски, които трябва да обезвредят анархиста Брикстън и да се справят със смъртоносен вирус е вече пета седмица на екраните у нас и за това време е гледано от 156 240 зрители и има 1 719 013 лева приходи от билетите им.\r\nПето място в топ 10 е за новата версия на \"Цар Лъв\", римейк на анимацията от 1994 година. Историята с познатото \"Хакуна Матата\" кредо и с пътя на Симба към престола на Лъвската скала е вече почти два месеца на екраните у нас и за това време са я гледали 270 658 жители и има 2 682 314 лева приходи.\r\nНа шесто място е трилърът \"Докато смъртта ни раздели\". Приключението на току-що омъжената Грейс в семейство Ле Домас в първата й брачна нощ, което се превръща в състезание по оцеляване за булката е гледано от 17 288 зрители и има 140 094 лева приходи за десетте дни у нас.\r\nСедмо място е за комедията \"Момчета за пример\". Преминаването на три деца към света на подрастващите, съпроводено с подмяна на счупен дрон, търсене на леки наркотици, участие в парти с целуване, е гледано от 15 946 зрители и има 135 336 лева приходи за трите седмици у нас.\r\nАнимацията \"Сами вкъщи 2\" е на осмо място по зрителски интерес. Продължението на историята за териера Макс, който този път има фермерска мисия и още една - спасяването на сибирски тигри - албиноси, е вече трети месец на екраните у нас и за това време отчита 93 972 зрители и 887 276 лева приходи.\r\nНа девета позиция е документалният филм \"Да ходиш по вода\". Разказът за инсталацията \"Плаващи кейове\" на Кристо Явашев в езерото Изео, Италия, е гледан от 1 237 зрители и има 11 372 лева приходи.\r\nДесети по ред е мюзикълът \"Аладин\", римейк на анимацията от 1992 година на \"Дисни\". Заимстваната от \"Приказки от 1001 нощ\" история е вече почти четвърти месец на екраните и за това време са я гледали 157 969 зрители и събира 1 630 966 лева приходи.", "date": "2019.09.04", "title": "Гневните птици отлетяха по-високо от \"Код: Ангелът\""}
{"url": "https://www.dnes.bg/sofia/2019/09/04/mashina-na-emirates-kacna-avariino-na-letishte-sofiia.421862", "text": "Самолет на Emirates се призeми аварийно този следобед на Летище София при полет от Хюстън за Дубай, съобщи .\r\nПо информация на Новините ON AIR причината за предприетите действия е болен пътник на борда. \r\n\r\nСамолетите Airbus A380 не са традиционна гледка за Летище София. Това е най-големият пътнически лайнер в света, може да вози над 850 пасажери на двете си пауби. \r\n\r\nНеобходими са му 2750 метра за да спре, което не се е оказало проблем за 3600-метровата писта на столичното летище. \r\n\r\nСамолетът кацнал безпроблемно.\r\nНе се очаква да има затруднения на трафика на излитащи и пристигащи самолети във връзка с извънредната ситуация с машината на \"Емирейтс\".", "date": "2019.09.04", "title": "Машина на Emirates кацна аварийно на Летище София"}
{"url": "https://www.dnes.bg/akoshtete-vqrvaite/2019/09/04/spor-s-veganka-siliia-i-borbata-i-sys-sysedsko-barbekiu.421808", "text": "За Силия Кардън малко  неща са по-дразнещи от барбекюто. Особено, когато съседите й го правят. Затова тя отнася въпроса до съда и решава да съди съкоопераорите си. Сред нещата, за които е подала иск, са миризливото барбекю, шумни деца и други подобни причини. \n\r\nАвстралийката, която живее в Пърт, иска по легален път да сложи край на тези дразнители. \n\r\nТрибунал, както и Върховният съд на Австралия, отхвърлиха иска й като \"неразумен\" и подчертаха, че тя не е събрала достатъчно доказателства. \n\r\nСред претенциите на Силия има искане към нейните съседи да ограничат малко осветлението на пътеката, да си усмирят домшаните любимци и да сменят растенията в общата градина на кооперацията. \n                    \n                    \n                \r\n                \r\n                \r\n                \r\nСпоред нея миризмата на цигари и барбекю е предизвикала неволна обида към нея в дома й в Пърт. \n\r\n\"Te нарочно поставиха барбекюто така, че да мога да помириша рибата и сега всичко, което мога да подуша е риба\", твърди Силия пред Nine News. \n\r\n\"Не мога да се насладя на задния си двор, не мога да изляза там\", настоява веганката Силия. \n\r\nДържавният административен трибунал на Австралия отхвърли исканията на Силия, включително и едно, което е било към съседите й с деца. Тя настоявала децата да бъдат по-тихи, когато си играят навън. \n\r\n\"Трибуналът не приема, че родителите, разрешавайки на децата си да играят навън, създават пречка\", е решила институцията. \n\r\nСпоред трибунала те просто живеят като семейство. От там отбелязват още, че и семейството е преместило барбекюто така, че да не пречи на Силия. \n\r\n\"Те не са разрешавали на децата си да излизат по тъмно, не са използвали площадката и двора по тъмно и не са светвали лампите в продължение на няколко месеца в страх от оплаквания\", твърди се още в решението на трибунала. \n\r\nСлучаят станал толкова сериозен, че стигнал Върховния съд на Австралия. От там обаче също отхвърлят иска на Силия, който е бил общо 400 страници. \n\r\nТова обаче не спира напористата веганка и тя е решена да продължи да търси правата си за живот... без миризма на барбекю. \n\r\n ", "date": "2019.09.04", "title": "Спор с веганка: Силия и борбата й със съседско барбекю!"}
{"url": "https://www.dnes.bg/stranata/2019/09/04/myj-pochina-ot-tuberkoloza-v-aitos.421859", "text": "Мъж от община Айтос е починал от туберколоза, съобщава Радио \"Фокус\" – Бургас. Мъжът е на възраст 45-49 години, а случаят е регистриран през изминалата седмица.\n\r\n\r\nВ дните от 26 август до 1 септември са регистрирани и два случая на марсилска треска, при единия от които се касае за заболяла жена от община Руен във възрастовата група 60-64 години, а при втория – за жена от община Сунгурларе, във възрастовата група 55-59 години.\r\n\r\nПрез миналата седмица в община Бургас е регистриран и случай на заболяло дете със западнонилска треска във възрастовата група 1-4 години.", "date": "2019.09.04", "title": "Мъж почина от туберколоза в Айтос"}
{"url": "https://www.dnes.bg/index/2019/09/04/bylgariia-e-domakin-na-evropeiskiia-konkurs-za-mladi-ucheni.421815", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nза млади учени в България.\r\n\"Очаква се от нас да покажем какво поднасят домакините, да представим нас и това е малко по-стресовото може би\", казаха участниците от българския отбор Звездин Бесарабов, Андрей Гиздов и Николай Пашов.\r\nи винаги страните се конкурират коя да бъде домакин.\r\n\"България, спрямо останалите участници, се справя много по-добре и предишните години сме обирали много награди\", отбелязаха младите учени пред .\r\nБългария е много добра в информатиката и математиката на тези конкурси, но това най-вероятно балансира с факта, че не сме толкова добри в другите науки, заключиха те.\r\n ", "date": "2019.09.04", "title": "България е домакин на европейския конкурс за млади учени"}
{"url": "https://www.dnes.bg/snimka-na-denia/2019/09/04/chetvyrtyk-idva-s-toplo-vreme-na-mesta-shte-e-samo-oblachno.421845", "text": "През нощта над по-голямата част от страната ще преобладава ясно време, но на места в низините ще се образува ниска облачност. \n\r\nВремето утре ще е предимно слънчево, но е възможно преди обяд на места да има временни увеличения на облачността - в низините с ниска, а след обяд на планинските райони с купеста облачност, сочат прогнозите на синоптиците от НИМХ.\n\r\nСамо на отделни места ще превали. Ще духа слаб, в Източна България до умерен изток-североизточен вятър. Максималните температури ще са предимно между 26 и 31 градуса, в София около 27 градуса.\n\r\nНад планините ще бъде предимно слънчево, след обяд с купеста облачност, но само на отделни места ще превали. Ще духа слаб, по високите части на Рила и Пирин умерен северозападен вятър. Максималната температура на височина 1200 метра ще бъде около 21 градуса, на 2000 метра - около 13 градуса.\r\n                \r\n                \r\n                \r\nНад Черноморието ще преобладава слънчево време с повече облаци преди обяд, главно по северното крайбрежие. Ще духа до умерен североизточен вятър. Максималните температури ще са 24-26 градуса. Температурата на морската вода е 25-26 градуса. Вълнението на морето ще бъде 3-4 бала, но през деня ще отслабне малко.", "date": "2019.09.04", "title": "Четвъртък идва с топло време, на места ще е само облачно"}
{"url": "https://www.dnes.bg/crime/2019/09/04/neizvesten-ojynal-slynchogledov-masiv-ot-55-dka.421848", "text": "Полицията в Балчик отново издирва неизвестен извършител, прибрал слънчогледовата реколта от нива, съобщават от Областната дирекция на МВР в Добрич. Това е вторият случай на кражба на маслодайно семе по време на кампанията, за който уведомяват от полицията.\r\nНеизвестният извършител е ожънал масив от 55 декара в землището на балчишкото село Царичино, посочват от областната дирекция.\r\nПак в нива край Балчик нелегално бяха ожънати през август 103 декара с маслодайната култура.\r\nСтопаните в Добричка област са сред големите производители на маслодайно семе в страната. В региона усилено върви жътвата на слънчогледа, с който са засети над 717 000 декара.", "date": "2019.09.04", "title": "Неизвестен ожънал слънчогледов масив от 55 дка "}
{"url": "https://www.dnes.bg/obrazovanie/2019/09/04/1188-deca-v-oblast-burgas-izvyn-klasnite-stai.421857", "text": "1188 деца в област Бургас, отпаднали от образователната система са посетени от държавни, общински и образователни институции. Целта на обходите, които са се случили в рамките на 10 дни е младежите да се завърнат в кластинет стаи.\r\nВ следствие на проведената кампания върнати и записани в училище/детска градина са 134 деца и ученици. 327 е броят на младежите, чиито родители изразяват нежелание да запишат децата си в образователна институция.\r\nПричините за отказа са комплексни – нисък социален и битов статут, влошено здравословно състояние на децата (деца със силно изразени физически и ментални увреждания), желание за самостоятелно домашно обучение, финансови причини. \n\r\n                    \n                    \n                \r\n                \r\n                \r\n                От общо 1188 адреса, които са посетили експертите – 185 деца и ученици не са намерени на посочения адрес, а 542 е броят на живеещите в чужбина. Точно отпадналите ученици със статут \"чужбина\" са били акцент на работна среща провела се в Областна администрация Бургас. В нея участие са взели областният управител Вълчо Чолаков, заместникът му Севдалина Турманова, представители на РУО-Бургас, ОДМВР, ДСП, общински администрации.\r\nПо информация на ОД МВР от 3308 деца и ученици със статут \"в чужбина\", 898 са се върнали трайно в страната. Всички те са били включени в общия списък на децата и учениците, които експертите са посетили преди началото на новата учебна година.\r\nКампанията за връщане учениците в класните стаи се провежда в цялата страна за трета поредна година. Тя е част от работата на Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст, създаден с Решение на Министерски съвет.\r\nПо думите на специалистите, част от 59-те екипа, които обхождат различните адреси в област Бургас, работата с  групата \"отпаднали от образователната система деца и ученици\" е трудна, изисква висок професионализъм, но удовлетворението дори едно дете да има възможността да продължи образователния си път е огромно.\r\n ", "date": "2019.09.04", "title": "1188 деца в област Бургас - извън класните стаи"}
{"url": "https://www.dnes.bg/notifikacii/2019/09/04/prokuroryt-vasil-mikov-se-samoubi-v-jilishteto-si.421876", "text": "Прокурорът от Върховна касационна прокуратура Васил Миков е бил намерен мъртъв в жилището си от член на семейството си, съобщава Прокуратурата. \r\n\r\nСигнал за самоубийство е постъпил на телефон 112 в 15.35 часа днес. По първоначални данни смъртта е настъпила след самопрострелване със законно притежаван пистолет. \r\n\r\nВ жилището се извършва оглед, като на място са изпратени прокурор и дежурен прокурор.", "date": "2019.09.04", "title": "Прокурорът Васил Миков се самоуби в жилището си "}
{"url": "https://www.dnes.bg/politika/2019/09/04/bashtata-na-filip-kirkorov-opravda-syvetskite-represii-u-nas.421865", "text": "Скандал избухна между България и Русия заради изложба, посветена на освобождаването на Европа от нацизма. Във войната от словесни атаки се намеси и бащата на музиканта Филип Киркоров - Бедрос Киркоров. В своето изказване народният артист на Русия и България оправда репресиите на съветската власт.\r\n\"България беше социалистическа страна и бе освободена благодарение на съветската армия, казва Бедрос Киркоров, цитиран от канала в Телеграм \"Подем\", съобщават от агенция \"Фокус\". - А сега се надига вълна, че уж някой я е окупирал и донесъл репресии. Да,  ние донесохме репресии, но съдихме българските фашисти, които душиха  партизанското движение в България. Съдихме ги с народен съд и ги  разстреляхме. Аз се борих срещу фашизма и ще се боря до края“.\nПо думите на артиста, българските власти разпалват огън срещу Русия, опитвайки се да превърнат освободителната война в окупация.\r\n                    \n                    \n                \r\n                \r\n                \r\n                Скандалът между България и Русия се развихри след като руското посолство у нас организира изложбата  \"75 години от освобождението на Източна Европа от нацизма“. МВнР обаче веднага реагрира с изявление, което гласеше: \"Без да отричаме приноса на СССР за разгрома на нацизма в Европа, не трябва да си затваряме очите , че щиковете на Съветската армия донесоха на народите в централна и източна Европа половин век репреси.\"\r\nРуското посолство не запази мълчание. Те също пуснаха изявление, което заключи: \"Ние сме донякъде разочаровани, че прави официално изявление преди запознаването с експозицията.\"\r\n ", "date": "2019.09.04", "title": "Бащата на Филип Киркоров оправда съветските репресии у нас"}
{"url": "https://www.dnes.bg/eu/2019/09/04/strategiiata-na-djonsyn-razcepvane-na-partiiata-razdeliane-na-stranata.421832", "text": "Поражението на правителството на Борис Джонсън от опозицията и 21 от неговите депутати е първият изстрел в битката за душата на Консервативната партия. Шест седмици след като зае поста, министър-председателят изглежда със сигурност ще бъде принуден от закона да наруши обещанието си за излизане от Европейския съюз до 31 октомври, \"до победа или смърт\".\n\r\nПоследиците за партията на торите вероятно ще бъдат по-сериозни, отколкото за Джонсън. Бунтарите ще бъдат прочистени от партията, като не бъдат допуснати да участват като кандидати на торите на следващите избори. \n\r\nРазразилият се в партията на торите спор заради Brexit може да доведе до разцепление, подобно на това след отмяната на зърнените закони от Робърт Пийл през 1846 г., пише в редакционна статия в. \"Гардиън\".\n                    \n                    \n                \r\n                \r\n                \r\n                \r\nДжонсън действа така, сякаш иска такъв разкол, за да превземе окончателно партията на торите. Мащабът и скоростта на извършваното от него завземане на властта може да изненада външните наблюдатели, но никой в партията не би трябвало да бъде изненадан. \n\r\nПрез юни Джонсън, който е привърженик на Brexit без сделка, беше избран за лидер на партията с гласовете на 92 000 членове на торите. Месец по-късно той даде да се разбере, че само привърженици на Brexit без сделка могат да седят около правителствената маса. Джонсън загуби мнозинството си в парламента, но затегна хватката си върху партията.\n\n\n\r\nСега Консервативната партия ще бъде прочистена от критици, което ще позволи на Джонсън да води кампания на предстоящи избори, ако може да уреди такива, с обещание да отмени всеки закон, който пречи да бъде осъществен Brexit без сделка на 31 октомври. Според Джонсън начинът, по който Тереза Мей олицетворяваше партията на торите, беше слаб. Слаб по дух, поведение и външен вид. Това няма да свърши работа за страна, която е наранена, разгневена и уплашена, разсъждаваше той. Отговорът на Джонсън беше да възприеме тактиката на Тръмп, изразяваща се в това да предизвиква противниците, за да активизира своите поддръжници.\n\r\nМинистър-председателят иска да разпали колкото се може повече възмущение сред хората, гласували за излизане от ЕС. Това е тактика за засилване на недоволството, така че той да може да защити позициите на тази група на общи избори, представяйки това като проява на патриотизъм. Това трябва да се случи, преди да станат очевидни последиците от излизане без сделка. За да го постигне, Джонсън прилага към Европейския съюз стратегия, при която поставя неизпълними условия за предоговаряне на споразумението за напускане. Това неизбежно би довело до вреден Brexit без сделка. \n\r\nПосле министър-председателят може да хвърли вината за този изход върху своите врагове в парламента и върху континента - затова описва по предизвикателен и позорен начин своите противници като колаборационисти, които биха \"предали\" суверенитета на Великобритания. Тази нечиста смес от политически опортюнизъм и заблудена идеология тласка Великобритания към геополитическа пропаст.\n\r\nАко Великобритания напусне ЕС без сделка, ще има икономически хаос; тези, които ще пострадат най-много, ще бъдат именно хората, гласували за Brexit като проява на неподчинение. Не е изненадващо, че сега Джонсън говори за спад на жизнения стандарт, осъзнавайки без съмнение, че предизвиканото от Brexit обезценяване на британската лира несъразмерно засяга бедните, покачвайки цените на храните и горивата.\n\r\nАгитацията на Джонсън ще бъде осъвременен вариант на популизма, изпробван от Уилям Хейг през 2001 г.: че хората са предавани от \"либерален елит\", който умишлено пренебрегва тяхната тревога от чужденците и заплахата, идваща от ЕС, а ако не се вземат мерки, това би превърнало Великобритания в \"чужда земя\". \n\r\nНо дори Хейг не смяташе, че обединяването на суверенитета с европейските партньори може да подкопае собствения ни суверенитет и да премахне правото ни да намаляваме регулациите или да получаваме най-доброто от търговските сделки с останалия свят. Хейг искаше културна война с Европа, а не икономическа. Джонсън иска и двете. Ето докъде се разпространи пагубният вирус на еврофобския популизъм. \n\r\nТова ще остави страната дълбоко разделена, дори по въпроси, по които някога имаше съгласие. Джонсън интуитивно разбира, че бъркотията ще поддържа неговото министър-председателство - дотам, че няма да има област от управлението, която да не бъде изпепелена от името на управляваните, за да се задържи той на власт. Именно затова той трябва да бъде спрян. \r\n \r\n/БТА/\r\n ", "date": "2019.09.04", "title": "Стратегията на Джонсън: Разцепване на партията, разделяне на страната"}
{"url": "https://www.dnes.bg/obshtestvo/2019/09/04/447-dushi-sa-spaseni-ot-pojarite-u-nas.421852", "text": "447 са спасените човешки животи при пожари от началото на годината до момента. Това каза директорът на ГД \"Пожарна безопасност и защита на населението\" главен комисар Николай Николов, предаде Агенция \"Фокус\".\n\n\r\n\n\r\n\"Ще се опитам накратко да запозная вас със ситуацията в страната. Разбира се, ще направя кратко сравнение с миналата година. От началото на тази година до момента са възникнали 27 813 пожара, нашите служби са рееагирали на 10 000 аварийно-спасителни операции, пострадали са 194 човека, загинали са 89. Спасени човешки живота са 447. В общия брой на пожари се открояват тези в сметища с площ над 1 дка. Увеличението за 2019 г. спрямо 2018 г. е повече от 25 %\", каза гл. комисар Николов.\n                    \n                    \n                \r\n                \r\n                \r\n                \r\nТой отдаде това на високите температури и ниската влажност. \"Специално за 2019 г. месец август общият брой на пожарите е 4569. Брой спасителни операции 1800, загинали са 7 човека, 36 са пострадали, спасени са 50 граждани. Трябва да отбележим, че за 2019 г. при възникналите 381 горски пожари са унищожени повече от 24 хил. дка гори. За сравнение миналата година броя на пожарите е 231\", каза още главен комисар Николов. \n\r\nПо думите му проблемът е със сухи треви и храсти. \"Нашето министерство изразходва много финансови средства и усилия, за да ги погаси. Засегнатите масиви само за месец август са около 40 000 при 9000 за миналата година.", "date": "2019.09.04", "title": "447 души са спасени от пожарите у нас"}
{"url": "https://www.dnes.bg/politika/2019/09/04/op-iskat-reviziia-na-upravlenskata-programa-v-nachaloto-na-sezona.421817", "text": "Обединени патриоти поискаха резивия на управленската програма в началото на новата парламентарна сесия.\n\r\nСъпредседателят на парламентарната група Искрен Веселинов коментира, че трябва да се проследи доколко властта следва програмата, с която е излъчена.\n\r\n„Доколко я следва и доколко я изпълнява е тема, която трябва да се дискутира постоянно. Поне за нас в началото на тази картина можем да кажем, че е крайно време да се направи системна ревизия на постигнатото и неизпълненото\", коментира той.\n\r\nСпоред него политическият сезон, който отиде преди лятото е бил много драматичен, наситен с парламентарен бойкот, избори за европарламент, опити за дестабилизиране на управлението.\n                    \n                    \n                \r\n                \r\n                \r\n                \r\n„Заявките в началото на този ще показват, че е не по-малко интерес и драматичен. Естествено е местните избори да повишат градуса и политическата активност на политическите играчи\", заяви още Веселинов.\n\r\nОт името на Обединени патриоти той призова всички парламентаристи да мислят за държавността, за институциите и да се отнасят с уважение съм политическите си опоненти.", "date": "2019.09.04", "title": "ОП искат ревизия на управленската програма в началото на сезона "}
{"url": "https://www.dnes.bg/cars/2019/09/04/cheshkiiat-premier-potvyrdi-folksvagen-otiva-v-turciia.421812", "text": "Във Фолксваген явно са решили къде ще строят новия си завод. Така поне излиза от думите на чешкия премиер Бабиш, който заяви, че германският гигант планира голяма инвестиция в Турция. Същото твърдят и вътрешни източници, пише .\n\r\nФолксваген планира голяма инвестиция в Турция, заяви чешкият министър-председател Андрей Бабиш. Той направи това изявление на вчерашната пресконференция след срещата си с турския президент Ердоган в Истанбул. \n\r\n„Чешката република е важен производител на авточасти. В това отношение ние имаме лидерска позиция и със сигурност бихме искали да си сътрудничим\", каза Бабиш.\n                    \n                    \n                \r\n                \r\n                \r\n                \r\n\n\r\nТези дни агенция Ройтерс научи от вътрешни източници във Фолксваген, че Турция има добри шансове да получи новия завод на германския автомобилен гигант, който ще се изгражда в Източна Европа.\n\n\n\r\nАвтомобилният концерн от Волфсбург вече е почти готов да инвестира 1 милиард евро в тази страна, заявиха цитираните вътрешни източници. \n\r\nТе поясниха, че в момента с властите се водят разговори около един специален данък за автомобилите, който е валиден в Турция.\n\r\nФолксваген вече от месеци търси площадка за новия си завод, а България дълго време беше смятана за една от дестинациите с най-големи шансове за успех.\n\r\nНедостатъците на Турция\n\r\nРешението да се строи в Турция е политически оспорвано. ЕС обвинява Ердоган, че орязва свободата на словото и правото на демонстрации. \n\r\nФолксваген знае за тези недостатъци, но възразява с аргумента, че Турция вече от години е кандидат за членство в ЕС.\r\n \r\n   ", "date": "2019.09.04", "title": "Чешкият премиер потвърди: Фолксваген отива в Турция!"}
{"url": "https://www.dnes.bg/sofia/2019/09/04/okolnata-sreda-nai-naboleliiat-problem-na-sofiia.421781", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕкипът на \"Визия за София” - инициативата на Столичната община за създаване на дългосрочна стратегия за развитието на София и крайградските територии, представи за първи път 24 дългосрочни цели и близо 250 стъпки за развитие на столицата.\r\nСтратегията ще бъде предложена за гласуване на Столичния общински съвет веднага след изборите.\r\nТя предвижда София да се развива като мултифункционален, компактен и концентриран град с качествена градска среда. \r\n\"Представяме това какво хората намират за най-важно за решаване в близките няколко години. Инициативата на общината събира всички заинтересовани страни. Трябва да планираме града, в който искаме да живеем, от политиците зависи как се изпълнява това\", каза архитект Любомир Георгиев от \"Визия за София\".\r\n                    \n                    \n                \r\n                \r\n                \r\n                По думите му \r\n„За подобряване качеството на въздуха трябва да се елиминира изгарянето на въглища и дърва, но често хората не могат да си позволят друго и идеята е да се подпомогнат\", посочи той пред .\r\nГеоргиев обясни, че една от идеите е градът да остане в тези мащаби, в които е сега, да бъде по-адаптивен към промените в климата, а градският транспорт да е основно средство за придвижване.\r\nСтратегическата \"Визия за София\" ще послужи и за основа на актуализацията на действащия Общ устройствен план на Столичната община.", "date": "2019.09.04", "title": "Околната среда - най-наболелият проблем на София"}
{"url": "https://www.dnes.bg/politika/2019/09/04/op-oficialno-se-razcepi-vsichki-ot-ataka-aut-ot-grupata.421816", "text": "Парламентарната група на Обединени патриоти, която започна да се пропуква още преди месеци, вече официално се разцепи.\r\nДепутатите от \"Атака\" Николай Александров, Явор Нотев, Станислав Станилов и Маргарита Николова напускат групата.\r\nТе мотивираха решението си с поведението на лидера на НФСБ Валери Симеонов.\n\n\n\r\nВ края на юли лидерът на \"Атака\" Волен Сидеров и депутатите му Павел Шопов и Десислав Чуколов бяха изключени от парламентарната група, така че днес просто и останалите от партията ги последваха, което беше очакван ход.\r\nЯвор Нотев обясни, че са настъпили негативни промени в групата след завръщането на Симеонов в парламента след като е бил \"изгонен от от изпълнителната власт“.\r\n                    \n                    \n                \r\n                \r\n                \r\n                \"Позорно завръщане след месечни протести, прогонен от изпълнителната власт, той намери място в българския парламент, като че ли тази свещена сграда, е приют за провалени политици\", каза още Явор Нотев.\r\n\"Депутатите от \"Атака\" сме заедно тук и сега и стоим зад нашия лидер и ще работим за осъществяване на партийната си програма“, зарече се Явор Нотев.\r\nНапусналите депутати от ОП остават в НС като независими.\r\nА Валери Симеонов призна, че е очаквал такова развитие на нещата.\r\nВъпреки това призна, че не е приятно, че патриотите стават четвърта сила в парламента след ДПС.\r\n\"За съжаление това беше неизбежно. Не мога да коментирам или да обсъждам решението на нашите колеги. Мисля, че ние постъпихме колегиално като изключихме от групата хората, които не идваха на работа. С останалите четирима колеги работихме добре, след като такова е тяхното решение ние го приемаме. Нямаме право на позиция по този въпрос\", заяви още Симеонов.", "date": "2019.09.04", "title": "ОП официално се разцепи: Всички от \"Атака\" аут от групата"}
{"url": "https://www.dnes.bg/index/2019/09/04/fortisimo-fest-trygva-na-turne-v-tri-grada-prez-septemvri.421813", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фестивалът \"Фортисимо Фест\" тръгва на турне с три концерта. Те ще са във Враца на 8 септември, в Габрово на 10 септември и в Разград на 12 септември.\n\r\n\"Това е един от най-старите фестивали за класическа музика на открито\", припомни пред актрисата Анна Пападопулу. \n\r\n\"Най-хубавото е, че тези концерти достигнаха до по-малките населени места в България\", каза за \"България сутрин\" цигуларят Максим Ешкенази. \n\r\n\"Фортисимо Фест\" е с вход свободен и с участието на редица популярни лица.\r\nМихаела Филева, Дони, Георги Андреев са само част от солистите в концертите. Два филхармонични оркестъра, Врачанска симфониета и Разградска филхармония ще свирят златна българска класика, български фолклор, музика от българско и световно кино под диригентската палка на маестро Максим Ешкенази. \r\n                \r\n                \r\n                \r\nЗа първи път във \"Фортисимо Фест\" са включени и оперни арии.\r\n ", "date": "2019.09.04", "title": "\"Фортисимо Фест\" тръгва на турне в три града през септември"}
{"url": "https://www.dnes.bg/notifikacii/2019/09/04/myj-atakuva-s-noj-slujiteli-na-energoto-doshli-da-mu-sprat-toka.421794", "text": "Полицаи от Горна Оряховица задържаха 63-годишен мъж от с. Джулюница, заплашил с убийство служители от енергоразпределително дружество, съобщиха от Областната дирекция на МВР във Велико Търново.\r\n\r\nВъв вторник двама електромонтьори били изпратени на адрес в селото, за да прекъснат тока на абонат. Докато изпълнявали служебните си задължения, се появил обитателят на имота и ги помолил да не го спират.\r\nСлед като разбрал, че няма как двамата да не изпълнят задълженията си, взел нож от дома си и ги заплашил с убийство.\r\n\r\nСлед намесата на полицията 63-годишният мъж е била задържан и отведен в полицейското управление. Той е криминално проявен и осъждан. По случая е започнато досъдебно производство.\r\n ", "date": "2019.09.04", "title": "Мъж атакува с нож служители на енергото, дошли да му спрат тока"}
{"url": "https://www.dnes.bg/politika/2019/09/04/bsp-vlastta-da-spre-s-improvizaciite-vyv-vynshnata-politika.421821", "text": "Властта да спре с импровизациите във външната политика, защото може да се окаже опасно. За това призоваха от БСП, след като премиерът Бойко Борисов обяви, че вече не ни интересува присъединяването към Шенген, а Министерството на външните работи реагира остро на готвената от посолството на Русия „Изложба 75 години от освобождението на Източна Европа от нацизма“.\n\r\n„Нашият призив към правителството е да се води една по-балансирана, координирана и съгласувана политика и да не се прави отстъпление от широко споделените национални приоритети на България“, настоя зам.-шефът на НС и ексвъншен министър от БСП Кристиан Вигенин.\n\r\nСпоред него изказването на Борисов за Шенген е в противоречие на един дългосрочен приоритет, по който има много широк консенсус.\n\n\r\n                    \n                    \n                \r\n                \r\n                \r\n                Освен това позицията на премиера не съответствала на интересните на страната ни.\n\r\n„Искам да кажа на хилядите българи, които чакаха това лято на границата, че ако България беше в Шенген, нямаше да има гранична проверка с Гърция“, коментира Вигенин.\n\r\nТой коментира и според него неочаквано ненужно острата и агресивна позиция на МВнР във връзка с изложбата на посолството на Русия. Външното министерство вчера заяви, че съветва руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни.\n\r\nСпоред Вигенин с остротата на позицията си външното ни министерство поставя под въпрос, а може би дори отрича, ролята на СССР в победната над нацизма през Втората световна война.\n\r\n„Това, съчетано с факта, че нито правителството, нито МВнР си направиха труда да отбележат началото на Втората световна война, ни кара да си задаваме някои въпроси каква е насоката на политиката, която се води и дали в някаква степен не се оправдават престъпленията на нацизма“, скочи той.\n\r\nВигенин предупреди, че позицията на министерството е в противоречие с друг приоритет – този път на Изток, за нормализирането на отношенията между България и Руската федерация.\r\n ", "date": "2019.09.04", "title": "БСП: Властта да спре с импровизациите във външната политика!"}
{"url": "https://www.dnes.bg/mestni-izbori-19/2019/09/04/sds-vnese-v-cik-dokumentite-si-za-registraciia-na-mestniia-vot.421820", "text": "\n\r\nСДС внесе в ЦИК документите си за регистрация на местния вот.  \"Очаква ни трудна предизборна кампания\", каза лидерът на партията Румен Христов. Общо събраните подписи за регистрацията са 9000, но не всички били обработени.\r\nТой се надява ГЕРБ и СДС да успеят да задържат десните позиции в местната власт, защото \"дясното управление за България е по-доброто управление\".\r\n\"Очаквам трудна кампания заради заявките на левицата, която претендира да бъде основна опозиционна сила или претендира да бъде алтернатива“, коментира той, цитиран от \"Фокус\".\r\nЛидерът на СДС обеща, че ще направят позитивна кампания, насочена към хората, за техния по-добър живот.\r\n ", "date": "2019.09.04", "title": "СДС внесе в ЦИК документите си за регистрация на местния вот"}
{"url": "https://www.dnes.bg/sofia/2019/09/04/vyzstanoviavat-avtentichniia-pokriv-na-bankerskata-sgrada-pametnik-v-sofiia.421823", "text": "Бъдещето на \"банкерската\" сграда в центъра на София предизвика обществен интерес, след като се внесе проект за реконструкция на покрива. Породиха се дискусии  къде е границата между поддържането и разрушаването на сградите паметници на културата. \n\r\nЕмблематичната сграда се намира на ъгъла на ул. \"Иван Вазов\" и ул. \"Раковски\". \n\r\nТя е построена през 1912 година на три етажа, като през годините са достроени още  два, с което бива променен и покривният силует. Към момента притежава статут на единична архитектурно-строителна и художествена недвижима културна ценност с категория \"национално значение\" и попада в границите на Втора защитена зона на археологическия резерват \"Антична Сердика и средновековен Средец\". Проектирана е от арх. Никола Лазаров – едно от най-големите имена и величие от архитектурното минало на България, а в момента в нея се помещават офиси на различни компании, пише .\n                    \n                    \n                \r\n                \r\n                \r\n                \r\nЗа строителните намерения стана ясно от обявление, подадено в столичния район \"Средец\" от компанията собственик \"БСПФ България\" ЕАД. В него се посочва, че проектът е за промяна в наклона и формата на използваем шести етаж на сградата.\n\r\n\"Градоустройственият проект предвижда възстановяване на покривния силует на сградата в духа на архитектурата на Стара София във вида му преди преустройството ѝ през 1928 г. - със същите покривни линии, проектирани в оригиналната схема на сградата от арх. Лазаров\", обясниха пред Investor.bg от компанията собственик. От там бяха категорични, че не става въпрос за изграждане на нов етаж към сградата, каквито опасения се чуха, а за промяна в наклона на шестия подпокривен етаж, който винаги през годините от създаването на сградата е бил обитаем.Предвижда се и възстановяване на автентичната подредба на капандурите във фасадния ордер, отново следвайки първоначалния проект, и подменяне на материала за изграждане на покрива. Настоящата облицовка от керемиди ще бъде подменена с метална обшивка, с каквато е облицован в момента куполът на сградата и каквато е била използвана в миналото.\n\r\nОпит за строеж върху паметник на културата или по-скоро за възстановяване и поддръжка на културно богатство?\n\r\nСпоред директора на Националния институт за недвижимо културно наследство (НИНКН) Даниела Джуркова фактът, че сграда е обявена за паметник на културата не означава, че тя не трябва да се поддържа. \n\r\n\"Сградата е жива. Това, че не трябва да се променя, защото е паметник на културата, означава ли, че не трябва абсолютно нищо по нея да се пипне и трябва я оставим, дори да не я поддържаме? Важното в случая е, че оригиналната сграда, която е по проект на арх. Никола Лазаров, е с мансарден покрив. При преустройството ѝ от 1928 година той е премахнат. Така че в типологията на сградата стои възможността тя да бъде завършена с прекрасна пета фасада, която е важна за всички сгради от този период\", заяви тя пред bTV.\n\r\n\"Целта ни е да възстановим покрива максимално близо до оригиналния му вид, характерен за периода между 1910-а и 1930-а година. Тогава буквално започва да се създава обликът на София. Сградите в този период се отличават с мансарден тип покриви, метални обшивки и капандури, а архитекти като Никола Лазаров, Фингов, Торбов и Маричков са сред големите имена, благодарение на които се слагат основите на архитектурата в новосъздаващата се столица\", обясни архитект Георги Савов, който е изготвил градоустройствения проект за промяна на покрива на \"банкерската\" сграда.\n\r\nОт Министерството на културата обявиха, че подкрепят промяната и становището на НИНКН. От там обясниха, че няма да се достроява нов етаж към сградата.\n\r\nСега предстои проектът да мине за одобрение и през главния архитект на София. Ако той разреши промяната, то след близо 100 години от съществуването на емблематичната сграда, софиянци ще могат да я видят в автентичния ѝ вид от 1912 година.\r\n", "date": "2019.09.04", "title": "Възстановяват автентичния покрив на „банкерската“ сграда-паметник в София "}
{"url": "https://www.dnes.bg/politika/2019/09/04/v-motivite-za-ostavkata-na-manolova-sos-zagyrbva-problemite-na-stolichani.421809", "text": "Заместникът на Мая Манолова Диана Ковачева ще стане временно омбудсман, докато не бъде избран нов. Това съобщи шефката на НС Цвета Караянчева, която уведоми законотворците, че Манолова хвърли оставка.\r\nСамата тя вчера официално обяви, че се впуска в битка за поста на кмет на София като кандидат, издигнат от инициативен комитет.\r\nРешението си мотивира със съпротива срещу работата й като омбудсман от страна на останалите институции.\r\nВ мотивите за оставката си Мая Манолова посочва системното неглижиране работата на институцията на обществения защитник от органа на законодателната власт, чрез умишлено забавяне или спиране на внесените от омбудсмана и граждани законодателни предложения.\n\n\n\n\r\n                    \n                    \n                \r\n                \r\n                \r\n                Посочва се и липсата на политическа воля в парламента и институциите за изменения в законодателството и нормативната база, с цел удовлетворяване исканията на гражданите за отстраняване дефицитите на справедливост.\r\nВ мотивите си Манолова пише още, че подава оставка и заради загърбване от общинските съветници в Столичния общински съвет на проблемите на столичани. Такъв е случаят с отказа от реформа на \"Топлофикация София\" ЕАД - дружество, ощетяващо хиляди столичани ежегодно; липса на реални и активни действия за подобряване качеството на въздуха и информираност на гражданите по проблема, в резултат от което България е в наказателна процедура по три искания на Европейската комисия и други.\r\nМая Манолова посочва като причина за оставката си и отказа от заявени и обещани на обществото реформи в ключови сектори, в това число и в съда и прокуратурата, който води до несправедливост и безнаказано потъпкване на върховенството на правото от определени институции спрямо гражданите.\r\nНеглижиране от страна на отговорните институции на справедливите искания на професионални и други общности също се посочва в мотивите. Манолова напомня за протеста на медицинските специалисти за достойно заплащане и условия на труд; протестите на гражданите срещу презастрояването и други.\r\n\"Възразявайки срещу изброените по-горе практики, с ясното съзнание, че те вредят на доверието на гражданите в институциите, противоречат на разбирането ми за служба на обществото и нарушават правата и свободите на моите сънародници, считам за обективно невъзможно да продължа да изпълнявам ефективно правомощията си на омбудсман“, обобщава Мая Манолова в мотивите към оставката си.\r\n ", "date": "2019.09.04", "title": "В мотивите за оставката на Манолова: СОС загърбва проблемите на столичани"}
{"url": "https://www.dnes.bg/televizia/2019/09/04/chorbadjii-i-siromasi-shte-razbivat-stena-vyv-fermata.421827", "text": "\n\r\nПетият сезон на \"Фермата\" ще събере 20 българи с различен социален статус под мотото \"Нов свят\". На 6 септември, в деня на Съединението на България, те ще прекрачат прага на фермата, за да открият причините за една от най-ярки разделителни линии в обществото ни днес – тази между бедните и богатите. \n\r\nЗа първи път участниците ще живеят в две отделни и напълно автономни ферми, между които има триметрова стена, символ на разединението, в което живеем всеки ден.\n\r\nПрез първите седмици от новия сезон двете групи – на чорбаджиите и сиромасите - ще бъдат явно противопоставени – ще живеят в две отделни къщи (луксозна и съборетина), ще се грижат за две отделни стопанства, ще се състезават едни срещу други. Целта на тяхното съжителство ще бъде да намерят път един към друг и да разрушат стената, която ги разделя. Ако тя рухне и настъпи обединение, всички заедно ще дадат началото на един \"Нов свят\".\n                    \n                    \n                \r\n                \r\n                \r\n                \r\nНа 6 септември зрителите на bTV ще се запознаят с изключително интересни и различни един от друг персонажи, които са автентичен микромодел на обществото ни. Сред тях има както наследствено заможни, така и предприемачи, постигнали всичко със собствен труд. \n\r\nЩе видим участници, за които щастието не се измерва във финансовия успех, а във възможността да помагат на другите, както и такива, които са изгубили всичко, но са намерили кураж да започнат живота си отначало. Сред фермерите ще има и хора, които са избрали трънлив и опасен начин на живот. Всички те ще живеят и градят стопанствата си, докато заедно търсят път един към друг в името на едно желано и необходимо обединение.\n\r\nНа помощ в тази важна мисия, както и в ежедневните предизвикателства на фермерския живот, идват новите наставници в шоуто – Марин Петров и Росен Николаев. Всеки от тях ще се стреми да предаде трудолюбието и любовта си към земята на участниците от двете ферми. Марин ще работи рамо до рамо със сиромасите, а Росен – с чорбаджиите.\n\r\nВ ролята на Мъдреца в сезон 5 ще влезе обичаният и уважаван от поколения българи артист - Орлин Горанов. Той ще предаде богатия си житейски опит на участниците и заедно с тях ще търси отговори на въпросите, които вълнуват цялото ни общество. Орлин Горанов ще бъде единственият човек, който ще има правото да минава и от двете страни на стената, за да опознава мисленето и на \"чорбаджиите\", и на \"сиромасите\".\n\r\nЗаедно с него, предизвикателството на „Фермата: Нова свят“ приеха и други известни личности, сред които актрисата Саня Борисова и „Мисис България“ 2007 Мариана Маринова. Те ще живеят рамо до рамо с участници, които не са популярни, но са избрани сред хиляди кандидати, благодарение на вдъхновяващите си лични истории, каузи и изразена индивидуалност. ", "date": "2019.09.04", "title": "Чорбаджии и сиромаси ще разбиват стена във \"Фермата\""}
{"url": "https://www.dnes.bg/mestni-izbori-19/2019/09/04/dbg-ne-shte-fandykova-dyrji-12-g-sofiia-vyv-frizera.421784", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За нас е важно бъдещият кмет да изпълнява десни политики и да променя София. Г-жа Фандъкова смята да прави същото, което е правила в последните 12 години. Няма как да застанем зад модела на управление, който 12 години държи София във фризера, заяви председателят на Движение \"България на гражданите\" Димитър Делчев.\n\r\nТой поясни, че решение кой ще подкрепи ДБГ ще има до края на седмицата.\n\n\n\r\nТой изрази съжалението си, че и на тези избори десницата отново не успява да се обедини зад кандидатура, която може да работи с всички десни. И отбеляза, че кандидатът за кмет на \"Спаси София\" - Борис Бонев, също има идеи, защитаващи десни ценности. \n                    \n                    \n                \r\n                \r\n                \r\n                \r\n\"Най-логичното на тези избори беше десницата да се обедини около гражданска кандидатура, равно отдалечена от всички партии. На тези избори трябва да се борим срещу феодалния модел на управление на общините. Не мисля, че София е \"синя\" в момента. София е най-задлъжнелият град. 60% от бюджета на София са дългове. Европейските пари не се усвояват и управляват добре\", коментира Делчев пред .\n\r\nПо думите му през последните 12 години не е имало толкова интересен сблъсък за кметския пост в София, какъвто ще наблюдаваме в края на октомври по време на местния вот.\n\r\nЛидерът на ДБГ посочи още, че са срещнали голямо разбиране от омбудсмана Мая Манолова по темите машинно гласуване, електронно гласуване и подкрепа на закона за данъците върху доходите на физическите лица. \n\r\n\"Няма да подкрепим кандидат, който е издигнат от БСП. Но когато в София има шанс гражданска кандидатура да бъде подкрепена, каквато е г-жа Манолова, това може да бъде обяснено на всички българи\", обясни Делчев.\r\n ", "date": "2019.09.04", "title": "ДБГ не ще Фандъкова: Държи 12 г. София във фризера!"}
{"url": "https://www.dnes.bg/health/2019/09/04/kakvo-e-hikama-i-za-kakvo-e-polezna.421677", "text": "Хикама е кореноплоден зеленчук, който има златисто-кафяв цвят, а отвътре е бял, благодарение на изобилието от нишесте в състава му. Родината на хикама е Мексико. Среща се и във Филипините и Южна Азия. Процесът на израстване и зреене на този плод е дълъг. Това изисква достатъчно дълги периоди на обилно слънцегреене и отсъствие на застудяване. Най-добре вирее на места, на които през цялата година е топло.\r\nВътрешността на хикама е хрупкава, с леко сладък вкус, наподобяващ нещо средно между ябълка и орех. Някои го оприличават на хибрид между картоф и круша, също и воден кестен.\r\nТози екзотичен плод съдържа изключително полезни хранителни вещества, които подобряват здравето. Ето как.\r\n                    \n                    \n                \r\n                \r\n                \r\n                \r\nПо-голямата част от състава на хикама е заета от въглехидрати. Останалите хранителни вещества в нея са протеини, малко мазнини и огромно съдържание на витамини и минерали, както и много фибри. Плодът е добър източник на витамин Е, витамини от група В, пантотенова киселина, калций, фосфор, цинк, магнезий и мед. Отличен доставчик е и на витамин С, който е важен антиоксидант.\r\nСъдържанието на калории в хикама е много малко.\r\n\r\nХикама има изключително високо съдържание на антиоксиданти. Това я прави плод, борещ се със стареенето в клетките и потенциалните злокачествени изменения в тях, които биха могли да предизвикат свободните радикали. Витамин Е и бета-каротинът в състава ѝ допринасят за подсилване на този полезен ефект в борбата с оксидативния стрес.\r\nКонсумацията на хикама намалява риска от сърдечносъдови заболявания, диабет, затлъстяване и болестта на Алцхаймер, благодарение на антиоксидантите в състава ѝ.\r\n", "date": "2019.09.04", "title": "Какво е хикама и за какво е полезна? "}
{"url": "https://www.dnes.bg/kino/2019/09/04/maksim-genchev-s-dva-novi-filma-za-uchitelia-dynov-i-botev.421798", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРежисьорът Максим Генчев продължава да изучава и пресъздава на лента знакови личности и моменти от българската история. Новият проект на известния режисьор е да заснеме. Вероятно снимките ще започнат през пролетта на следващата година.\r\n\"Филмът е предназначен за голяма аудитория. Учението на Дънов е разпространеното на много места, не само тук у нас\", каза Генчев.\r\nЗа проекта си той избира случка - знакова и подходяща за кино, като на фона на драматичната история ще присъстват учението на Дънов, както и факти за последователите му.\r\nДругият му проект е свързан с филм за Ботев, за който Генчев все още търси подходящ актьор.\r\n                    \n                    \n                \r\n                \r\n                \r\n                \"Смятам да започна филма с една снимка на Ботев, която е свързана със съдбата му\", каза той пред .\r\n, ще има само една героиня. Предстоят 12 снимачни дни през ноември.", "date": "2019.09.04", "title": "Максим Генчев с два нови филма - за учителя Дънов и Ботев"}
{"url": "https://www.dnes.bg/politika/2019/09/04/3-lenti-3-nadleza-ms-dade-pari-za-iujnata-dyga-na-sofiia.421840", "text": "Правителството осигурява пари за околовръстното шосе на София от \"Младост\" до изхода за АМ \"Тракия\", съобщиха от пресцентъра на Министерския съвет.\r\nВ продължение на четири години ще са необходими общо до 144 598 366 лева, които ще бъдат осигурени от държавния бюджет и от приходите от тол таксуване за изграждането на 6,08 км от Софийския околовръстен път. Това е участъкът от пътен възел \"Цариградско шосе\" до пътен възел \"Младост\". Средствата ще се усвояват на база фактически извършени разходи.\r\nПървите реално отпуснати пари за дейности, свързани с изпълнението на проекта, са в размер до 13 919 367 лева. Те се предоставят по бюджета на Министерството на регионалното развитие и благоустройството за 2019 г.\r\n                    \n                    \n                \r\n                \r\n                \r\n                В резултат на инвестицията отсечката между п.в. \"Младост\" и изхода за АМ \"Тракия\" ще бъде с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари към тях.\r\nПресичането с по-големите пътни артерии ще става чрез пътните възли \"Стар Лозенски път\", \"Патриарх Герман\", \"Самоковско шосе\" и \"Младост\" (ул. 406). Ще бъдат изградени три пешеходни надлеза и мостови съоръжения на реките Искър и Кална. Предвидена е и реконструкция на водопроводи, канализация и газоразпределителна мрежа, както и изместване на елелектрически съоръжения, телекомуникации и др.\r\nВ резултат на изграждането на участъка от Софийския околовръстен път от пътен възел \"Цариградско шосе\" до пътен възел \"Младост\" транзитният трафик ще бъде изведен от столицата и ще подобри движението на транспортните потоци по Трансевропейския транспортен коридор V.\r\nУчастъкът е от голямо значение, тъй като осъществява връзка между АМ \"Струма\" и АМ \"Тракия\" и провежда транзитния трафик от АМ \"Калотина - София\" към морските райони и границите с Турция и Гърция.\r\nЧрез изграждането на Южната дъга на град София ще се подобри безопасността на пътуващите. Ще се намали разходът на гориво, което от своя страна ще доведе до намаляване на емисиите на парникови газове, на количеството на отделените фини прахови частици и на нивото на шума. Ще бъде достигната оптимална скорост на движение и ще се осигури комфорт при пътуването.", "date": "2019.09.04", "title": "3 ленти, 3 надлеза... МС даде пари за Южната дъга на София"}
{"url": "https://www.dnes.bg/stranata/2019/09/04/mvr-zasilva-merkite-za-sigurnost-po-praznicite.421842", "text": "МВР предприема извънредни мерки за сигурност по време на предстоящите празници. Органите на реда .\r\nГолям брой млади хора управляват превозни средства без шофьорска книжка, обясниха от „Пътна полиция”. Любомир Костадинов от СДВР поясни пред bTV, че след направена проверка на 50 мотористи, на 30 от тях са били свалени регистрационните табели, а водачите са били между 17 и 22 години.\r\nСпоред полицията тротинетки и моторетки нямат право да се движат по републиканските пътища.\r\nОт ГД „Гранична полиция” съветват родителите да са търпеливи и да носят съответните документи и техните копия при отсъствието на един от родителите. На място служителите няма да извършват ксерокопия на документите, подчертаха от дирекцията.\r\nОчаква се интензивния трафик да започне от утре. От полицията заявиха, че .", "date": "2019.09.04", "title": "МВР засилва мерките за сигурност по празниците"}
{"url": "https://www.dnes.bg/temida/2019/09/04/zaradi-izgariane-na-bokluk-speshna-proverka-v-niakoi-tec-ove.421770", "text": "По повод постъпил сигнал от ДАНС за застрашаване на екологичната сигурност на страната при изгаряне на отпадъци от топлофикационни дружества, главният прокурор Сотир Цацаров разпореди на министъра на околната среда и водите извършване на незабавна проверка в „Топлофикация – Перник“ АД, ТЕЦ „Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Това съобщиха от пресцентъра на Прокуратура на Република България. \n\n\r\nУказано е извършване на проверка на място от МОСВ за спазване изискванията на Закона за опазване на околната среда и Закона за управление на отпадъците.\n                    \n                    \n                \r\n                \r\n                \r\n                \r\nГлавният прокурор Сотир Цацаров е разпоредил на МОСВ установяване на издадени разрешителни за съхранение и горене и всички други необходими документи за осъществяване на производствената дейност на топлофикационните дружества, вида и количеството съхранявани и използване за горене отпадъци от всякакъв вид и съответствието им с документацията на дружествата и замърсяване на околната среда включително и чрез измервания и проби на място, както и наличие в резултат на това на опасност за здравето на хората.\n\r\nГлавният прокурор е указал на министъра на вътрешните работи оказване на съдействие на органите на МОСВ при извършването на проверка на място и е определил срок от 1 месец за изпълнение на възложената проверка.\n\r\n\n\r\n ", "date": "2019.09.04", "title": "Заради изгаряне на боклук спешна проверка в някои ТЕЦ-ове"}
{"url": "https://www.dnes.bg/notifikacii/2019/09/04/dorian-udari-florida-evakuirat-hiliadi.421773", "text": "Ураганът \"Дориан\" удари най-източните части на крайбрежието на щата Флорида. Стихията вече е от втора категория. Жителите по крайбрежието обаче усещат бурните ветрове, предаде. \n\n\n\r\n\r\nНаложена е евакуация на хиляди от критичните зони, а хората укрепиха домовете си. В цяла Флорида са създадени над 160 центрове за временно настаняване. \r\n\r\nПрезидентът Доналд Тръмп одобри обявяването на извънредно положение в Северна Каролина и нареди федерална помощ за справяне с щетите от стихията \"Дориан\". За нея се подготвят и жителите на Южна Каролина. Повече от 240 000 души са евакуирани. \r\n\r\n\"Дориан\" нанесе безпрецедентни щети на Бахамските острови. Според властите това е най-голямата трагедия, пред която са се изправяли. Ураганът отне живота на петима души, а над 60% от домовете в Северните Бахами са засегната или напълно унищожени.", "date": "2019.09.04", "title": "\"Дориан\" удари Флорида, eвакуират хиляди"}
{"url": "https://www.dnes.bg/index/2019/09/04/receptata-dnes-kiuftenca-v-cherven-sos.421555", "text": ":\r\n500-600 г телешка кайма\r\n1 чаша овкусени крутони\r\n¼ чаша пресен магданоз\r\n2 скилидки чесън, пресован\r\n1 глава лук, ситно нарязани\r\n1 разбито яйце\r\n250 г доматен сос за спагети\r\n250 г домати от консерва, ситно нарязани\r\n200 г доматено пюре\r\n \r\n:\r\n \r\nВ купата смесете каймата, трохите (крутони, натрошени предварително), нарязания магданоз, чесъна, лука и яйцето. Омесете каймата и оформете 15-16 кюфтенца. В мултикукъра смесете соса за спагети, нарязаните домати и доматеното пюре. Поставете в соса кюфтенцата. Печете за 6 до 8 часа. \r\n\r\n", "date": "2019.09.04", "title": "Рецептата Dnes: Кюфтенца в червен сос "}
{"url": "https://www.dnes.bg/stranata/2019/09/04/amerikanski-gnilec-mori-pchelite-vyv-vrachansko.421772", "text": "Във Врачанско откриха . Заразата е много упорита и може да предизвика масов мор на пчели, ако не се вземат мерки навреме. Пчеларите я сравняват с африканската чума по свинете.\r\nАмериканският гнилец поразил част от кошерите на 87-годишния Атанас Алипиев от село Лютидол. Установил я с помощта на сина си, който също е пчелар, но в Нова Зеландия. Той прегледа пита по пита за гнилец. Пилото по питата е проредено и запечатките са пробити, това е първият признак, обяснява Атанас Алипиев.\r\nСтопаните незабавно уведомили ветеринарните власти в област Враца. Взети са проби и .\r\nЗаболяването избухва обикновено през летния период, тъй като високите температури поощряват неговото развитие, обясни д-р Калина Христова, ветеринарен лекар.\r\n                    \n                    \n                \r\n                \r\n                \r\n                При  посочи микробиологът Александър Алипиев. Четири от кошерите на Алипиев моментално са изгорени.\r\nНовината обаче стресна стопаните.\r\nМоментално е наложена карантинна зона в радиус от три километра. В нея попадат 600 кошера, сред тя и десетте на Йорданка Илиева.\r\nДаниел Ганчев, - председател на Пчеларски съюз – Враца, уточнява, че .\r\n„Ако е за подхранване на пчелни семейства в друго населено място и има заразени спори, тогава оттук идва опасността”, посочи той пред bTV.\r\nЗдравите кошери в трикилометровата зона не се унищожават, въвежда се само забрана за търговия и пренасяне на пчелни семейства и пчелен инвентар за определен период от време. Заразеният пчелин остава под наблюдение за година, за да се предотврати епидемия, а потърпевшият собственик ще бъде обезщетен от държавата.", "date": "2019.09.04", "title": "Американски гнилец мори пчелите във Врачанско"}
{"url": "https://www.dnes.bg/notifikacii/2019/09/04/hari-se-opravda-chastnite-poleti-zaradi-sigurnostta.421779", "text": "Принц Хари представи в Амстердам проект, целящ да ограничи щетите от масовия туризъм върху природата, няколко седмици след като предизвика критики, че пътува често с частен самолет, съобщи БТА, позовавайки се на световните информационни агенции.\r\nПроектът \"Травалист\" обединява различни компании от туристическата индустрия като Booking.com, SkyScanner, CTrip, TripAdvisor и Visa за \"промоция на устойчиви практики\".\r\nПринцът спомена и неотдавнашните критики за честите му полети с частен самолет, като обясни, че единствената причина за тях е била по-голямата сигурност за семейството му. Той подчерта, че при повечето си служебни пътувания използва пътнически полети.", "date": "2019.09.04", "title": "Хари се оправда: Частните полети - заради сигурността"}
{"url": "https://www.dnes.bg/rusia/2019/09/04/dva-samoleta-se-sblyskaha-na-letishte-sheremetievo-v-moskva.421778", "text": "Два самолета се сблъскаха на летище \"Шереметиево\" в Москва, съобщи .\r\nМашините \r\n. От съображения за сигурност обаче пътниците са били евакуирани.", "date": "2019.09.04", "title": "Два самолета се сблъскаха на летище \"Шереметиево\" в Москва"}
{"url": "https://www.dnes.bg/world/2019/09/04/uvelichavat-se-jertvite-na-uragana-dorian-na-bahamite.421774", "text": "Премиерът на Бахамите Хюбърт Минис каза, че жертвите от урагана Дориан на Бахамските острови са нараснали до седем и вероятно ще се окажат още повече, предадоха Асошиейтед прес и ДПА.\n\r\nТой уточни, че към известните досега петима загинали са се прибавили още двама, които са били тежко ранени и пренесени на остров Ню Провидънс, където са издъхнали.\n\n\r\n\"Можем да очакваме още смъртни случаи\", каза Минис. Досегашните данни се основават на предварителна информация за жертвите и пораженията на остров Абако. Премиерът е посетил този остров и ще отиде на Гранд Бахама веднага щом позволят метеорологичните условия.\n\r\nУраганът Дориан развихри тропически бури край най-източните части на крайбрежието на щата Флорида.\n                    \n                    \n                \r\n                \r\n                \r\n                \r\nНационалният център на САЩ за ураганите съобщи, че Дориан остава буря от втора категория и се придвижва на североизток със скорост около 7 км/ч почти успоредно на източното крайбрежие на Флорида, но над океана. Ветровете достигат скорост до 175 км/ч, посочва АП, цитирана от БТА.\n\r\nОкото на урагана се отдалечава от Бахамските острови, след като през последните два дни им нанесе катастрофални опустошения и взе жертви.\n\r\n\r\n ", "date": "2019.09.04", "title": "Увеличават се жертвите на урагана Дориан на Бахамите"}
{"url": "https://www.dnes.bg/stranata/2019/09/04/primamlivi-ceni-na-moreto-udyljava-se-letniia-sezon.421771", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Времето през септември продължава да е топло и валят примамливи оферти, които удължават сезона по морето. Очаква се в средата на месеца цените на нощувките в най-големия ни курорт Слънчев бряг да паднат с 50%, а липсата на кадри в някои хотели по морето вече се компенсират с виртуален рецепционист. \n\n\n\r\nТуроператорите казват, че има интерес към почивки по нашето море през септември, защото даже петзвезните хотели свалят цените след 15 септември, предаде. \n\r\nВъпреки топлия септември и пълните хотели през август, анализаторите в туризма казват, че България ще отчете най-слабия си сезон от 10 години. Към края на юли Летище Бургас отбелязва сериозен спад на полетите.\n                    \n                    \n                \r\n                \r\n                \r\n                \r\nЕдинственият ръст тази година е на английския пазар с 9% и на украинския - с 10%, а сънародниците ни избраха да почиват предимно в Гърция. \n\r\nПоследният чартърен полет за този сезон е на 8 октомври. Тогава ще затворят и последните хотели в Слънчев бряг.", "date": "2019.09.04", "title": "Примамливи цени на морето: Удължава се летния сезон"}
{"url": "https://www.dnes.bg/obshtestvo/2019/09/04/s-638-leva-sredno-policai-i-voenni-nai-bogatite-pensioneri.421782", "text": "Полицаите и военните взимат двойно по-високи пенсии от средните за осигурителен стаж и възраст, сочат данни на Държавното обществено осигуряване, публикувани от Националния осигурителен институт.\n\r\nПрез миналата година средната пенсия по чл. 69 от КСО, каквито са именно служителите на МВР, НСО, ДАНС и военните, е 638,08 лева на месец. Тя надвишава значително средната за лицата, с пенсия за стаж и възраст, която е 349,81 лева на месец.\n\r\nИли сметките показват, че пенсионерите от специализираните ведомства взимат средно с 288,27 лв. повече от другите възрастни хора.\n\r\nДанните сочат още, че възнагражденията за старост на военни и полицаи са се повишили миналата година с 4,1% спрямо 2017 г., когато средната пенсия е била 612,68 лева. Въпреки че тези професии се смятат за мъжки, се оказва, че има много малка разлика в това колко получават мъжете и жените от специализираните ведомства. Мъжете получават лични първи пенсии средно по 638,60 лв., а жените – по 621,84 лв. Това се дължи на факта, че нормативните изисквания за придобиване право на този вид пенсия са еднакви за двата пола, обясняват от НОИ.\n                    \n                    \n                \r\n                \r\n                \r\n                \r\nПрез 2018 г. с най-високи пенсии за осигурителен стаж и възраст са били пенсионерите до 40 години и тези между 40 и 44 години. Те са получавали средно съответно 738,08 лв. и 865,34 лв. В тези възрастови групи попадат 117 пенсионери. Следват групите на хората на възраст между 45 и 49 години – със средна пенсия от 703,21 лв., и тези между 50 и 54 години – с 695,74 лв. Общият брой на хората в тези две възрастови групи е 19511 души или 1,2% от всички.\n\r\nТова са предимно хора, работили в условията на първа и втора категория труд, придобили право на пенсия на по-ниска възраст. Тук са включени и пенсионери, които са военнослужещи, полицаи и други ползващи специален режим на ранно пенсиониране.\n\r\nНай-многобройната група, а именно групата на 65-69-годишните (24,0%) е със среден основен месечен размер 384,36 лв. С най-ниски средномесечни пенсии са лицата на възраст над 95 години – с 272,72 лв.\r\n\n\r\nСредната продължителност на получаване на една пенсия е 21,7 години през миналата година, показва справката на НОИ. Запазва се тенденцията продължителността на получаване на пенсия при жените (24,8 години) да е по-висока от тази при мъжете – 18,6 години или те получават пенсия с 6,2 години по-дълго.\n\r\nСредната продължителност на получаване на личните пенсии за осигурителен стаж и възраст е 23,4 години (за жените е 26,5 години, а за мъжете -20,2 години). От тях работещите при условията на първа категория труд получават пенсия средно 28,5 години (жени – 28,6, мъже -28,5 години), втора категория -25,7 години (жени -26,4 години, мъже – 25,4 години) и трета категория -26,2 години (жени -27,6 години, мъже -22,6 години).", "date": "2019.09.04", "title": "С 638 лева средно: Полицаи и военни – най-богатите пенсионери"}
{"url": "https://www.dnes.bg/politika/2019/09/04/deputatite-veche-zad-bankite-chakat-ni-strastni-meseci.421787", "text": "\n\r\nТочно в 9 ч. шефката на парламента Цвета Караянчева удари звънеца, за да открие първото заседание на законотворците след дългата им лятна ваканция. По традиция новата сесия на НС започна с химните на България и на ЕС.\n\r\nКараянчева призна, че няма как работата на парламента през следващия месец да не мине под знака на предстоящите през октомври местни избори.\n\r\n\"В предизборна обстановка страстите се нажежават, а парламентарната трибуна често се използва от партиите за отправяне на послания, надявам се да запазим добрия тон и да се отнасяме с уважение помежду си, защото ние сме опоненти, но и колеги и всички заедно представляваме българския народ\", каза тя.\n                    \n                    \n                \r\n                \r\n                \r\n                \r\nКараянчева призова депутатите да покажат, че парламентът е отговорна институция.\n\r\nТя припомни, че след два дни ще отбележим Съединението, което е извоювано и защитено от целия български народ.\n\r\n\"Днес в публичното пространство често се чуват гласове, че няма национални приоритети и развитието ни е в застой, но моето убеждение е, че България е една от страните в подем и икономическо развитие\", каза още шефката на НС.\r\n \r\nВсе пак тя призна, че ни предстои дълъг път, за да \"има утре богата България в стабилна и сигурна Европа\".\r\n ", "date": "2019.09.04", "title": "Депутатите вече зад банките, чакат ни страстни месеци"}
{"url": "https://www.dnes.bg/politika/2019/09/04/op-ot-parlamenta-shte-rabotim-za-dohodi-pensii-sigurnost.421788", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Влизаме в новия сезон с ясното съзнание, че към края на мандата трябва да има ясен преглед на постигнатото в управленското споразумение. Това каза за \"България сутрин\" съпредседателят на парламентарната група на \"Обединени патриоти\" Искрен Веселинов.\r\nОт днес започва новият политически сезон. Президентът Румен Радев направи обръщение към народа и Народното събрание. Сред присъстващите в НС е и вицепрезидентът Илияна Йотова. Очакват се изявления от парламентарните групи. \r\n\r\n\"Нашата коалиция си има ясните програмните намерения - в сферата на доходите, повишаването на пенсиите, за детските градини, както и в сферата на сигурността\", каза още Веселинов.\r\n\r\nЗа предложението на ВМРО да се прави химическата кастрация за педофили и изнасилвачи Веселинов смята, че това е обект на широк дебат.", "date": "2019.09.04", "title": "ОП от парламента: Ще работим за доходи, пенсии, сигурност"}
{"url": "https://www.dnes.bg/notifikacii/2019/09/04/nov-silen-trus-v-turciia-tozi-pyt-krai-marmaris.421786", "text": "Земетресение с магнитуд 4,5 е било регистрирано тази нощ в Средиземно море край турския курортен град Мармарис, предаде турската частна телевизия СиЕнЕн-Тюрк.\r\n\r\nТрусът е станал в 4:01 ч. на дълбочина 21,77 км.\r\n\r\nНай-близкото населено място до епицентъра е курортът Мармарис в окръг Мугла.\r\n\r\nНе се съобщава за разрушения или пострадали хора при труса, предаде БТА.", "date": "2019.09.04", "title": "Нов силен трус в Турция, този път край Мармарис "}
{"url": "https://www.dnes.bg/stranata/2019/09/04/i-v-bylgariia-vse-poveche-hora-sportuvat.421776", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          Над 200 спортни събития ще се проведат през следващата година в столицата в рамките на инициативата \"Европейска столица на спорта\". Броят им ще продължава да нараства.\r\nПрез четирите години, в които работи Фондация \"Европейска столица на спорта\", са проведени близо 600 събития. \n\r\nВ детските градини, които общината е построила, има 78 нови физкултурни салона и 15 плувни басейна. В момента се работи по изграждането на плувен басейн в 30-о училище в район \"Възраждане\", прави се ремонт и на физкултурния салон там.\n\r\nПродължава изграждането на стрийт фитнеси. Правят се и около 30 игрища и съоръжения на открито със свободен достъп.\n                    \n                    \n                \r\n                \r\n                \r\n                \r\n\"Имаме близо 60 спортни площадки, те дават възможност на младежите между 18 и 25 години да изразходват енергията си\", каза в \"Денят ON AIR\"  общинският съветник от ГЕРБ Анатоли Илиев.\n\r\nПо думите му приоритет имат световни и европейски първенства. За здрава нация трябвало да има хора, които спортуват - не само младежите. Именно в детските градини, където имаме спортни салони, започва възпитанието да се спортува редовно, подчерта той пред.\n\r\n\"Велоалеите дават възможност за придвижване от \"Люлин\" до \"Младост\", те са над 55 км. Непрекъснато правим подобрения и на парк \"Витоша\", където изградихме и зони за спорт\", обясни още Илиев.\n\r\nПо думите му София има облик на европейска спортна столица, а такава инициатива трябвало да се надгражда.", "date": "2019.09.04", "title": "И в България: Все повече хора спортуват"}
{"url": "https://www.dnes.bg/politika/2019/09/04/radev-s-trevoga-vremeto-za-promiana-izticha-kakto-iztichat-i-mladite.421790", "text": "За отчетност на премиера пред парламента всеки месец, харчене на излишъците в бюджета само след санкция на законотворците, сигурност и гаранции за справедливост се обяви президентът Румен Радев, който отправи обръщение към народа от трибуната на парламента на първото му заседание от новата сесия.\n\r\n\"България трябва да се превърне в нормална европейска държава, с върховенство на правото, с активно гражданско общество, с прозрачни и отчетни институции, които да работят в интерес на гражданите, без това няма да имаме сигурност, европейски доходи и качество на услугите и инфраструктурата.\nВремето за промяна неуморимо изтича, така както изтичат навън младите и трудоспособни българи, затова как гаснат едно след друго селата и ако това не се случи, улицата ще помете статуквото\", предупреди той.\n                    \n                    \n                \r\n                \r\n                \r\n                \r\nСпоред държавния глава, когато постепенно властта се отнема от гражданите и се трансформира в тесен кръг хора, те я използват за облаги и медиен контрол, така те бетонират тази власт и порочния цикъл се затваря.\n\r\n\"При такава формула няма сигурност и просперитет, а има бедност, корупция и неграмотност. Затова е нужна промяна, която да засили гражданския контрол в управлението, да направи институциите по-прозрачни и отчетливи. Нужна ни е силна държава с ясни правила и ред, които работят за народа. Промяната не може да е дело на отделна личност, на група хола или на отделна политическа партия и тук виждам водещата роля на парламента като централен държавен орган“, каза Радев.\n\r\nСпоред него е нужна промяна на политическата среда и най-вече на начина на упражняването на властта.\n\r\nРадев смята, че българското правителство е едно от малкото в ЕС, което не следва програма, която да е получила одобрението на НС.\r\nБи било добре МС да представя ежегоден отчет за дейността си в НС, премиерът да идва един път в месеца на парламентарен контрол по общи въпроси от програмата на правителството“, призова президентът, според когото отказът от парламентарен контрол е отстъпление от демократичните принципи.\r\nОсвен това той настоя да се спре порочната практика кабинетът сам да разпределя излишъка в бюджета, без да е нужна санкцията на НС, защото това генерира условия за корупция.\r\nРадев отправи критики не само към правителството, но и към парламента.\r\n\"Моето притеснение е, че все повече закони се променят кардинално с преходни и заключителни разпоредби, избягвайки обществото обсъждане и оценките за въздействие, очакванията към парламента са за повече прозрачност“, отсече той.\r\nСпоред него отдавна е назрял и моментът за по-голяма инициативност на местната власт чрез реална финансова децентрализация. Радев поиска още и усъвършенстване на закона за референдумите, защото в момента в този си вид той не позволявал използването на инструментите на прякото участие на гражданите във властта.\r\nДържавният глава поиска от депутатите и законови поправки, които да позволят на българите с двойно гражданство да се кандидатират за народни представители, президент и вицепрезидент.\r\n\"Необузданата корупция по високите етажи и ширещата се престъпност особено в малките населени места изискват парламентът да се концентира върху законите, които гарантират сигурността на хората. Много са и мерките, които трябва да се предприемат срещу бедността и са нужни условия за ускорен икономически растеж, за да започнем да догонваме откъсналите се далече напред източноевропейски държави. Трябва да преодолеем и драматичния срив на преките инвестиции, а това става чрез стабилна и предвидима среда“, каза още Румен Радев.", "date": "2019.09.04", "title": "Радев с тревога: Времето за промяна изтича, както \"изтичат\" и младите"}
{"url": "https://www.dnes.bg/eu/2019/09/04/britanskata-presa-djonsyn-zagubi-kontrol-vyrhu-brexit.421789", "text": "Британският министър-председател Борис Джонсън обяви, че ще поиска парламентът да подкрепи планове за предсрочни избори през октомври, след като претърпя унизително поражение при първото си гласуване в Камарата на общините, откакто е премиер, пише в. \"Гардиън\".\n\r\nБивши министри като Филип Хамънд и Дейвид Гок бяха сред 21 разбунтували се консерватори, които се съюзиха с опозиционните депутати, за да установят контрол върху графика на парламента, отбелязва британското издание, цитирано от БТА.\n\r\nЦелта бе да се даде възможност да бъде приет законопроект, който да спре Brexit без сделка, принуждавайки Джонсън да поиска удължаване на срока за излизане на Великобритания от Европейския съюз, ако не може да договори преработено споразумение с общността.\n                    \n                    \n                \r\n                \r\n                \r\n                \r\nСпоред британския в. \"Таймс\" Джонсън е загубил контрол върху Brexit. След поражението при вчерашното гласуване премиерът освен това може и да не е в състояние да изпълни заплахата си за свикване на предсрочни избори, пише вестникът.\n\n\n\r\nДжонсън беше принуден да иска предсрочни избори, след като стана жертва на невиждан парламентарен преврат с цел отлагане на Brexit, коментира британският в. \"Дейли телеграф\".\n\r\nСтратегията на Джонсън за Brexit е изправена пред провал, след като разбунтували се консерватори му нанесоха поражение в парламента. Сега Великобритания е пред прага на общи избори, а Консервативната партия - в състояние на разпадане, изтъква британският в. \"Файненшъл таймс\". \n\r\nОбщо 21 депутати консерватори на практика пожертваха политическите си кариери, като се опълчиха на премиера и подкрепиха ходове, насочени към приемане на спешно законодателство за спиране на Brexit без сделка, посочва изданието.\n\r\nДжонсън е изправен пред нова тежка загуба днес в Камарата на общините при опита си да получи подкрепа за предсрочни избори, пише британският в. \"Дейли мейл\". След поражението си при снощното гласуване разгневеният премиер заяви, че ще свика общи избори, поставяйки бъдещето на Brexit отново в ръцете на обществото. Очаква го обаче тежка битка, за да прокара своя план в Камарата на общините, защото за свикване на избори е необходима подкрепата на две трети от депутатите, отбелязва изданието.\n\r\nБританският в. \"Дейли експрес\" критикува разбунтувалите се консерватори и парламента като цяло, като ги обвинява, че са \"предали Brexit\".\n\r\nПарламентът се противопоставя на Джонсън, извежда в заглавие германският \"Зюддойче цайтунг\".\n\r\nХоландският в. \"Ханделсблад\" сравнява борбите на Джонсън и тези на неговата предшественичка Тереза Мей, като заявява: \"Различен премиер, различен стил, различна реторика, но същият резултат.\"\n\r\nВчерашният ден беше критичен момент за мъчителните тригодишни усилия на Великобритания да излезе от ЕС. Сагата раздели британците, разкъса управляващата Консервативна партия и породи упреци, че Джонсън потъпква установената практика на неписаната британска конституция, коментира в. \"Ню Йорк таймс\". \n\r\nПовечето депутати са решени да не позволят излизане от ЕС без сделка, което според тях би имало катастрофални последици за икономиката на Великобритания. Случилото се вчера в парламента навежда на мисълта, че те имат достатъчно гласове, за да успеят, отбелязва американското издание.\n\r\nВ коментарна статия в. \"Вашингтон пост\" пише, че популистката стратегия на Джонсън рухва. След всички напразни заплахи обществото вижда, че премиерът е \"некомпетентен шарлатанин\", изтъква американското издание.\r\n ", "date": "2019.09.04", "title": "Британската преса: Джонсън загуби контрол върху Brexit"}
{"url": "https://www.dnes.bg/world/2019/09/04/alarma-ot-germaniia-e-skuterite-ne-sa-tolkova-zeleni.421777", "text": "Електрическите скутери, изобилстващи в централните градски части, всъщност нямат особено голям принос за развитието на природощадящата градска мобилност, коментира пред ДПА Германската агенция за околна среда.\n\r\nМаршрутите, по които се ползват електрическите тротинетки, обикновено са много кратки и могат да се изминат пеш, с автобус, влак или колело, уточнява президентът на агенцията Мария Крауцбергер.\n\r\nВ сравнение с колелото са значително по-вредни за околната среда, твърди Крауцбергер.\n\n\n\r\nТези, които предоставят услугата за ползване на електрически скутери, трябва да ги предлагат в покрайнините, допълва тя.\n                    \n                    \n                \r\n                \r\n                \r\n                \r\nСпоред нея може би има смисъл по-дългите маршрути до автобусите или влаковете да се покриват с електрическа тротинетка, а не с кола.\n\r\nКрауцбергер призовава градските власти да намалят местата за паркиране на коли и да създадат повече велоалеи и пешеходни маршрути.\n\r\nГерманският министър на транспорта Андреас Шойер подкрепя електрическите тротинетки за придвижване в градска среда, но плановете му да им позволи да се движат по буслентите са критикувани от представители на полицията и обществеността. \r\n/БТА/", "date": "2019.09.04", "title": "Аларма от Германия: Е-скутерите не са толкова \"зелени\""}
{"url": "https://www.dnes.bg/index/2019/09/04/idvat-tri-pochivni-dni-bylgarite-hukvat-kym-gyrciia-harchat-po-200-500-lv.421763", "text": "Около 250 лв. биха ни стрували 3 дни на море на някои от гръцките острови през септември, показа проверка на \"Монитор“. Хотелиерите в южната ни съседка започнаха да зарибяват чуждите туристи не само с ниски цени и добри условия, но и с безплатна отмяна на направена резервация.\n\n\r\nСпоред родните туроператори българите обичат да запазват стаи в последния момент., но това може да бъде от полза, тъй като от началото на месеца започнаха и големите намаления по гръцките курорти. В момента почивка с 2 нощувки двама в южната ни съседка излиза между 200-500 лв. в най-търсените дестинации и места за отдих. \n\r\nПовечето предлагат намаления до 20%, а другаде има и двойно по-големи отстъпки.\r\n                \r\n                \r\n                \r\nОстров Крит е една от по-евтините дестинации с цени под 200 лв., предлагани от тризвездни хотели. Така целият ни престой струва 239 лв. с включена закуска, а предварително заплащане не се изисква. Друг тризвезден хотел изкушава с цени от 309 лв. за апартамент, намиращ се в близост до центъра, а за резервация не се заплаща такса. Пътуването със самолет обаче до Хания, главният град на острова би ни струвало 130 евро на човек в двете посоки.\n\r\nВ остров Корфу, намиращ се в Йонийско море, който също е далеч от България, цените за две нощувки са 300 лв. На места се предлагат намаления между 30-40% и вместо 216 лв. на вечер ще платим малко над 200 лв. за целия си престой в тризвезден хотел. Безплатната анулация е валидна само ако е направена преди 4 септември или до 5 дни преди датата на настаняване. Билетите за полет до острова и до столицата Атина обаче за края на тази седмица вече са свършили и за това трябва да изберем друг вариант да стигнем до там. \n\r\nТризвезден хотел в Закинтос, който също е на Йонийско море, излиза 182 лв. на вечер или 364 лв. за 2 нощувки. Хотелите, които предлагат 23% отстъпка, разполагат със стаи от по 99 лв. или 198 лв. за две вечери. Безплатната закуска отново е включена заедно с паркинг, климатик и интернет връзка.\n\r\nНа остров Родос, четиризвезден хотел сега струва 136 лв. на вечер или общо 273 лв. отново с включена закуска. Намалението е 41% и така спестяваме близо 100 лв. от цената. Стаите с по-малко звезди пък са по 80-90 лв. на вечер като така 2 нощувки ни струват 200 лв. благодарение на отстъпки от 28%. Не навсякъде обаче е включена закуска, но безплатният паркинг е налице заедно с интернет връзка. За Деня на независимостта до Родос пътуването със самолет излиза 264 евро на човек, а за края на тази седмица билети вече няма.\n\r\nВ Миконос излиза значително по-скъпо като за една вечер даваме между 500-600 лв. или около 626 лв. за целия престой със закуска.\n\r\nНа Санторини 2 нощувки в тризвезден хотел излизат до 400 лв., но при по-висока категория на хотела може само едната вечер да е 400 лв. въпреки намалението от 30%. Островът е известен с избухването в древността на неговия вулкан, станало причина за рязка промяна в климата (студени лета и слаба реколта), довело до изчезването на Минойската цивилизация на остров Крит.\n\r\nНа остров Самотраки, който е много близо до България, през септември престоят е 60-80 лв. на вечер, а две нощувки са малко над 100 лв. Например къща там, в близост до центъра на града, предлага цени от 119 лв. за двойна стая.\n\r\nЗа две вечери в Тасос ще хвърлим пет стотарки, но ще сме близо до плажа. При голяма част от офертите обаче има предупреждение към туристите, че останалите стаи често са не повече от три и трябва бързо да резервираме, за да не изпуснем намалението.", "date": "2019.09.04", "title": "Идват три почивни дни - българите хукват към Гърция, харчат по 200-500 лв."}
{"url": "https://www.dnes.bg/tenis/2019/09/04/grigor-pobedi-federer-i-e-na-krachka-ot-istoricheski-final-na-us-open.421766", "text": "Григор Димитров постигна немислимото и победи за пръв път в своята кариера идола си Роджър Федерер. Той стигна до успеха след 3:6, 6:4, 3:6, 6:4, 6:2 за малко над 3 часа игра и по този начин се класира за 1/2-финалите на US Open.\n\r\nБългаринът за първи път в своята кариера достига до тази фаза на турнира и показа страхотен характер и феноменален тенис по време на целия турнир в Ню Йорк до момента.\n\r\nИ макар Роджър Федерер да имаше здравословен проблем в този мач големият успех на нашето момче изобщо не може да се омаловажи, напротив.\n\r\nВ спор за място на финала на US Open той ще спори срещу руснака Данил Медведев, който надделя над Стан Вавринка. Интересното обаче е, че той игра с контузия срещу швейцареца, макар че стигна до успеха срещу него.\n                    \n                    \n                \r\n                \r\n                \r\n                \r\nВ първия сет Федерер проби във втория гейм и съумя да си спечели всяко едно от подаванията, но във втория сет Григор бе този, който желаеше по-силно успеха.\n\r\nТой проби в шестия гейм, но Роджър върна пробива в деветия. Последва обаче моментален нов пробив за българина и така той изравни сетовете. В третия сет обаче Маестрото отново показа, че ще се бори за успеха на всяка цена и с два пробива в седмия и деветия гейм го спечели.\n\r\nВ четвъртия сет Григор изненадващо проби на старта още в първия гейм и с кански мъки си запази пробива аванс, за да изравни сетовете. По време на паузата преди петия сет Федерер поиска медицински таймаут и се видя, че има проблем.\n\r\nГригор дръпна с 4:0 в петия сет след два пробива и довърши рухналия швейцарец, а до края двамата си взеха по две подавания.\r\n \r\n", "date": "2019.09.04", "title": "Григор победи Федерер и е на крачка от исторически финал на US Open"}
{"url": "https://www.dnes.bg/world/2019/09/04/boris-djonsyn-igrael-na-ruska-ruletka-sys-stranata.421764", "text": "Депутати от различни партии в британския парламент, които се обявиха против Брекзит без споразумение, нанесоха тежко поражение на премиера Борис Джонсън  късно снощи, за да се опитат да му попречат да изведе \r\nВеликобритания от Европейския съюз без споразумение. \n\r\nПремиерът обяви, че още днес ще поиска свикване на предсрочни избори, вероятно на 14 октомври, предаде \r\nРойтерс.\n\r\nДепутатите в Камарата на общините подкрепиха късно снощи с 328 гласа срещу 301 предложението, внесено от опозиционните партии и разбунтувалите консерватори, които незабавно бяха изключени от Консервативната партия.\n\r\nСлед снощното гласуване, повече от три години след като Обединеното кралство одобри с референдум излизане от Европейския съюз, проблемът с Брекзит е нерешен и сега остават възможни всички варианти - от Брекзит без споразумение до отпадане на Брекзит, отбелязва Ройтерс.\n                    \n                    \n                \r\n                \r\n                \r\n                \r\nДнес депутатите, които установиха контрол над дневния ред на парламента, ще се опитат да приемат закон, задължаващ Джонсън да поиска от ЕС отлагане на Брекзит до 31 януари, ако не постигне споразумение за излизане от ЕС, одобрено от парламента.\n\r\n\"Не искам избори, но ако депутатите гласуват в сряда да спрат преговорите и да наложат ново безсмислено отлагане на Брекзит, може би за години наред, това (изборите) ще бъде единственият начин да се реши този проблем\", каза Джонсън след снощното гласуване. Мога да потвърдя, че ще внесем предложение за това, добави той. Преди гласуването той заяви, че при никакви обстоятелства няма да приеме ново отлагане на Брекзит след 31 октомври. Вчера Джонсън загуби мнозинството си от един глас в парламента, след като депутат консерватор премина в групата на проевропейските Либерални демократи. \n\r\nОпонентите на Джонсън казаха, че искат да му попречат да си играе на руска рулетка със страна, която някога бе смятана за стълб на икономическата и политическата стабилност на Запада, посочва Ройтерс, цитирана от БТА.\n\r\nВ евентуални предсрочни избори един срещу друг ще се изправят заклетият привърженик на Брекзит Борис Джонсън и ветеранът социалист Джереми Корбин, лидер на Лейбъристката партия.\n\r\nЗа свикване на предсрочни избори е необходимо мнозинство от две трети от 650-те депутати в Камарата на общините. Не е ясно дали опозиционните партии ще подкрепят предсрочни избори, отбелязва Ройтерс.\n\r\nКорбин отдавна настоява, че изборите са най-добрият начин за излизане от кризата. След снощното гласуване той е казал на Джонсън, че днес законопроектът за отлагане на Брекзит трябва да бъде обсъден в парламента преди да се прави опит за свикване на избори.\n\r\nБританският министър на финансите Саджид Джавид съобщи, че ще бъдат отпуснати допълнителни два милиарда лири за периода 2020-2021 г. за финансиране на подготовката за Брекзит. Така общата сума за Брекзит след референдума от 2016 г. ще възлезе на 8,3 милиарда лири. Допълнителните пари ще бъдат предназначени за полицията, граничните служби и пристанищата, посочва Франс прес. \r\n ", "date": "2019.09.04", "title": "Борис Джонсън играел на руска рулетка със страната"}
{"url": "https://www.dnes.bg/index/2019/09/04/viena-gradyt-1-za-priiaten-jivot-za-vtora-godina.421765", "text": "Виена е най-приятният за живеене град в света за втора година в класацията на \"Икономист интелиджънс юнит\" за 2019 година. \n\r\nАвстрийската столица е следвана от Мелбърн, предадоха Франс прес и Ройтерс. \n\r\nПариж е изместен надолу заради протестите на \"жълтите жилетки\".\n\r\nАвстрийската столица привлича туристи с концертите с класическа музика и имперската си история, но наред с това има множество зелени пространства, отлични обществени услуги и по-сигурна среда, поради което миналата година измести Мелбърн от върха на класацията на 140 града в света, който австралийският град заемаше в продължение на седем години.\n\r\nРазликата между двата града е минимална - 0,7 точки от общо 100. Виена получава 99,1 точки в класацията за 2019 г., публикувана днес, също колкото е имала и миналата година.\r\n                \r\n                \r\n                \r\nМелбърн получава 98,4 точки, а Сидни - 98,1, допълва БТА.\n\r\nВ първата десетка доминират Австралия и Канада, всяка от двете страни с по три града.\n\r\nЯпония също е в тази група с Токио и Осака. Девети град в класацията е Копенхаген.\n\r\nПариж губи пет позиции и се класира 25-и заради въздействието на протестите на \"жълтите жилетки\".\n\r\nНай-ниските позиции в класацията заемат най-непривлекателните градове в света - последен е Дамаск, зад Лагос, Дака, Триполи и Карачи. \n\r\nКласацията на 140-те града се съставя въз основа на критерии, включващи жизнения стандарт, престъпността, инфраструктурата, транспортната мрежа, достъпа до образование и медицински грижи, икономическата политическата стабилност. \n\r\nЗа първи път е отразено и влиянието на климатичните промени върху качеството на живота: в това отношение Кайро и Делхи са санкционирани заради лошото качество на въздуха и недостатъчното водоснабдяване.", "date": "2019.09.04", "title": "Виена - градът №1 за приятен живот за втора година"}
{"url": "https://www.dnes.bg/politika/2019/09/04/kabinetyt-dava-oshte-pari-za-remont-na-voennite-pametnici.421767", "text": "Правителството ще обсъди одобряване на допълнителни трансфери по бюджетите на общините за 2019 г. за финансово подпомагане на общините за ремонт, възстановяване, изграждане и довършване на военни паметници. Това предвижда дневният ред на днешното правителствено заседание. \n\r\nПравителството ще разгледа и доклад за изпълнението на Закона за експортния контрол на продукти, свързани с отбраната, и на изделия и технологии с двойна употреба през 2018 г. от Междуведомствения съвет по отбранителна индустрия и сигурност на доставките към Министерския съвет. Министрите ще гласуват и разрешаване изпращането и използването на военнослужещи от Въоръжените сили за развръщане на Национална разузнавателна клетка (НРК) в състава на българския военен контингент, участващ в операцията на стабилизиращите сили на НАТО в Косово (KFOR). \n                    \n                    \n                \r\n                \r\n                \r\n                \r\nВ дневния ред е предвидена и точка за одобряване на допълнителни разходи/трансфери за 2019 г. за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Кабинетът ще обсъди и одобряване на допълнителни разходи по бюджета на Министерството на младежта и спорта за 2019 г. за изплащане на минимални диференцирани размери на паричните средства за физическо възпитание и спорт.\n\r\nМинистрите ще гласуват одобряване на допълнителни трансфери по бюджетите на общините за 2019 г. за финансово осигуряване на дейности по националните програми „Осигуряване на съвременна образователна среда” и „Без свободен час“. \n\r\nДневният ред предвижда и приемане на тарифа, по която партиите, коалициите и инициативните комитети заплащат предизборните предавания по Българската национална телевизия и Българското национално радио и техните регионални центрове при произвеждането на изборите за общински съветници и за кметове през 2019 г. \n\r\nПравителството ще разгледа и проект на постановление за създаване на Национален съвет по миграция, граници, убежище и интеграция и за приемане на Правилник за организацията и дейността на Националния съвет по миграция, граници, убежище и интеграция.", "date": "2019.09.04", "title": "Кабинетът дава още пари за ремонт на военните паметници "}
{"url": "https://www.dnes.bg/stranata/2019/09/04/pyrvi-polyh-na-esenta-po-hladno-i-oblachno-v-sriada.421768", "text": "В сряда облачността ще е променлива, по-значителна над планинските и североизточните райони и на места там около и след обяд ще превали, прогнозират синоптиците от НИМХ. \n\r\nДо края на деня вятърът навсякъде ще се ориентира от североизток и ще е до умерен. Ще е по-хладно, с максимални температури между 25° и 30°, на места в низините на Южна България до 32-33°. Атмосферното налягане е малко по-ниско от средното за месеца и още малко ще се понижи.\n\r\nНад Черноморието облачността ще е променлива, по-значителна в следобедните часове. На отделни места ще превали и прегърми. Ще духа умерен вятър от север-североизток. Максимални температури 26-29°. Температурата на морската вода е 25-26°. Вълнението на морето ще бъде 3 бала, след обяд на места по южното крайбрежие до 4 бала.\n                    \n                    \n                \r\n                \r\n                \r\n                \r\nНад планините облачността ще е по-често значителна. Около и след обяд на места ще превали, възможно е и да прегърми. Повече слънце ще има преди обяд над Родопите, Странджа и Сакар. Ще духа слаб до умерен, предимно североизточен вятър. Максимална температура на височина 1200 метра – около 21°, на 2000 метра – около 13°.\r\n ", "date": "2019.09.04", "title": "Първи полъх на есента, по-хладно и облачно в сряда"}
{"url": "https://www.dnes.bg/politika/2019/09/04/deputatite-se-vryshtat-na-rabota-sled-liatnata-vakanciia.421769", "text": "След едномесечното ваканцуване депутатите се връщат на работата. \r\n\r\nВ сряда ще е първото заседание от осмата сесия на 44-тото Народно събрание. \r\n\r\nНовата сесия ще бъде открита от председателя на Цвета Караянчева - съгласно Правилника за организацията и дейността на Народното събрание. \r\n\r\nСлед това президентът Румен Радев ще направи обръщение към народа и парламента.\r\n\r\nПо традиция парламентарно представените сили ще излязат с декларации за новия политически сезон. \r\n\r\nПроектопрограмата за работа на депутатите предвижда оставката на народния представител от БСП Иван Генов. \r\n\r\nДепутатите ще се занимаят и с промените в Закона за данъците върху доходите на физическите лица на първо четене. Законопроектът е внесен от ПГ на „Обединени патриоти“.\r\n ", "date": "2019.09.04", "title": "Депутатите се връщат на работа след лятната ваканция "}
{"url": "https://www.dnes.bg/balkani/2019/09/04/dodekanezi-karpatos-seriia-trusove-razliuliaha-gyrciia.421793", "text": "Серия земетресения са регистрирани на територията на Гърция в последните часове, показва справка на официалната интернет страница на Европейския средиземноморски сеизмологичен център.\r\n. Той е отчетен на групата гръцки острови в Егейско море Додеканези в 04:01 часа местно време.\r\nЕпицентърът е бил на 78 км югоизточно от Карпатос и на 150 южно от Родос, с дълбочина от 10 км.\r\nНяколко минути по-късно в същия район е регистриран .\r\nВ 07:08 часа земетресение с магнитуд от 3,6 е разлюляло района около гръцката столица. Епицентърът му е бил на 137 км северозападно от Атина и на 22 км южно от Ламия, с дълбочина от два километра под земната кора.\r\n, предаде Фокус.", "date": "2019.09.04", "title": "Додеканези, Карпатос... Серия трусове разлюляха Гърция"}
{"url": "https://www.dnes.bg/politika/2019/09/04/ot-gerb-skochiha-na-radev-razdelia-naciiata.421795", "text": "Президентът Румен Радев остро критикува правителството в обръщението, което направи в първия работен ден на депутатите от новата им парламентарна сесия, а това провокира шефката на ПГ на ГЕРБ Даниела Дариткова да го обвини, че отново разделя нацията, а не я обединява.\n\r\n\"Разчитам в оставащите две години от мандата на президента, той да не остане като най-негативния държавен глава, девалвирал институцията вето\", скастри го тя.\n\nДариткова призна, че се надява вицето на Радев Илияна Йотова да използва политическия си опит и да намери решения, така че той да не остане в историята на президентската институция като най-негативния държавен глава, който е отправял най-много заплахи за обществения мир.\n                    \n                    \n                \r\n                \r\n                \r\n                \r\nА иначе тя обеща, че и през новата с ПГ на ГЕРБ ще продължи да изпълнява стриктно ангажиментите, които бяха поети към българските граждани в началото на настоящия управленски мандат.\n\r\nВъпреки това Дариткова призна, че няма как през следващите два месеца до местния вот предизборната кампания да не се отрази и на работата на парламента.\n\r\n\"Въпреки важността на предстоящите избори за местна власт, нашият призив е да не превръщаме парламента в поле за предизборна пропаганда, с което да подменяме основната му функция - да създава закони и да представлява българските граждани. Новата парламентарна сесия, която до голяма степен ще бъде белязана от местните избори, ще бъде предизвикателство за всички нас, но и възможност да покажем високо ниво на политическа култура\", заяви Дариткова.\n\r\nСпоред нея задължение на всички депутатите е да съхраняват доверието в демократичния процес и парламентаризма, защото ниското доверие в НС не е проблем само на управляващите.\n\r\n\"По време на предстоящата сесия предстои да бъде приет Закона за държавния бюджет, който ще очертае политическата рамка на 2020 г. За народните представители от ГЕРБ основни приоритети на този бюджет ще бъдат образованието, отбраната и сигурността и икономическия растеж\", даде заявка Дариткова.", "date": "2019.09.04", "title": "От ГЕРБ скочиха на Радев: Разделя нацията!"}
{"url": "https://www.dnes.bg/sofia/2019/09/04/kvartali-na-stolicata-shte-ostana-bez-voda-utre.421797", "text": "\"Софийска вода\" временно ще прекъсне водоснабдяването в някои части на столицата в четвъртък, 5 септември, съобщиха от дружеството.\n\r\nВъв връзка с реконструкция на уличен водопровод на ул. \"Арх. Пенчо Койчев“, вилна зона \"Малинова долина“, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Арх. Пенчо Койчев“, ул. \"Арх. Антон Койчев“, ул. \"Арх. Алекси Начев“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Арх. Антон Койчев“ ъгъла с ул. \"Проф. Юрдан Данчов“.\r\n                    \n                    \n                \r\n                \r\n                \r\n                Поради превключване на уличен водопровод на ул. \"Каменоделска“, НПЗ \"Хаджи Димитър“, се налага спиране на водоподаването от 09:00 до 21:00 часа на клиентите на \"Софийска вода\", живеещи на ул. \"Каменоделска“, ул. \"Грънчарска“, ул. \"Заводска“, ул. \"Индустриална“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Сапунджийска“ и ъгъла с ул. \"Опорска река“. \n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.09.04", "title": "Квартали на столицата ще остана без вода утре"}
{"url": "https://www.dnes.bg/stranata/2019/09/04/kola-blysna-11-godishno-dete-dokato-karalo-trotinetka.421783", "text": "Кола блъсна 11-годишно дете, докато карало тротинетка в село Стубел.\r\nИнцидентът е станал снощи. Детето е настанено в болница в Монтана с черепно-мозъчна травма.\r\nДетето е в доста , обясни за bTV д-р Красимир Каменов – началник на хирургичното отделение.\r\nВ момента детето е настанено в реанимация. Продължават изследванията и активното наблюдение.\r\nПо неофициална информация", "date": "2019.09.04", "title": "Кола блъсна 11-годишно дете, докато карало тротинетка "}
{"url": "https://www.dnes.bg/health/2019/09/04/7-neshta-koito-dori-ne-predpolagate-che-vi-vrediat.421697", "text": "Няма съмнение, че пушенето и пиенето на алкохол са вредни. Всички знаем това. Също знаем, че не трябва да злоупотребяваме с пържените храни, със сладкото, не трябва да стоим будни до късно вечер. Можем да изброяваме още доказано вредни навици, за които е ясно, че са повече от опасни за здравето.\r\nНо има някои други навици в ежедневието ни, които са не по-малко застрашаващи здравословното ни състояние, а изобщо не мислим  за тях. Правим тези неща често, понякога ежедневно, а не си даваме сметка за опасното им влияние върху нас. Кои са те?\r\n\r\nВсеки, който работи на бюро и седи по около 8 часа на ден знае, че гърбът започва да боли, когато сме прегърбени. Затова много от нас се стараят да стоят изправени като дъска, за да компенсират болката и за да не изкривят гръбнака. Прекалено изправената поза на гръбнака е не по-малко вредна за него. Гърбът има две естествени извивки, които го карат да наподобява двойно извита латинска буква S. Когато нарочно изправяте гърба си, изглаждате тези извивки, което е вредно.\r\n                    \n                    \n                \r\n                \r\n                \r\n                \r\nНяма значение каква е настилката – асфалт, паваж, бетон, всички те са твърди и при тичане могат да допринесат за увреждане на ставите.\r\n\r\nИзгарянето на ароматни клечки може да е много приятно и да внася уют в дома, но е вредно за здравето. Пушекът, който насища въздуха в помещенията може да доведе до рак при редовна употреба.\r\n", "date": "2019.09.04", "title": "7 неща, които дори не предполагате, че ви вредят "}
{"url": "https://www.dnes.bg/politika/2019/09/04/dps-radev-poloji-dobro-nachalo-za-vyzstanoviavane-na-dialoga.421799", "text": "Според лидера на ДПС Мустафа Карадайъ президентът Румен Радев положи добро начало на възстановяването на диалога между институциите с обръщението, което направи от парламентарната трибуна.\r\nТой смята, че държавният глава очерта голяма част от проблемите пред страната.\r\n\"Българските граждани с двойно гражданство са лишени от конституционното си право да гласуват, прав сте, г-н президент, че България се нуждае от програма за ускорено икономическо развитие“, каза Карадайъ.\n\n\r\nСпоред него новата парламентарна сесия е на прага на важни за цялото общество избори, защото се очертава важна битка за стратегии за бъдещето развитие на страната и за подобряването на живота на всеки българин, за което пък са нужни програми и стратегии.\r\n                    \n                    \n                \r\n                \r\n                \r\n                \"Предстоящият период е добър повод да преценим и доколко се справяме с агресията, ксенофобията и омразата\", призова още Карадайъ.\r\nТой настоя за пореден път, че държавността е в колапс, а управлението е нефункционално и неработещо.\r\n\"Войната – партийна, междуинституционална и вътрешноинституционална, изцежда и остатъците от разум в правеното на политика и това трябва да спре, защото подобен тип управление създава проблеми пред страната и задълбочава тези на хората. Непостоянството, липсата на визия и наложената тенденция на омраза на всички към всичко прави неизбежна нова политическа и икономическа криза, а е крайно време всички да осъзнаят, че е нужна национална икономика“, настоя лидерът на ДПС.\r\nТой призова управляващите да осъзнаят, че страната се нуждае от програма за ускорено догонващо икономическо развитие.\r\n\"Фокусирането върху партийни и междуинституционални битки отклоняването на вниманието на гражданите и няма как да спре усещането за безвремие и хаос в държавата. Нека предстоящите избори са битка за програми и платформи, за икономически растеж, но и за създаване на възможност за реализирането на проекти за бизнес планове на гражданите“, поиска още Карадайъ.\r\n ", "date": "2019.09.04", "title": "ДПС: Радев положи добро начало за възстановяване на диалога "}
{"url": "https://www.dnes.bg/mestni-izbori-19/2019/09/04/manolova-atakuva-sofiia-zad-neia-vapcarov-krisko-nazarian.421802", "text": "\nМая Манолова вече официално не е омбудсман, след като вчера депозира оставката си, а днес тя бе приета от Народното събрания. Заместник-омбудсманът Диана Ковачева ще встъпи в длъжността омбудсман до избирането на нов.\n\r\nПреди два дни Манолова обяви, че ще се бори за стола стола на Фандъкова \"защото колкото и търпение да има човек, то се изчерпва\". И заяви, че не дели софиянци на леви и десни. Тя бе категорична, че ще приема подкрепата на всички граждани на София, независимо от техния цвят и техните убеждения.\n\n\n\n\nВ същия момент Инициативен комитет издигна официално кандидатурата й за кмет на София.\n                    \n                    \n                \r\n                \r\n                \r\n                \r\n\"Това рамо, което ми дават от инициативния комитет е безценно. Преди повече от 4 години НС ме избра за омбудсман. Тогава обещах да не бъда затворена в кабинета си, а да бъда сред хората. Давам си сметка, че омбудсманът е последния пристан на надежда за българския гражданин. За тези 4 години с моя екип работихме заедно и не отстъпихме от нито едно свое обещание. Колкото повече работехме, толкова повече се повишаваше доверието. Разбира се, не беше лесно. Изискваше пълно отдаване\", каза Манолова.\r\nТя посочи, че законопроектите отлежават в деловодството на парламента. Властта издигнала стена на равнодушие и така възможностите ѝ да помага на хората били изчерпани. Няма как да се откажа от битката срещу организираната алчност, категорична е Манолова.\r\n\"В София само акулите се чувстват добре, затова виждаме перките им в центъра\", допълни още тя, цитирана от БНТ.\n\r\nСпоред Мая Манолова в основата на това е политическа партия ГЕРБ. В София има формална власт, заяви Манолова. В София няма кмет, а изпълнителен директор.\n\r\nАз се кандидатирам, защото заедно можем да се преборим затова. Заяви, че не я е страх. Скоро ще представи и програмата си.\n\r\nПредставя си София - светла, почтена, прозрачна, електронна община. Иска столичани да участват в управлението чрез обществени съвети. Смята, че трябва да се осветлят обществените поръчки, ще отвори заседанията на общинския съвет за столичани. Представя си София - зелена, Витоша достъпна за всеки столичанин.\n\r\nТя нападна управляващите, че са обслужвали всички други интереси, но не и на гражданите. А високото доверие към институцията омбудсман е било пречка за реализирането на много проекти и каузи.\n\r\nСред членовете на инициативния комитет, издигнал кандидатурата на Манолова, личат доста интересни имена. Сред тях са фолкпевицата Анелия, рапърът Криско, Вера Иванова, която нашумя покрай протестите \"Системата ни убива\", олимпийският шампион по борба Армен Назарян.\r\nКомитетът зад Манолова пък се оглавява от Никола Вапцаров, който за кратко бе зам.-кмет на Десислава Иванчева в \"Младост\" и после атакува строежа на \"Артекс\" в столичния квартал \"Лозенец\". \n\r\nВ комитета ще влязат и много хора, с които Манолова е работила като омбудсман.\r\n ", "date": "2019.09.04", "title": "Манолова атакува София, зад нея Вапцаров, Криско, Назарян..."}
{"url": "https://www.dnes.bg/stranata/2019/09/04/kmetyt-na-shumen-otdeliame-vse-poveche-sredstva-za-infrastruktura.421796", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Община Шумен отделя все повече средства за подобряване на инфраструктурата, заяви кметът на общината Любомир Христов в интервю за предаването \"Директно“ по Bulgaria ON AIR. \r\n\"Предстои цялостна реконструкция на много централни улици и булеварди в града. Инвестирахме 2 млн. лв. за обновяването на осветлението. Санирахме 25 сгради\", обясни Христов. \r\nИнтервюто му е част от специалната рубрика на предаването \"Директно“ – „Директно от общините“, която в периода от 29 август до 6 септември ще срещане зрителите с кметове на шест града, които ще коментират основните проблеми в общините, които управляват и плановете им за тяхното решение. \r\n                    \n                    \n                \r\n                \r\n                \r\n                По думите на Любомир Христов преди 4 години местната власт е била изправена пред редица трудности. „Започнахме мандата с задължение в размер над 35 млн. лв. и редица незавършени европроекти. Едно от първите неща, които направихме, е да въведем строга финансова дисциплина. Възродихме икономиката на Шумен, привлякохме повече инвеститори, двама от които са от клас А“, заяви Христов.\r\nВ рамките на мандата на Христов беше изградено общинско предприятие за почистване.\r\n\"Успяхме да го изградим за 3 години, въпреки прогнозите, че за това са нужни 7 – 8 години. Поехме управлението на сметището, ремонтирахме го и създадохме 140 работни места. Закупихме 3 нови автомобила за сметосъбиране, както и автомобили за почистване на улиците. Сега това предприятие обслужва половината град и се надяваме през следващата година да поема целия Шумен“, заяви Любомир Христов.   \r\n ", "date": "2019.09.04", "title": "Кметът на Шумен: Отделяме все повече средства за инфраструктура"}
{"url": "https://www.dnes.bg/politika/2019/09/04/borisov-niakoi-se-napochivaha-i-sega-govoriat-masa-gluposti.421801", "text": "\"Някои се напочиваха през август, докато ние работехме и сега да ги снимат, за да ги забележат. Сега да излязат да изговорят маса глупости\".\n\r\nТова коментира премиерът Бойко Борисов пред журналисти по повод откриването на осмата сесия на Народното събрание. \r\n\r\n\"Но няма да си хабим енергията да им отговаряме. Да продължават“, посочи Борисов. \r\n ", "date": "2019.09.04", "title": "Борисов: Някои се напочиваха и сега говорят маса глупости"}
{"url": "https://www.dnes.bg/eu/2019/09/04/oshte-163-2-mlrd-zadelia-velikobritaniia-za-brexit.421785", "text": "Министерството на финансите на Великобритания ще добави 2 милиарда лири (2,2 милиарда евро) в разходния си план за 2020/2021 година, за да финансира подготовката за Brexit. \r\n\r\nТова обяви снощи офисът на финансовия министър Саджид Джавид, цитиран от Франс прес.\n\r\nСлед това съобщение, което ще стане официално при днешното представяне на бюджета, сумата в общия пакет по излизането от ЕС ще превиши 8,3 милиарда лири (9,1 милиарда евро), пише БТА.\r\n\r\nДопълнителните средства ще отидат за граничната полиция и пристанищата. \r\n ", "date": "2019.09.04", "title": "Още £2 млрд. заделя Великобритания за Brexit"}
{"url": "https://www.dnes.bg/politika/2019/09/04/ninova-pita-kontrolirana-li-e-bylgariia-ednolichno-ot-borisov.421804", "text": "България парламентарна република ли е или е контролирана еднолично от премиера Бойко Борисов? Този въпрос отправи червената шефка Корнелия Нинова към министър-председателя заради изявлението му след срещата с председателя на парламентарната група на ХСС Александър Добриндт, че не е изгодно за България да се присъедини към Шенген.\n\r\n\"Имам въпроси към г-н Борисов. Кой колективен орган в държавата, парламент или Министерски съвет реши, че един от малкото приоритети, около които сме се обединили всички години наред - влизането ни в Шенген, вече не е приоритет“, скочи тя.\n\r\nСпоред нея явно решението е еднолично и „един човек смени външнополитическия курс на България“.\n                    \n                    \n                \r\n                \r\n                \r\n                \r\n„Защо? Защото, ако влезем в Шенген, ще дойдат 150 бежанци от Гърция. Това е несериозно. В най-голямата криза на бежанския поток всички ние искахме да влизаме в Шенген, сега, когато няма такова нещо, изведнъж решихме, че не искаме. Защо? Защото не ни пускат. А не ни пускат, защото направихме много грешки\", разкритикува Нинова, според която страната ни е създала опасност за европейската сигурност.\n\r\nТя се закани и че левицата ще внесе жалба в Конституционния съд заради разпределянето на излишъка от бюджета от правителството.\n\r\n„Жалбата ще е срещу практиката - джипа, държавният бюджет в багажника и раздаването на пари през прозореца за партийни цели и за избори на подходящи кметове “, закани се соцлидерката.\n\r\nСпоред нея фискалната политика е сбъркана, защото парите на българските данъкоплатци не се харчат по определения през държавата ред през бюджета.\n\r\nТя предупреди още, че все повече се говори за икономическа криза, но нашата икономика не е готова за това.\n\r\n\"Един от основните стълбове за преодоляване на такава криза, за посрещане на такава криза е потреблението. То може да се стимулира с увеличаване на доходите“, посочи Нинова и увери, че това е заложено в програмата на БСП.\n\r\nСпоред нея ролята на държавата в икономиката трябва да се засили.\n\r\n„Продължава клишето, че държавата е лош стопанин, че пазарът ще регулира всички отношения, макар че светът и Европа разбраха, че това е грешка\", допълни тя.\n\r\nСред предложенията на левицата в това отношение са данъчни стимули за малките и средни предприятия, за семейните фирми, за средната класа.\n\r\nЧервената шефка призова управляващите да проведат съдържателен дебат за промяна по време на предизборната кампания за местния вот.\n\r\n\"Става въпрос за принципи, за сбъркан модел, който изисква високо съгласие за неговата промяна, ако наистина мислим за общините и гражданите\", подчерта Нинова.\r\n ", "date": "2019.09.04", "title": "Нинова пита: Контролирана ли е България еднолично от Борисов?"}
{"url": "https://www.dnes.bg/world/2019/09/04/rekordno-na-ostrova-zaloviha-1-3-tona-heroin-sred-havlii.421805", "text": "Британската полиция е задържала близо 1,3 тона хероин, скрити между кърпи и хавлии в контейнер на товарен кораб на пристанището Феликстоу в югоизточната част на Великобритания, предадоха ДПА и Франс прес.\n\r\nАгенцията се позовава на днешно изявление на британската Национална служба за борба с организираната престъпност.\n\r\nНейни служители и служители на британските гранични служби са открили в петък рекордното количество хероин на кораб, който се е планирало да замине за белгийския пристанищен град Антверпен. След като дрогата е била задържана, контейнерът е бил върнат на кораба, който е потеглил за Антверпен и е акостирал в белгийския град в неделя. \n\r\nВпоследствие контейнерът е бил откаран в холандския град Ротердам, където в съвместна операция на холандските и белгийските сили на реда са били арестувани четирима души, които са имали за задача да разтоварят съдържанието на контейнера, пише БТА.\n                    \n                    \n                \r\n                \r\n                \r\n                \r\nПредполага се, че задържаният хероин има продажна цена около 145 милиона долара, заяви британската полиция.\n\r\n\"Задържаното количество хероин е рекордно за Великобритания\", заяви заместник-директорът на Националната служба за борба с организираната престъпност Мат Хорн.", "date": "2019.09.04", "title": "Рекордно: На Острова заловиха 1,3 тона хероин сред хавлии"}
{"url": "https://www.dnes.bg/index/2019/09/04/pticite-astronavti-planinskite-gyski-letiat-na-7900-m-visochina.421792", "text": "Планинските гъски, които мигрират на височина над 7900 м, могат да дадат ценна информация как използват кислорода, която да служи за лечението на хора, съобщи в. \"Ню Йорк таймс\".\n\r\nВсяка година гъските мигрират от морско ниво в Индия над Хималаите, за да стигнат до Тибетското плато в Китай и Монголия. При полета им височината се сменя със 7900 м за осем до 12 часа.\n\r\n\"Те са астронавитте на птичия свят\" -  каза Джулия Йорк от университета на Тексас в Остин, която ги изучава от години.\n\r\nХората, които изкачват Хималаите, трябва да се аклиматизират или да си слагат кислородни маски. Планинските гъски използват кислорода по-ефикасно. \n\r\nСпециалистите знаят от години, че при тях кислородът по-добре се свързва с хемоглобина и така голяма част от него достига до индивидуалните клетки.\r\n                \r\n                \r\n                \r\nЕксперименти, правени с планински гъски в миналото, показаха, че те имат повече капиляри около индивидуалните клетки в гръдните мускули от белобузите гъски и други сродни видове, които не летят до такива височини. В тези клетки има и много митохондрии, които използват кислород, за да им осигуряват енергия.\n\r\nДжесика Мейр и Джулия Йорк са работили с планински гъски, които са отгледали от малки в университета на Британска Колумбия, за да свикнат с тях. Те са направили измервания на полета им при недостатъчен кислород във аеродинамичен тунел, имитиращ условията на миграцията им.\n\r\nУчените са установили, че птиците забавят метаболизма си при недостатъчно кислород и така могат да летят, въпреки че е оскъден. Те също използват по-ефикасни стратегии за полет и сменят биомеханиката на движението на крилата, за да пестят кислород. \r\n \r\n/БТА/", "date": "2019.09.04", "title": "Птиците - астронавти: Планинските гъски летят на 7900 м височина"}
{"url": "https://www.dnes.bg/temida/2019/09/04/okonchatelno-zaporiraha-smetkite-na-kmeta-na-septemvri.421803", "text": "Кметът на Септември Марин Рачев се оказа със запорирани сметки и имоти в навечерието на местните избори, след като Апелативният съд в Пловдив окончателно потвърди две решения на окръжните магистрати в Пазарджик за налагане на възбраната, съобщи \"Дарик\".\r\nТя е по иск на Комисията за противодействие на корупцията и отнемане на незаконно придобито имущество за 9 283 009 лева. Претенциите за незаконно имущество са базирани на шест тома доказателствени материали. Сред тях е и тефтерчето, иззето при обиска на работното място и дома на Рачеви през февруари 2018 г.\n\n\n\r\nВ него са записвани инициали и големи суми срещу тях. След претърсването Специлизираната прокуратура обвини кмета в източване на общината. Всъщност имотите и сметките му са под възбрана от май тази година, тъй като макар решението на окръжните магистрати да не бе окончателно, оспорването на по-висша инстанция не спира изпълнението му.\n                    \n                    \n                \r\n                \r\n                \r\n                \r\nПод запор остават аптека, цех за месопреработка, магазин, две масивни търговски сгради, жилищна постройка със закусвалня, четири етажното здание на бившия музей в Септември, няколко имота за търговия и услуги, парцели и други.\n\r\nПреди няколко месеца имоти и сметки на кмета на Септември отново бяха запорирани. Тогава повод за това беше иск на антикорупционната комисия.\n\r\n ", "date": "2019.09.04", "title": "Окончателно: Запорираха сметките на кмета на Септември "}
{"url": "https://www.dnes.bg/obshtestvo/2019/09/04/na-6-septemvri-vhod-svoboden-v-muzeia-na-aviaciiata-v-krumovo.421829", "text": "На 6 септември - Денят на Съединението на България, Музеят на авиацията в Крумово ще работи с вход свободен, съобщиха от музея.\r\nПосетителите ще могат да се докоснат до знакови експонати от фонда на Музея, свързани с родовата памет на български пилоти, чиито предшественици са взели пряко участие в Съединението на България.\r\nСред тях е тетрадката за набиране на средства за съединисткото дело, принадлежала на Андрей Топракчиев – участник в националноосвободителните борби, заточеник в Диарбекир и член на комитета „Единство“ от 1879 г. Той е баща на Христо Топракчиев – втория български пилот с бревет от школата на Луи Блерио, участвал и загинал в Първата Балканска война.\r\n                    \n                    \n                \r\n                \r\n                \r\n                Сред експонатите е и пощенска картичка от 6 септември 1884 г., изпратена до Коста Тодоров – пощенския началник, застрелял в деня на Съединението капитан Райчо Николов.\r\nТя е съхранена от Иван Андонов – революционер, деен участник в Съединението на България и дядо на летеца Иван Андонов – военновъздушното аташе на Царство България в Берлин в периода 1942 – 1945 г.\r\n ", "date": "2019.09.04", "title": "На 6 септември: Вход свободен в музея на авиацията в Крумово "}
{"url": "https://www.dnes.bg/stranata/2019/09/04/ivan-otkrit-myrtyv-sled-tehno-parti-krai-varna-se-e-samoubil.421844", "text": "Според аутопсията на тялото на Иван Йорданов, който бе намерен мъртъв след техно парти в горите край село Любен Каравелово, младежът се е самоубил. Варненската районна прокуратура е образувала досъдебно производство за \"евентуално склоняване към самоубийство\". Те не потвърдиха информацията от аутопсията, че Иван се е самоубил, съобщава \"\".\r\nПо тялото на 28-годишният мъж няма следи от насилие. Според информация на МВР, цитиранa от Канал 3, Иван се е обесил. След като издъхнал, клонът, на който завързал въжето се счупил и тялото паднало на земята, като няколко от ребрата на Йорданов се счупили.  \n\r\n                    \n                    \n                \r\n                \r\n                \r\n                Около тялото обаче нямало въже. Това потвърждава кметът на селото, който отишъл на мястото преди следователите: \"Въже нямаше нито около момчето, нито някъде по него. Видях го с очите си”, категоричен е той.\r\nКметът допълни, че сутринта бащата на Иван е бил в кметството, за да вземе смъртния акт на сина си, но той също не е споменал нищо за въже или обесване.\r\nРазследването показа, че Иван е бил дрогиран, когато е звъннал на баща си. Първоначално той го помислил за леля му, а после започнал да задава въпроси за  видеокасетка от детството му..\r\nИван изчезна мистериозно, след като отиде в района на изоставеното военно поделение край варненското село Любен Каравелово след организирано във Facebook техно парти. Там бил на палатка със свои приятели.\r\nСигнал за изчезването на Иван подава баща му, след като се притеснил от среднощното обаждане и думите на сина си: \"Татко, страх ме е.\" Момчето пратило и координати на родителя си.\r\nВъпреки издирването обаче десетки полицаи и доброволци не го намериха до понеделник вечерта, когато жител на Любен Каравелово попаднал на тялото, след като се връщал от гората. Там събирал дърва за зимата.  Тъй като познал младежа от снимките по медиите, той незабавно казал първо на кмета, а той звъннал на 112.  На място незабавно пристигнал екип криминалисти, които започнали оглед.\n\r\n ", "date": "2019.09.04", "title": "Иван, открит мъртъв след техно парти край Варна, се е самоубил?"}
{"url": "https://www.dnes.bg/mestni-izbori-19/2019/09/04/fandykova-shte-pokazva-na-manolova-novite-100-zabavachki-v-sofiia.421846", "text": "Мога да покажа на Мая Манолова една по една новите 100 детски градини, каза кметът на София Йорданка Фандъкова относно кандидатурата на  вече бившия омбудсман за кмет на столицата\r\n\"Чух, че г-жа Манолова е питала къде са училищата и детските градини в  кварталите. Тук са – в кварталите“, каза Фандъкова и добави, че до  края на годината се очаква още няколко забавачки да бъдат  завършени.\r\n\"До края на годината очаквам още 5 да бъдат завършени, строим  общо 8 в момента и започваме 9“, заяви кметът на  София. По думите ѝ развитието на София не е лесно и изисква работа. \"И аз съм срещала много трудности, но не съм  се отказвала, защото съм поела ясен ангажимент“, обясни тя. \n\n\n\r\n                    \n                    \n                \r\n                \r\n                \r\n                Кметът допълни, че този, който обещава лесни резултати в двумилионен град, няма лесно да ги постигне, освен с работа.\r\n\"Моята мотивация е работа за София, постигане на резултати и аз съм човек, който не бяга от отговорност“, заяви настоящият кмет и добави, че в бъдещата си предизборна кампания ще бъде съсредоточена върху резултатите и плановете за София. \"Всеки кандидат, всеки щаб и всяка партия ще прецени каква кампания ще води“, каза тя.\r\n\"Нашите приоритети от години са: развитието на София като зелен и чист град, работа в кварталите, а новият ни приоритет - от 2 години можем да си позволим да влезем активно и целенасочено в кварталите, след като реконструирахме и подобрихме базовата инфраструктура“, обясни кметът.\r\nФандъкова обясни още, че СО е дарила над 100 общински имота на Агенция \"Пътна инфраструктура“ (АПИ), за да  придобие земя от тяхна страна и каза, че днес Министерски съвет е гласувал средствата за разширението на Южната дъга - от \"Младост“ до АМ „Тракия“.\r\n\"Очаквам до края на септември – началото на октомври най-късно строителните дейности да започнат“, поясни Фандъкова.\r\nТя коментира, че е много по-лесно да се оплаква, отколкото да върши работа, но не го прави. „Аз не съм свикнала да се оплаквам, а да отида, да настоявам, да си върша работата и да защитавам проектите“, добави тя.", "date": "2019.09.04", "title": "Фандъкова ще показва на Манолова новите 100 забавачки в София"}
{"url": "https://www.dnes.bg/zvezdi/2019/09/04/shon-pol-stana-bashta-za-vtori-pyt.421833", "text": "Шон Пол стана баща за втори път. Певецът разкри, че съпругата му, Джоди Стюарт, е родила момиче на 20 август. Дъщеря им носи името Реми Лий.\r\nШон публикува снимка в Instagram със семейството си и написа: \"Реми Лий. Добре дошла в семейството, моя красива дъщеря\".\r\n \r\nТой и жена му вече имат 2-годишен син, който се казва Леви Блейз.\r\n \r\nИзпълнителят на \"I'm Still In Love With You\" разкри, че Джоди е бременна през февруари. Тогава той постна снимка, на която се виждаше бременното коремче на съпругата му.\r\n \r\nДвамата са женени от май 2012 г.\r\n \r\n", "date": "2019.09.04", "title": "Шон Пол стана баща за втори път"}
{"url": "https://www.dnes.bg/akoshtete-vqrvaite/2019/09/04/top-3-zodii-koito-ne-mogat-da-ostanat-priiateli-s-bivshe-gadje.421837", "text": " Да останеш приятел с бившето гадже е трудна задача за всички, но някои все пак успяват да го направят. За други обаче това е напълно невъзможно, те искат да изтрият този човек от живота си. \r\nДори да нямат тази възможност, ще игнорират бившата половинка, ще се заяждат с нея и няма да се държат приятелски. Тези зодии просто са прекалено лоялни, инати, раними са и не могат да лицемерничат или да приемат приятелство от такъв човек. Ето кои са те.\r\n\r\n \r\nВодолеите могат да са чувствителни, дори да не го показват често. Но и искат да се дистанцират от бившето гадже, изглеждат така, сякаш не им пука за раздялата. Те искат да изпитват истинска любов, но се занимават и с много други неща, умът им е зает, а и понякога мислят много различно от околните. \r\n \r\nЗатова им е трудно да създадат стабилна връзка с някого и да общуват добре с него. Трудно им е да говорят за чувствата си. Не могат да бъдат приятели с човек, на когото са споделяли лични неща, с когото са опитвали да създадат специална връзка, а изведнъж тази връзка е рухнала.\r\n \r\nТе никога повече няма да могат да му доверяват свои проблеми и да говорят на сериозни и лични теми с него. Нуждаят се от време и пространство, за да се излекуват, това да виджат бившия ще им попречи.\r\n \r\n", "date": "2019.09.04", "title": "Топ 3 зодии, които не могат да останат приятели с бивше гадже"}
{"url": "https://www.dnes.bg/mish-mash/2019/09/04/da-visish-nad-niu-iork-istoriiata-na-edna-ot-nai-izvestnite-snimki.421675", "text": "Това е снимка, която всеки от нас е виждал поне веднъж – 11 работника, висящи в небето над Ню Йорк. Годината е 1932, месецът – септември. Голямата Депресия е в пика си, а навсякъде из града може да се усети несигурността и безработицата, която тегнат над американците. Освен на West 49th Street, където все още се гради стълба надежда – Рокфелер Плаза.\r\nЖелезарите, които строели неговите 70 етажа тъкмо излезли в обедна почивка. Те си споделят кутии с храна и цигари. Никой от тях не изглежда притеснен от местоположението си – тясна, стоманена греда, издигаща се на стотици метри над града.\r\nДокато един работник помага на друг да си запали цигарата, някой прави снимка. Кадърът се превръща в един от най-популярните в света, улавящ духа на американския работник. Той може да бъде открит навсякъде – в барове, ресторанти, училища. 87 години по-късно работниците продължават да я пресъздават. А на всеки Ден на труда в Америка, тя се споделя непрестанно в социалните мрежи.\r\n                    \n                    \n                \r\n                \r\n                \r\n                Но истината зад тази легендарна снимка е, че далеч не е случайна. Всъщност е инсценирана.\r\nДа, мъжете на снимката са истински железари. Да, те са били част от строежа на 22-рата най-висока сграда в Ню Йорк. Но вместо да ги хване случайно докато обядват, фотографът лично ги наредил, обяснил им какво да правят и щракнал няколко кадъра, които трябвало да служат като реклама на сградата. Някои историци дори твърдят, че е имало почти готов етаж на сградата под висящата греда.\r\n\"Видиш ли снимката веднъж, не можеш да я забравиш, казва архивистът Кристин Ръсел пред The Times. -  Но най-забавната част от тези снимки е, че са създадени за публичност.“\r\nНа други кадри се вижда как работниците играят футбол, държат американския флаг или се преструват, че спят на стоманената греда.\r\nАла снимката с обяда била най-въздействаща и през октомври именно тя е публикувана в New York Herald Tribune, седем месеца преди сградата да бъде готова.\r\nПо онова време стоманата била в основата на Американската мечта.\r\n\"Коли, самолети, кораби, косачки за трева, офис бюра, трезори за банки, люлки – за да живее в 20-ти век, Америка трябва да живее в света на стоманата“, пише историкът Джим Расенбергер в една от книгите си.\r\nИ до днес обаче не се знае много за 11-те мъже от прочутата снимка. Когато New York Post пита през 2003 година \"Виждали ли сте тези мъже?“, хиляди хора се свързват с редакцията на медиите, убедени, че са роднини на железничарите.\r\nИмената им остават мистерия, освен на двама – Джо Къртис и Джоузеф Екнер. Но това е всичко, което се знае за тях.\r\nСамоличността на фотографа зад легендарната снимка също е мистерия.", "date": "2019.09.04", "title": "Да висиш над Ню Йорк – историята на една от най-известните снимки"}
{"url": "https://www.dnes.bg/sofia/2019/09/04/kat-podgoni-elektricheskite-trotinetki-shte-ima-sankcii.421849", "text": "Електрическите тротинетки нямат право да се движат по пътищата в София. Това съобщи пред БНР началникът на \"Пътна полиция\" в столицата комисар Любомир Костадинов. Той обясни, че пътните полицаи ще санкционират водачите.\n\n\n\n\r\n\"Всички тези новоизлезли електромоторчета, моторетки, тротинетки, както ги казват, нямат право по закон да се движат по пътищата. Има доста инциденти с тях. Тези, които ги управляват, съответно се водят, че управляват нерегистрирано моторно превозно средство“, каза комисар Любомир Костадинов.\n\r\nТой апелира към водачите да са много внимателни. Все пак комисар Костадинов предпочете да не коментира дали е незаконно тротинетки да се управляват по тротоарите.\r\n                    \n                    \n                \r\n                \r\n                \r\n                Костадинов уточни, че в момента Пътна полиция е засилила вниманието си към поведението на мотористите и само за последното денонощие от 50 проверени водачи на мотор, нарушаване на правилата имало от 30 водачи.\r\nПричината за тази акция е инцидента от преди ден, когато мъж и жена, родители на три деца, загинаха при тежко ПТП.", "date": "2019.09.04", "title": "КАТ подгони електрическите тротинетки. Ще има санкции"}
{"url": "https://www.dnes.bg/health/2019/09/04/ucheni-gaziranite-napitki-vodiat-do-ranna-smyrt.421843", "text": "Хората, които пият по две газирани напитки дневно, включително диетични, са много по-застрашени от преждевременна смърт, съобщи в. \"Mirror\".\r\nИзследване, обхванало 450 000 души от 10 европейски държави, установи, че редовно пиещите газирани напитки са с 26 процента по-застрашени от смърт през следващите две десетилетия. Тези напитки предразполагат към сериозни заболявания на сърдечносъдовата и храносмилателната система, тумори и диабет тип 2, пише БТА.\r\nСъдържащите захар напитки - дори само по една на ден, увеличават риска от рак на дебелото черво, стомаха или панкреаса с 59 процента.\r\nДве или повече чаши напитки с изкуствен подсладител увеличават риска от тромби, които могат да предизвикат инфаркт или инсулт, или други заболявания на артериите с 52 процента.\r\n                    \n                    \n                \r\n                \r\n                \r\n                Д-р Нийл Мърфи от Международната агенция за изследвания върху рака в Лион препоръчва вместо газирани, хората да пият вода.\r\nПрез 2010 г. изследване установи, че газираните напити предизвикват 184 000 смъртни случая годишно. Производителите преминаха към ниско калорийни изкуствени подсладители. Дългосрочният ефект от тях обаче до голяма степен не е известен.\r\nУчените са проследили доброволците, включени в изследването от 1992 г. до 2000 г., средно 16 години, а някои 19.", "date": "2019.09.04", "title": "Учени: Газираните напитки водят до ранна смърт"}
{"url": "https://www.dnes.bg/stranata/2019/09/04/tejko-ostava-systoianieto-na-blysnatoto-dete-v-s-stubel.421850", "text": "Състоянието на 11-годишния Христо от село Стубел, който бе блъснат от автомобил, докато кара тротинетка, остава тежко.\r\nИнцидентът става на главния път, минаващ през селото, който свързва градовете Монтана и Плевен, съобщава bTV.\r\nДетето пресича улицата, стига до осовата линия, когато го връхлита автомобил от Монтана. Момчето чупи предното стъкло на колата при удара. \n\r\nСпоред очевидци, които са само деца, спирачният път на автомобила е бил окол 15-20 метра. Зад волана е бил 21-годишен шофьор от съседното село с тригодишен опит зад волана. Не е употребявал алкохол. По думите му, детето внезапно излязло на улицата.\r\nМестните твърдят, че пътят е опасен, а превишената скорост по второкласното шосе за Плевен се наблюдава всеки ден.\r\n                    \n                    \n                \r\n                \r\n                \r\n                Счита се, че мъжът е карал с по-висока от разрешената за отсечката скорост. Полицията в Монтана обясни, че 12-годишният младеж не може да кара колело или тротинетка на платното, ако е без придружител.\r\nМестните хора настояват за повече контрол над скоростта в село Стубел.", "date": "2019.09.04", "title": "Тежко остава състоянието на блъснатото дете в с. Стубел"}
{"url": "https://www.dnes.bg/science/2019/09/04/ostanki-ot-drevna-planeta-otkriti-v-izvesten-meteorit.421838", "text": "Учени откриха останки от древна планета и непознат минерал в метеорита от Уедърбърн, намерен в Австралия през 1951 г., съобщи Фокс нюз.\r\n\r\nЧервено-черният метеорит с тегло 200 гр е изследван многократно, но чак сега беше установено, че е от стопеното ядро на планета отпреди милиони години, каза планетологът Джефри Бонин.\r\n\r\nЗаради експлозия метеоритът, който е съдържал много въглерод, се е нагрял. Въглеродът се е свързал с желязото в него и е образувал нов минерал - едскотит, наречен на космохимика Едуард Скот от университета на Хавай.\r\n\r\nЕдскотитът не е съвсем непознат. Той се образува в пещите при трансформирането на желязото в стомана. Сега за първи път е открит в природата, което дава възможност да получи име.\r\n\r\nПланетата може да е била ударена от друг космически обект. Колизията е запратила астероид в Слънчевата система. Той е навлязъл в астероидния пояс между Марс и Юпитер и накрая метеоритът е стигнал до Замята. \r\n/БТА/", "date": "2019.09.04", "title": "Останки от древна планета открити в известен метеорит"}
{"url": "https://www.dnes.bg/obshtestvo/2019/09/04/medicite-ne-iskat-pridrujiteli-v-lineikite-prechat.421791", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБез близки на пациентите в линейките! Това поискаха от Асоциацията на спешните медици у нас.\r\nИскането идва след оплакване от страна на спешен медик от Сливен, че бабата на 7-годишната Кристин му е попречила да си свърши работата си. Момичето почина след изнасилване и побой, а роднините му разказаха, че медикът е отказал да го наблюдава в линейката.\n\n\r\n\"Направихме две анкети между наши колеги. Внесохме следното предложение - . Това не е място, на което трябва да има близки\", обясни д-р Десислава Кателиева от Асоциацията на работещите в спешната медицинска помощ.\r\n                    \n                    \n                \r\n                \r\n                \r\n                60% от 648 анкетирани са гласували за забрана на качване на придружители, а 39% са отговорили, че може да се качват близки, но само понякога. \r\nТя подчерта, че има случаи, в които шофьорите са пресирани да карат по-бързо и дори са заплашвани. Колегите ми имат сериозен негативен опит и това не е продиктувано от един единствен случай, настоя д-р Кателиева.\r\nПридружителите в линейките .\r\n\"Никъде по света няма да видите придружител, качен отзад при парамедиците. Надявам се да бъдем чути и разбрани. Правим го, за да бъдем достатъчно полезни на пациентите\", посочи д-р Кателиева пред .", "date": "2019.09.04", "title": "Медиците не искат придружители в линейките, пречат "}
{"url": "https://www.dnes.bg/stranata/2019/09/04/izmiha-s-shampoan-pametnika-na-syedinenieto-v-plovdiv.421831", "text": "\n\r\nПо повод тържествата по случай 6 септември в Пловдив . Тази година с мирис на горски цветя.\r\nДесетки работници започнаха почистването на паметника на Съединението в ранни зори. За целта използваха специална вишка. Монументът беше измит от наслоения прах.\r\n„С шампоан с аромат на горски цветя. ”, обясни Иван Стоянов, директор на общинската фирма по чистота в Пловдив.\r\nВсичките 700 работници на общинската фирма по чистота и паркове и градини са мобилизирани да лъснат Пловдив. Освен паметника на площад „Съединение” ще бъдат измити с шампоан и околните пространства. Пейките са боядисани, засадени са нови цветя.\r\n                    \n                    \n                \r\n                \r\n                \r\n                Пловдив ще посрещне празника с 400 нови знамена. 7 метрови трибагреници красят входовете на града.\r\nПо повод деня на Съединението в някогашната сграда, строена за областното събрание на Източна Румелия, където за първи път се появява лозунгът „Съединението прави силата” е показана изложбата „Пловдив в културната история на България”.\r\nЗаради тържествената заря-проверка в деня на Съединението , съобщи Нова.", "date": "2019.09.04", "title": "Измиха с шампоан паметника на Съединението в Пловдив"}
{"url": "https://www.dnes.bg/muzika/2019/09/04/kralskite-poshti-sys-seriia-marki-v-chest-na-eltyn-djon.421811", "text": "Британските Кралски пощи пускат серия марки, с която отдават почит към 50-годишната музикална кариера на сър Елтън Джон, съобщава сайтът на \"Билборд\".\r\nДжон е едва вторият изпълнител след Дейвид Боуи, на когото се оказва подобна чест. Боуи, починал през 2016 г., беше почетен със серия марки през 2017 г., пише БТА\r\nСерията, посветена на сър Елтън Джон, включва 12 марки. Върху осем от тях са изобразени обложките на някои от най-популярните албуми на изпълнителя, сред които \"Honky Chateau\", \"Goodbye Yellow Brick Road\", \"Caribou\", \"Captain Fantastic and the Brown Dirt Cowboy\", \"Made in England\". Останалите четири са посветени на знакови изпълнения на живо на Елтън Джон, сред които на концерта в Бъкингамския дворец през 2012 г. по случай диамантения юбилей от възкачването на кралица Елизабет Втора на престола, и шоуто в \"Медисън скуеър гардън\" миналата година в рамките на прощалното му турне.\r\n                    \n                    \n                \r\n                \r\n                \r\n                \"Никога не съм си мислил, че ще се появя върху марка. Чудесно е, за мен е голяма чест\", споделя 72-годишният Елтън Джон.\r\n\"Елтън е един от най-успешните британски самостоятелни артисти на всички времена и изпълнител на някои от най-известните песни в историята на поп музиката\", отбелязва Филип Паркър от Кралските пощи.", "date": "2019.09.04", "title": "Кралските пощи със серия марки в чест на Елтън Джон"}
{"url": "https://www.dnes.bg/notifikacii/2019/09/04/zadyrjaha-platnohodka-s-950-kg-kokain-krai-bregovete-na-uels.421856", "text": "Правоохранителните органи на Испания в сътрудничество с британските власти задържаха до бреговете на Уелс платноходка, превозваща близо един тон кокаин, съобщи в комюнике испанската полиция, цитирана от ТАСС.\r\n\r\nСпоред полицията платноходката е пътувала от Суринам към Великобритания. На борда й имало четирима пътници и двама членове на екипажа. Всички те са били арестувани като предполагаеми участници в престъпление, свързано с незаконен трафик на наркотици.\r\n\r\nВ комюникето се уточнява, че платноходката е била закупена на испанския остров Майорка, след което заминала за град Аямонт в Андалусия, където е бил изтрит идентификационния й номер, и минавайки през Тенерифе на Канарските острови, се насочила към Суринам. \r\n\r\nПолицейската акция е била осъществена в тясно сътрудничество между британската Национална агенция за борба с престъпността (NCA) и испанската полиция, пише БТА.\r\n ", "date": "2019.09.04", "title": "Задържаха платноходка с 950 кг кокаин край бреговете на Уелс"}
{"url": "https://www.dnes.bg/kino/2019/09/04/veneciia-se-vliubi-v-meril-striip.421869", "text": "Мерил Стрийп не спира да впечатлява със своята визия и талант. Въпреки, че е на 70 години, актрисата и за миг не си е помислила да намалява филмовите си ангажименти. Наскоро тя приключи участието си в сериала \"Големите малки лъжи\", където отново показа какво значи актьорска игра. \r\nБързо след това Стрийп замина за фестивала във Венеция, където представи филма си \"The Laundromat\". Филмът беше оценен доста високо от критиците. В него Стрийп играе вдовица, която се опитва да разбере къде са изчезнали парите на семейството й по време на скандала с \"Документите от Панама\". \r\n \r\nОще преди филмът да бъде показан на големия екран обаче, критиците забелязаха нещо също толкова велико, а именно Мерил Стрийп. Тя се появи на червения килим във Венеция с небесносиня рокля от новата колекция на модния гигант Givenchy. \r\n \r\nАктрисата стъпи пред фотоапаратите на репортерите и веднага си пролича, че тя се намира у дома си. Освободена и прекресна, Мерил успя да прикове всички погледи като дори накара присъстващите да забравят за колегата й във филма Гари Олдман. С огромана усмивка на лице и чувство за позициониране пред камерите, Стрийп въобще не изглеждаше като актриса, която е към края на кариерата си.\r\n \r\nВъпреки множеството предположения, че 70 години вече са достатънчи и тя трябва да се оттегли от киното, Мерил показва, че всъщност тя намалява скоростта си. Участва в проект след проект, а ние можем само да бъдем радостни, че нейният талант не спира да блести от екрана. \r\n \r\n", "date": "2019.09.04", "title": "Венеция се влюби в Мерил Стрийп"}
{"url": "https://www.dnes.bg/temida/2019/09/04/trima-na-syd-za-obira-na-1-833-mln-lv-ot-poshtata-v-haskovo.421858", "text": "Хасковската окръжна прокуратура внесе в съда обвинителния акт за грабежа на 1,833 милиона лева от централната поща в областния център, съобщиха от държавното обвинение. \n\n\r\nОбщо трима мъже ще бъдат изправени на подсъдимата скамейка като извършители и помагачи в обира на крупната сума.\r\n\r\nПрестъплението бе извършено в нощта на 7 срещу 8 юни 2016 година. Тогава маскирани проникнаха в областната пощенска станция след като първо обезвредиха охранително - известителната техника. След това приведоха в безпомощно състояние пазача.\r\n                    \n                    \n                \r\n                \r\n                \r\n                Накрая влязоха в трезора и с металорежещи машини отвориха три метални каси, в които били съхранявани предназначените за изплащане на пенсии пари. Бягството бе осъществено с осигурени автомобили по предварително набелязани маршрути, установи по-късно разследването.\r\nПървоначално по случая бяха задържани петима. Предстои съдът да насрочи първо заседание по делото.\r\n ", "date": "2019.09.04", "title": "Трима на съд за обира на 1,833 млн. лв. от пощата в Хасково"}
{"url": "https://www.dnes.bg/zvezdi/2019/09/04/otide-si-legendata-na-fotografiiata-pityr-lindberg.421863", "text": "Питър Линдберг, германският фотограф, е починал вчера на 74-годишна възраст.\r\nОфициалният му профил в Instagram обяви новината днес.\r\n \r\n„С голяма тъга ви съобщаваме, че Питър Линдберг почина на 3 септември 2019 година, на 74-годишна възраст“, пише в поста.\r\n \r\nЛиндбърг е описван като една от легендите във фотографията, заради своя огромен талант и умението никога да не поставя акцент върху самия себе си, а върху своето творчество.\r\n \r\nТой е един от фотографите, които отказваха да нанасят корекции върху своите кадри.\r\n \r\nЕдин от най-емблематичните му проекти е за Vogue през 1988 година и представя серия от черно-бели кадри на шест супермодела, които се забавляват на плажа – изцяло почеркът на Линдберг.\r\n\r\n\r\n ", "date": "2019.09.04", "title": "Отиде си легендата на фотографията Питър Линдберг"}
{"url": "https://www.dnes.bg/obshtestvo/2019/09/04/doc-d-r-diana-kovacheva-shte-e-noviiat-ombudsman.421877", "text": "Доц. д-р Диана Ковачева ще положи клетва като омбудсман пред Народното събрание утре, съобщиха от пресцентъра на държавния защитник.\n\n\r\nТя е заместник-омбудсман от началото на 2016 г. и по закон след предсрочно прекратените правомощия на омбудсмана поема поста до избора на нов национален обществен защитник.\n\r\nДиана Ковачева е правосъден министър в периода 2011-2013 година и дългогодишен изпълнителен директор на националното представителство на Transparency International в България. Работи като научен сътрудник в Института за правни науки, БАН и е преподавател в Юридическия факултет на УНСС.\n\r\nЗавършила е право в Софийския университет „Св. Климент Охридски”. Магистър по право на Европейския съюз и съдебна система, Университет Нанси II, Франция. Доцент – доктор по международно право и международни отношения. Автор на редица статии и монографии в сферата на международното право.\n                    \n                    \n                \r\n                \r\n                \r\n                \r\nНосител е на ордена на Британската империя на Нейно величество Кралица Елизабет II.\n\r\nВладее английски, френски и руски език.", "date": "2019.09.04", "title": "Доц. д-р Диана Ковачева ще е новият омбудсман"}
{"url": "https://www.dnes.bg/index/2019/09/04/gotov-li-e-svetyt-za-invaziiata-na-elektricheskite-skuteri.421810", "text": "През последните 18 месеца една епидемия завладя света – електронните скутери. Те са навсякъде. По улиците, по тротоарите, в парковете, по велоалеите. Някъде, навярно не в България, са по-евтини от това, да си хванеш такси, по-бързи от градския транспорт и изискват по-малко усилие от карането на колело.\r\n\r\nВ Дания, гражданите сякаш са се сраснали с електрическите скутери и се возят с тях по всякакви начини – по двойки, с токчета, хванали чантите си между коленете.\r\n\"Виждал съм мъж, който използва куфара си като столче за скутер, казва Джаспър Хемингсен, изследовател от Датския съвет за пътна безопасност. - Виждал съм родители, които карат децата си на училище с тях. Това е най-лесният и бърз начин, но не е най-безопасният. Виждал съм как родители наемат скутери на децата си, за да има какво да правят. Хората ги третират като играчки. Но всъщност никой няма никаква защита“, обяснява Хемингсен.\r\r\n                \r\n                \r\n                Фирмите за споделени скутери вече са навлезли на пазарите в около 100 града -  американските Lime и Bird, както и европейските Voi, Circ, Flash и Tier променят градския пейзаж навсякъде, където стъпят. Най-често с факта, че гражданите свикват да виждат изоставени скутери навсякъде около себе си.\r\nНо именно изоставените край пътя тротинетки, зачестилите инциденти и дори смъртта на няколко човека, доведе до недоволството от електрическите скутери в някои градове.\r\nСтрахът от опасността от тях се потвърди, когато телевизионната водеща и YouTube звезда Емили Хартрид загина на скутера си след сблъсък с камион. Миналият месец в Париж, където има близо 20 хил. тротинетки по улиците, млад мъж също загина след сблъсък с бус.\r\n\r\nКопенхаген може да даде отговор на тези въпроси. Там тротинетките бяха представени преди около шест месеца, а вече по улиците има около 7000 споделени скутера.\r\nПешеходците се оплакват от тротинетките по тротоарите, тъй като те представляват опасност за хората в инвалидни колички и незрящите. Но за разлика от Лондон, Копенхаген е град, който е доста по-добре организиран за транспорта на две колела.\r\n\"Копенхаген е вторият град на света след Амстердам, в който хората изминават толкова много разстояние на колела. Ние изминаваме около 1,4 милиона километра на ден“, обяснява  Хемингсен. Само 3% от хората там не карат колела.\r\nГрадът е равен, пътищата са широки и имат добре обособени велоалеи. На колелата и скутерите не им се налага дори да се доближат до камион. Но местната власт се притеснява, тъй като ранените след инциденти с тротинетки се увеличават. Полицията също е на крак, защото много хора решават, че могат да се качат на скутерите си пили.\r\nОрганите на реда признават, че често през лятото броят на употребилите алкохол скача, но никога не им се е случвало да хванат четирима пияни един след друг. Това обаче се случва на една от най-натоварените велоалеи в Копенхаген късно вечер. Водачите на четири скутера един след друг са спрени заради това, че са \"на градус\".\r\nСъщо така хората на пътя са свикнали с колелата, но не и със скутерите.\r\n\"Когато видиш някой изправен човек, ти си мислиш, че и той е пешеходец като теб. Първоначално не осъзнаваш, че той се движи към теб с 20 км/ч\", казва  Хемингсен.\r\n\r\nИзабел ван Барбант е ударена от скутер в парка през май. Чупи китката си на две места. За пианист в операта това не е само лична, но и професионална катастрофа. В продължение на една година тя не може да свири на пиано. А то е нейният живот. Когато Изабел е в болницата, лекарите й казват, че всеки ден поне 10 човека идват за лечение след подобен инцидент.\r\nЗа това в Париж гражданите създават петиция, с която искат да накарат правителството да принуди водачите на велосипеди да си правят застраховка, която да може да изплаща щетите, ако някой пострада като Изабел. Кметът на града, който първоначално бе фен на скутерите като зелена алтернатива на колите, обяви, че това се е превърнало в анархия. За това от този месец лошото паркиране, надвишаване на лимита на скоростта и карането по тротоарите ще се глобява. Глобите вече са 1000. Изкараните от движение скутери – 600.\r\nВъв Великобритания карането на електрическа тротинетка си остава нелегално, както на пътя, така и на тротоара. И все пак магазините са пълни с нови и нови модели, а в детската секция могат да се намерят такива на \"Междузвездни войни“ и \"Джурасик парк“. Правителството е притиснато да измисли вариант, в който скутерите са легални и контролирани, за да няма повече трагедии, като тази с Хартрид.\r\nВсъщност, дори в България няма обособени закони относно електрическите скутери, които навлязоха на нашия пазар преди седмица. И тъй като няма правила за тях, според шефа на КАТ София те са незаконни, а полицаите трябва да ги санкционират. Той е лаконичен и относно въпроса дали е позволено машините, които вдигат 20 км/ч, да се движат по тротоара:  \"Тротоарът път ли е?“\r\n\r\n\"Някои мислят, че това е най-якото нещо на света. Други ги мразят. Виждал съм хора, които ги хвърлят в кошчетата за боклук. А когато чистиха пристанището, откриха 12 тротинетки на дъното му през март, а имаме скутери едва от януари“, разказва Хемингсен за обстановката в Копенхаген. Животът на скутерите е кратък. Заради вандали, някои трябва да бъдат подменяни само след месец на улиците. Други – след дни.", "date": "2019.09.04", "title": "Готов ли е светът за инвазията на електрическите скутери? "}
{"url": "https://www.dnes.bg/obshtestvo/2019/09/04/spirat-dva-ot-generatorite-na-toplofikaciia-pernik.421878", "text": "Регионалната инспекция по околната среда и водите (РИОСВ) - Перник днес издаде принудителна административна мярка за спиране на дейността на парогенератори 4 и 5 на „Топлофикация - Перник“, съобщиха от пресцентъра на екоминистерството.\n\n\r\n\n\r\nМярката е наложена заради установено използване на неразрешен вид гориво – биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително.\n                    \n                    \n                \r\n                \r\n                \r\n                \r\nВъв връзка с разпореждане на главния прокурор на Република България Сотир Цацаров Министерство на околната среда и водите (МОСВ) предприе незабавни действия за извършване на проверки на място в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Проверките се извършват от командировани служители на Регионални инспекции по околната среда и водите, които са различни от тези, на чиято територия се намират проверяваните дружества.\n\r\nВсички разпоредени от главния прокурор проверки за спазване изискванията на Закона за опазване на околната среда и Закона за управление на отпадъците ще бъдат извършени от МОСВ в указания срок от 1 месец. Ще бъдат проверени издадените разрешителни за съхранение и изгаряне на отпадъци, документите за осъществяване на производствената дейност на топлофикационните дружества; видът и количеството съхранявани и използвани за горене отпадъци и съответствието им с документацията на дружествата. На прокуратурата ще бъдат предоставени и данни за извършени измервания и проби.", "date": "2019.09.04", "title": "Спират два от генераторите на \"Топлофикация-Перник\""}
{"url": "https://www.dnes.bg/eu/2019/09/04/vyv-franciia-biiat-trevoga-100-jeni-ubiti-pri-domashno-nasilie.421847", "text": "Над 100 жени са убити от началото на годината във Франция - една от европейските страни, най-силно засегнати от \"феминицида\" (убийствата на жени), свързан с домашното насилие. Серия мерки против това явление бяха представени във вторник при откриването на тематична кръгла маса в Париж.\n\r\n\"Крайна необходимост\", написа в заглавие всекидневникът \"Либерасион\", на фона на растящите зловещи цифри. В събота броят на жените, убити тази година от своя спътник в живота, достигна сто. А в неделя деветдесетгодишна дама стана 101-ата жертва. Подозира се, че е пребита с бастун от своя 94-годишен съпруг, пише Франс прес.\n\r\nПрез 2018 г. властите са регистрирали 121 убийства на жени, свързани с домашното насилие. В Европа Франция е сред страните с най-голям брой жени, убити от своя партньор, с 0,18 жертви на 100 000 жени, сочат данните за 2017 г., публикувани от Евростат.\n                    \n                    \n                \r\n                \r\n                \r\n                \r\nТези убийства са по-малко в Швейцария (0,13), Италия (0,11) и Испания (0,12), но в Германия са повече - 0,23 на сто хиляди.\n\r\n\"Наши сънароднички, жени, умират днес в страната ни удушени, намушкани с нож, изгорени живи или пребити. На всеки два-три дни\", заяви министър-председателят Едуар Филип.\n\r\n\"От векове насам тези жени биват погребвани под нашето безразличие, отричане на проблема, безхаберие и вековен мачизъм, нашата неспособност да погледнем в очите този ужас\", добави премиерът, който откри дискусията, заобиколен от десетина свои министри.\n\r\nПредставители на ред сдружения, изявени активисти, полицаи, жандармеристи, магистрати и адвокати - близо 80 души участваха в проявата, добила известност като \"Грьонел\" на тема домашното насилие. Алюзията е за ул. \"Грьонел\" в Париж, където се състояха мащабни преговори за заплатите по време на движението от май 1968 г.\n\r\nКато опит да се овладее положението, довело по данни на правозащитно сдружение до над 100 смъртни случая от 1 януари насам срещу 121 официално обявени за цялата 2018, премиерът оповести, че от началото на идната година се създават 250 нови места за спешно настаняване на жени, бягащи от насилие в семействата, и още 750 места за временен престой - мярка, която ще струва 5 милиона евро.\n\r\nОсвен това правителството ще назначи в съдилищата \"специални прокурори-референти\" и ще проведе експеримент със съдебни зали за спешни случаи, \"за да може делата да се приключват за две седмици\". Ще се въведе и практика жертвите да подават жалби в болницата.\n\r\n\n\r\nПървите обявени мерки \"не са кой знае какво начало, но все пак са начало - с някои добри насоки и някои несполучливи\", коментира Ан-Сесил Мелфер от Фондацията на жените. Премиерът \"малко прибързано загърби въпроса за средствата\", иронизира тя.\n\r\n\"Не бе съобщено за отпуснати средства, затова представените мерки, честно казано, разочароват\", добави Каролин Дьо Ас от групата \"Всички ние - жените\" с хаштаг #NousToutes.\n\r\nФеминистките сдружения настояват за \"план Маршал\", който да включва 2000 нови места за настаняване и да разполага с \"поне\" 500 милиона, дори един милиард евро - далеч от кредитите в размер на 79 милиона евро, отпуснати засега за тази борба, сочат данни от съвместно проучване на пет организации.\n\r\nТе изтъкват също нуждата от по-добро обучение на полицаите и жандармеристите, които приемат жалби от жените - жертви на насилие, за да не бъдат последните отпращани или убеждавани, че от жалби \"полза няма\".\n\r\n\"Убедени в успеха\", сдруженията се стремят да бъдат и \"бдителни\", по-специално с оглед риска събитието да си остане \"правителствена пиар операция\".\n\r\n\"Моето искане е всички решения да се изпълнят още утре, защото утре може още някой да умре\", заяви пред премиера Люсиен Дуиб, чиято дъщеря Жули бе убита в началото на март от бившия си приятел.\n\r\nЗаключенията от съвместната работа се очаква да бъдат огласени на 25 ноември по случай международния ден за премахване на насилието срещу жените.\r\n \r\n/БТА/\r\n \r\n", "date": "2019.09.04", "title": "Във Франция бият тревога: 100 жени убити при домашно насилие "}
{"url": "https://www.dnes.bg/notifikacii/2019/09/04/syrbiia-nadvi-bylgariia-v-chetvyrtfinala-na-evrovolei.421880", "text": "Женският национален отбор на България по волейбол допусна загуба в четвъртфиналите на европейското първенство, провеждащо се в Турция. \"Лъвиците\" отстъпиха на действащият шампион Сърбия с 0:3 гейма (19:25, 18:25, 26:28), съобщава bTV. \r\n\r\nТака тимът ни, който влезе в топ 8 на Стария континент за пръв път от 2009 г., ще продължи участието си с мачовете за разпределение на местата от пето до осмо.\r\n\r\nДнес \"лъвиците\" бяха равностойни в първия гейм, както и в края на последния, сръбкините обаче показаха класа. Възпитаничките на Зоран Терзич застанаха на пътя на нашите и в груповата фаза, когато също се наложиха, но с 3:1.\r\n\r\nНад всички за България бе капитанката Елица Василева с 18 точки. С най-много в мача завърши сръбкинята Тияна Бошкович, която реализира 22 точки.", "date": "2019.09.04", "title": "Сърбия надви България в четвъртфинала на Евроволей"}
{"url": "https://www.dnes.bg/mish-mash/2019/09/04/ryanair-ostavi-30-dushi-v-edinburg-zakliuchili-gi-kato-zatvornici-na-stylbishte.421875", "text": "Ryanair остави 30 души на летището в Единбург, тъй като служителите ги... заключили на стълбището до самолета.\r\nНеприятната ситуация се разиграла вчера. Полетът от Единбург трябвало да стигне до Краков, но голяма част от пътниците не били на борда, а \"държани като затворници“ на стълбище, тъй като вратите били заключени и от двете страни.\r\n30-те души чакали дълго, преди IT служителят Николас Васкес да провери чрез онлайн тракер, че самолетът е излетял и да активира аварийния изход.\r\n\"Можех да ги разбера ако липсваха шепа хора и те не са си направили труда да преброят пътниците, но толкова много хора бяха заключени в ръкава. Очевидно е“, казва той пред Daily Record. По думите му, сред тях имало много възрастни хора, които били принудени да стоят с часове, без достъп до тоалетна.\r\n                    \n                    \n                \r\n                \r\n                \r\n                За случилото се, пътниците винят приоритетното качване на самолета, което Ryanair предлага. Служителите първо настанили тези, които са си платили повече, а след това трябвало да се върне за останалите. Но вместо това, заключили вратите.\r\n\"Няма начин да не са разбрали, че ни няма“, коментират бесните пасажери. Всички те вече били минали нужните проверки и багажът им вече бил на борда.\r\nКсара Фер, една от останалите в Единбург, се оплака в Twitter, пишейки: \"Полет FR6624 на Ryanair реши да отлети без част от пътниците си. Аз съм една от тях.“\r\nПет часа по-късно, с друг полет, всички 30 души вече били в Краков.\r\nА Ryanair, които дори нямат представител на летището в Единбург прехвърлиха вината на Swissport: \"Извиняваме се на нашите пътници. Това е случай, с който трябва да се занимава концесионерът на летището, Swissport“, коментираха те. ", "date": "2019.09.04", "title": "Ryanair остави 30 души в Единбург. Заключили ги \"като затворници\" на стълбище"}
{"url": "https://www.dnes.bg/zvezdi/2019/09/04/mel-bi-provokira-s-gola-snimka-s-kuche.421834", "text": " Мел Би отново провокира феновете си със секси кадри. Певицата от момичешката група Spice Girls публикува снимка в профила си в Instagram, на която позира чисто гола и се е закрила единствено с... домашния си любимец.\r\n44-годишната звезда е гушнала кучето си Кууки, седнала е на стол, без дрехи е и жена ѝ прави прическа. Феновете се учудват, че Мел се появява в такъв вид в гримьорната и я питат защо не си е сложила поне бельо.\r\n \r\nТя обаче е написала: \"След концерта миналата вечер имах възможност да се размотавам със семейството ми\". Става ясно, че е била в компанията на майка си, сестра си и дъщеря си, затова не се е притеснявала да остане гола.\r\n \r\n", "date": "2019.09.04", "title": "Мел Би провокира с гола снимка... с куче"}
{"url": "https://www.dnes.bg/politika/2019/09/04/gerb-prezidentskata-instituciia-e-nai-neprozrachna.421882", "text": "Депутатите очакват осмата сесия на 44-ото Народно събрание да бъде тежка. Новият политически сезон беше официално открит. Новата пленарна сесия започна под знака на предстоящите местни избори. \n\n\r\n\n\r\nПрезидентът Румен Радев се обяви за отчетност на премиера пред парламента всеки месец. Той отново отправи остри критики към властта от трибуната на Народното събрание.\n\r\n\"Този акт на идване в парламента заслужава адмирации. Аз се надявам това да се превърне в традиция, защото в противен случай ще остане впечатление, че е участвал в предизборната кампания. Смятам, че би била една добра традиция президентът, който и да е той, да идва в парламента, за да види каква е атмосферата, защото тя е по-различна от това, което се вижда отстрани\", коментира депутатът от ГЕРБ Тома Биков  в \"Денят ON AIR\". \n                    \n                    \n                \r\n                \r\n                \r\n                \r\nТой определи нападките на президента за липса за прозрачност в НС като неоснователни. По думите му всичко, което се случва там, става пред очите на хората.\n\r\n\"Най-сериозната непрозрачност е в президентската институция. Защото ние разбираме от прессъобщения за всички решения на президента. Там няма брифинги и пресконференции\", изтъкна Биков пред \n\r\nПо думите му президентът е посочил редица проблеми, но решението, което е предложил - премиерът да се отчита пред парламента всеки месец, не е достатъчно, за да ги реши.\n\r\nДепутатът от ГЕРБ коментира и предстоящите местни избори в столицата.\n\r\n\"София е най-символният град. Може би резултатът там ще предопредели символния победител. Вижда се, че тук ще има истински двубой между Фандъкова и Манолова\", коментира той.\n\r\nСпоред него заявката на Манолова за изборите звучи сякаш влиза в битката не за да решава проблемите на града, а да води борба срещу системата в лицето на властта.\n\r\nДнес инициативен комитет издигна официално кандидатурата на бившия омбудсман. Той е съствен от общо 65 членове.\n\r\n\"Там виждам знаци в различни посоки - не са много хората, които са известни в този комитет, но за мен влизането на Криско и Анелия издава една ценностна ориентация, неподходящата за кмет на София\", коментира Тома Биков.", "date": "2019.09.04", "title": "ГЕРБ: Президентската институция е най-непрозрачна"}
{"url": "https://www.dnes.bg/mish-mash/2019/09/04/zaradi-dorian-jena-pribra-97-kucheta.421866", "text": "Ураганът Дориан сериозно уплаши жителите на Бахамите. Ветровете там надминаваха скорост от 250 км/ч, а  много се барикадираха в домовете си. Те се запазиха с храна, вода и вещи от първа необходимост и подсилиха прозорците си с картони, за да се спасят от вятъра. \r\nОсвен хората обаче от урагана Дориан бяха застрашени и животните. Затова, една жителка на Бахамите решава да отвори вратите на дома си, за да предпази четириногите същества. Става въпрос за приютяване на близо 100 кучета, а спасителката се казва Чела Филипс. Тя е собственик на приют за бездомни животни и не е изненада, че е развила такава любов към тях.\r\n \r\nПостъпката й става достояние на всички чрез социалните мрежи, където Филипс споделя своята история. Тя обяснява, че засега е приютила 97 кучета, а 79 от тях вече спят в спалнята й. Разказва, че нито едно от животните не се е качило на леглото й и всички се чувстват добре и на сигурно място. \r\n \r\n", "date": "2019.09.04", "title": "Заради Дориан: Жена прибра 97 кучета"}
{"url": "https://www.dnes.bg/zvezdi/2019/09/04/naum-shopov-shte-stava-tatko-na-momichence.421867", "text": "Наум Шопов - младши и годеницата му Теа Минкова очакват момиченце. Това стана ясно от канала на двамата в YouTube. Двамата са снимали специален влог, озаглавен \"Полът на бебето и 10 неща, които не знаете за нас\". \r\n\"Нашата идея е наистина да не правим сензация от това. Ще ви го споделим просто като на приятел\", коментира бъдещата майка в клипа и уточнява, че с Наум не искат да съобщават какво детенце ще си имат с излишни помпозности. \r\n\"Много сме щастливи и двамата... Ще си имам, най-накрая, още една принцеса\", казва развълнувано Наум. \r\nБъдещите родители обясняват, че не са имали кой знае какви претенции за пола на бебето, но и двамата са предпочитали то да е момиченце. \r\n                    \n                    \n                \r\n                \r\n                \r\n                Очаква се Теа Минкова да роди в края на годината. Тя изтъкна, че с любимият й вече са избрали име, но искат първо детето им да се роди живо и здраво, след което да го споделят. \r\nАктьoрът предложи брак на своята половинка през ноември 2018-а, точно на рождения й ден. Той и годеницата му обаче не бързат със сватбата. \r\n\r\n ", "date": "2019.09.04", "title": "Наум Шопов ще става татко на момиченце"}
